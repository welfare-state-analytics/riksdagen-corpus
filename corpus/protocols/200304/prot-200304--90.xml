<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--90</head>
          <docDate when="2004-03-30">2004-03-30</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:90
          </note>
          <note>
            Tisdagen den 30 mars
          </note>
          <note>
            Kl. 14:00 - 20:07
          </note>
          <note>
            1 § Justering av protokoll
          </note>
          <note>
            Justerades protokollen för den 23 och 24 mars.
          </note>
          <note>
            2 § Meddelande om ändringar i kammarens sammanträdesplan
          </note>
          <note>
            Andre vice talmannen meddelade
          </note>
          <note>
            fredagen den 2 april
          </note>
          <note>
            dock senast kl. 14.00
          </note>
          <note>
            fredagen den 16 april kl. 9.00
          </note>
          <note>
            Ett meddelande om dessa ändringar hade delats ut till kammarens
            ledamöter.
          </note>
          <note>
            3 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2003/04:340
          </note>
          <note>
            Interpellation 2003/04:340 av Jörgen Johansson (c) om vikten
            av lagföring för brott
          </note>
          <note>
            Interpellationen kommer att besvaras den 19 maj 2004.
          </note>
          <u>
            <seg>
              Skälet till dröjsmålet är att interpellationen på grund av ett
              förbiseende inte nått handläggande enhet i tid och att jag därefter
              inte kunnat finna en debattdag som passar både interpellanten
              och mig.
            </seg>
          </u>
          <u>
            <seg>
              Thomas Bodström
            </seg>
          </u>
          <note>
            4 § Svar på interpellation 2003/04:369 om jämställdhet inom idrottsrörelsen
          </note>
          <note type="speaker">
            Anf. 1 Statsrådet MONA SAHLIN (s):
          </note>
          <u>
            <seg>
              Fru talman! Anders Bengtsson har frågat mig vilka planer jag
              har för att säkerställa att idrottsrörelsen ska uppnå sina egna
              mål för jämställd representation inom idrottsrörelsens styrelser.
            </seg>
          </u>
          <u>
            <seg>
              Jag delar Anders Bengtssons uppfattning att jämställdhet inom
              idrotten är en mycket viktig fråga. Den nivå som hittills har
              uppnåtts svarar inte mot det mål på minst 40 % kvinnor respektive
              män inom rådgivande och beslutande organ som svensk idrott själv
              satte upp i jämställdhetsplanen 1989. Jag välkomnar därför att
              Riksidrottsmötet 2005 kommer att behandla en ny jämställdhetsplan
              som bygger på kunskap och erfarenheter av arbetet med den tidigare
              planen. Jag förväntar mig att arbetet inom idrottsrörelsen med
              att uppnå en jämställd representation i styrelser och i andra
              strukturer därigenom kommer att påskyndas.
            </seg>
          </u>
          <u>
            <seg>
              Kvinnor och män i olika åldrar måste ges lika möjligheter att
              delta i såväl beslutande församlingar som idrottsverksamhet utifrån
              sina egna intressen och förutsättningar. Det är därför viktigt
              att hela idrottsrörelsen arbetar aktivt i alla strukturer och
              i all verksamhet för att säkerställa att kvinnors kompetens inom
              idrotten bättre tas till vara än för närvarande. Det är något
              som hela den svenska idrotten kommer att tjäna på. Ansvaret för
              detta ligger självklart hos alla medlemmar i den mångfald av ideella
              allmännyttiga föreningar som är idrottsrörelsen i vårt land. Helt
              naturligt får därigenom Riksidrottsförbundet som idrottsrörelsens
              samlande organisation ett speciellt ansvar.
            </seg>
          </u>
          <u>
            <seg>
              Jag följer aktivt det arbete som nu pågår inom svensk idrott
              i utvecklandet av en ny jämställdhetsplan. Jag sätter tilltro
              till att idrottsrörelsen tar frågan om jämställdhet på än större
              allvar och att den nya planen kommer att följas upp med behövliga
              åtgärder för att nå en jämställd idrott.
            </seg>
          </u>
          <u>
            <seg>
              Riksdagen har efter förslag av regeringen i budgetpropositionen
              för 2004 gett regeringen möjlighet att fortsätta att verka för
              att ökade medel ska tillföras idrottsrörelsen under förutsättning
              att idrottsrörelsen bland annat satsar mer på flickors idrottande.
              Riksidrottsförbundet har fått regeringens uppdrag att inom kort
              redovisa vilka insatser som hittills gjorts inom det så kallade
              Handslaget för att uppnå detta mål samt att redovisa vilka åtgärder
              förbundet avser att vidta. Regeringen kommer därefter att fatta
              beslut om närmare riktlinjer för hur Riksidrottsförbundet får
              disponera medlen för år 2.
            </seg>
          </u>
          <u>
            <seg>
              Vid de samtal jag har med företrädare för svensk idrott inom
              ramen för Handslaget är goda förutsättningar för flickors idrottande
              en prioriterad fråga. Där ingår även frågan om könsperspektivet
              på makten över de beslut som formar förutsättningarna för människors
              deltagande i idrotten på olika nivåer.
            </seg>
          </u>
          <u>
            <seg>
              För att avslutningsvis återknyta till Anders Bengtssons fråga
              vill jag återigen understryka vikten av att det pågående arbetet
              inom idrottsrörelsen med att ta fram en ny jämställdhetsplan blir
              framgångsrikt. I det ingår att peka ut behövliga åtgärder för
              att delmålet snarast ska uppnås så att kvinnor och män fortsättningsvis
              ska vara representerade med minst 40 % inom alla rådgivande och
              beslutande organ på alla nivåer inom idrottsrörelsen. Mot den
              bakgrunden planerar jag för närvarande inte några ytterligare
              åtgärder riktade till den svenska idrottsrörelsen för att den
              ska förbättra sin könsmässiga sammansättning inom idrottsorganisationernas
              olika styrelser.
            </seg>
          </u>
          <note type="speaker">
            Anf. 2 ANDERS BENGTSSON (s):
          </note>
          <u>
            <seg>
              Fru talman! Jag tackar statsrådet Mona Sahlin för svaret. Som
              vi kunde höra handlade det mycket om målen på riksplanet och i
              och för sig ganska mycket också om min interpellation. Jag framställde
              den med anledning av den statistik som Riksidrottsförbundet självt
              har tagit fram och presenterat nu i dagarna.
            </seg>
          </u>
          <u>
            <seg>
              Jag skulle vilja bryta ned svaret lite mer än så. Under min tid
              som kommunpolitiker i Östra Göinge tog vi för ett tiotal år sedan
              fram siffror på jämställdheten inom föreningslivet.
            </seg>
          </u>
          <note>
            Av 52 lokala föreningar hade 7 kvinnliga ordföranden, och det
            gällde då typiska tjejidrotter, till exempel simning, hästsport
            och liknande idrotter.
          </note>
          <u>
            <seg>
              Jag ser detta inte bara som en idrottsfråga utan i allra högsta
              som en demokratisk fråga. De flesta ungdomars första kontakt med
              ett demokratiskt styrelseskick och med styrelsearbete och föreningsarbete
              är genom idrotten och andra föreningar. Det är där som de först
              kommer i kontakt med det sättet att arbeta som man sedan använder
              inom politiken, inom fackföreningsrörelsen och även inom arbetslivet.
            </seg>
          </u>
          <u>
            <seg>
              Jag skulle vilja använda mig av tennisspråket för att beskriva
              situationen: Det är fördel pojkar. Vi vet att män och pojkar är
              mer representerade i föreningsstyrelser.
            </seg>
          </u>
          <u>
            <seg>
              Vad har då hänt på dessa 15 år, sedan 1989, när Riksidrottsförbundet
              satte upp dessa mål? Såvitt jag kan se har det inte hänt så jättemycket.
              Det har hänt en del, men det är inte tillräckligt. Det har trots
              allt gått en ganska lång tid.
            </seg>
          </u>
          <u>
            <seg>
              Vad görs mer från regeringens sida? Vad gör ministern för att
              stimulera debatten och för att säga till kommunerna att de måste
              prioritera flickorna mera? Man har rätt att ensidigt stimulera
              flickors intressen i vissa sammanhang. Varför gör inte kommunerna
              det? Varför finns det inte särskilda bidrag för att lyfta fram
              tjejerna? Varför förs det inte mera debatt om detta? Varför prioriterar
              vi inte tjejerna mera i föreningslivet?
            </seg>
          </u>
          <note type="speaker">
            Anf. 3 BIRGITTA SELLÉN (c):
          </note>
          <u>
            <seg>
              Fru talman! Jag vill tacka Anders Bengtsson som har lyft fram
              den här frågan. Detta är ett intressant område.
            </seg>
          </u>
          <u>
            <seg>
              Personligen jobbar jag med idrottsfrågor inom kulturutskottet,
              och jag har väldigt stort förtroende för Riksidrottsförbundet
              där man är väldigt duktig på sitt arbete. Riksidrottsförbundet
              har tagit fram många bra rapporter.
            </seg>
          </u>
          <u>
            <seg>
              I svaret sade statsrådet att behövliga åtgärder skulle tas fram.
              Det vore intressant att få veta hur statsrådet definierar detta.
              Vad är det för behövliga åtgärder som behöver vidtas för att siffrorna
              när det gäller jämställdheten ska bli bättre?
            </seg>
          </u>
          <u>
            <seg>
              I sin senaste rapport pekar Riksidrottsförbundet på att det ser
              rätt så bra ut inom förbundens riksstyrelser. Där finns det 44
              % kvinnor och 56 % män. 20 av 21 distriktsförbund har manliga
              ordföranden. Lika illa är det bland kanslicheferna där 18 chefer
              av 21 är män.
            </seg>
          </u>
          <u>
            <seg>
              Fördelningen bland ombuden till Riksidrottsförbundets riksstämma
              var också väldigt snedvriden. Bara 23 % var kvinnor, 47 kvinnor
              av 154 män, vilket ju är väldigt snett fördelat.
            </seg>
          </u>
          <u>
            <seg>
              Det råder ojämlikhet även när det gäller tränare för landslag.
              Av dem är 22 % kvinnor och resten män.
            </seg>
          </u>
          <u>
            <seg>
              För några veckor sedan uppstod det en väldig debatt om detta
              när det blev en kvinnlig ledare i ett manligt landslag. Det skulle
              vara väldigt intressant att höra vad Mona Sahlin har för syn på
              resonemanget kring detta. Jag tyckte att den här hanteringen var
              skrämmande. Det förs ju aldrig diskussioner på samma sätt om det
              är en manlig tränare för ett kvinnligt landslag.
            </seg>
          </u>
          <u>
            <seg>
              Statsrådet lyfte också fram Handslaget i svaret. Jag vill ge
              en eloge till regeringen, för jag tycker att Handslaget är väldigt
              bra. Däremot oroar jag mig för en sak när det gäller framtiden.
              Vi ser ju hur det hela trappas upp, och det fjärde året kommer
              det att vara rätt mycket pengar. Då vänjer man sig vid att ha
              mycket pengar, och sedan kanske vad vet jag det klipps tvärs av.
              Hur ska man garantera kontinuiteten? Detta kan ju leda till en
              bra kontinuitet när det till exempel gäller jämställdheten för
              flickor. Vad finns det i bakfickan om det inte skulle finnas pengar
              senare? Har statsrådet möjlighet att säga någonting om det i dag?
            </seg>
          </u>
          <u>
            <seg>
              Anders Bengtsson lyfte fram frågan om integration, och därför
              kan jag inte låta bli att knyta an lite grann till det. Riksidrottsförbundet
              skriver i forskning som man har tagit fram att invandrarungdomar
              är relativt sett mindre aktiva inom föreningsidrotten. Bland invandrarflickorna
              var endast 30 % medlemmar i en idrottsförening mot 54 % i den
              kontrollgrupp som forskaren hade. Bland pojkarna var 59 % av invandrarungdomarna
              medlemmar mot 74 % i kontrollgruppen. Eftersom statsrådet förutom
              att vara idrottsminister är invandraransvarig skulle det vara
              intressant att se tankarna om detta.
            </seg>
          </u>
          <u>
            <seg>
              När jag ändå pratar om invandrare kan jag också ta upp detta
              att det är få invandrare som är ledare. Det gäller speciellt bland
              flickor. På frågan om varför svarar de: Vi har inte fått frågan
              om ifall vi vill vara ledare. Hur ser statsrådet på de tankarna?
            </seg>
          </u>
          <note type="speaker">
            Anf. 4 Statsrådet MONA SAHLIN (s):
          </note>
          <u>
            <seg>
              Fru talman! Jag tycker att detta är en bra diskussion, och det
              är relevanta frågeställningar som både Anders Bengtsson och Birgitta
              Sellén tar upp. Även om idrottsrörelsen i Sverige dessbättre är
              en självständig folkrörelse ska vi politiker se till att det både
              finns bra krav och förväntningar på idrotten. Vi ska förstås också
              se till att det finns möjliga resurser för att kunna leva upp
              till detta.
            </seg>
          </u>
          <u>
            <seg>
              Jag är precis som den stora delen av idrottsrörelsen övertygad
              om att framtiden för idrotten som folkrörelse bland annat ligger
              i att man kan svara upp mot att idrotten verkligen är till för
              alla. Begreppet alla innefattar då både pojkar och flickor och
              även alla oavsett etnisk bakgrund. Precis som Birgitta Sellén
              sade är jag också integrationsminister. Jag har känt att det är
              två områden som hör ihop väl, och det är en förmån att få jobba
              både med idrotten och med integrationsfrågorna. Vi kan se att
              idrotten redan i dag är en av de mest integrerade delar som finns
              i vårt samhälle. Den är redan i dag en väg in i samhället Sverige
              för väldigt många, inte bara för ungdomar utan också för pojkars
              och flickors föräldrar. De får via idrotten kontakt med andra
              vuxna på ett sätt som är svårt inom andra delar av samhället.
            </seg>
          </u>
          <u>
            <seg>
              Det är därför regeringen och riksdagen så klokt har ställt sig
              bakom Handslagssatsningen, som ju bygger mycket på att hjälpa
              idrotten att öppna dörrarna ännu mer och att hitta nya metoder
              för att nå bland annat flickor. Det gäller då inte bara flickor
              i traditionella flickidrotter utan flickors idrottande där flickor
              vill idrotta. Det handlar också om att öppna dörren så att ännu
              fler unga pojkar och flickor med invandrarbakgrund ska få möjlighet
              till idrott i alla delar av Sverige. Idrotten försöker nu också
              på ett annat sätt nå ut i de bostadsområden där många ungdomar
              med invandrarbakgrund bor men där idrottsverksamheten inte alltid
              är lika starkt utbyggd.
            </seg>
          </u>
          <u>
            <seg>
              Allt det här visar på det som Anders Bengtsson inledde med, nämligen
              vikten av det lokala föreningslivet och hur det ser ut. Det gäller
              den idrott som barn och vuxna finns i och hur representationen
              i de föreningarna ser ut. Det är sant som Anders Bengtsson sade;
              det hände en hel del i början när Riksidrottsförbundet antog sin
              jämställdhetsplan, men det har stannat upp under de senaste åren.
              Det är det som är bakgrunden till att RF har sagt att man nu måste
              ta ett nytt tag.
            </seg>
          </u>
          <u>
            <seg>
              Det är annorlunda med distriktsförbunden, som Birgitta Sellén
              sade. Där finns det 44 % kvinnor. I 18 specialidrottsförbund finns
              det över 40 % kvinnor. Men precis som Anders Bengtsson sade är
              det i en hel del av de så kallade traditionella flickidrotterna
              som kvinnorna finns med. Jag försöker på olika sätt stimulera
              till exempel det arbete med unga ledare som Riksidrottsförbundet
              bedriver. Det har funnits tusentals ungdomar med där. En majoritet
              är flickor och en majoritet har utländsk bakgrund. Det bådar väldigt
              gott för framtiden.
            </seg>
          </u>
          <u>
            <seg>
              Det gäller också att uppmuntra till exempel Fotbollförbundets
              arbete med Damprojektilen. Det har lett fram till många kvinnliga
              ledare.
            </seg>
          </u>
          <u>
            <seg>
              Jag är verkligen för att bryta de könsmönster som Birgitta Sellén
              också avslutningsvis tog upp. Vi har vant oss vid att se manliga
              ledare i många sammanhang inom idrotter för flickor. Det är verkligen
              på tiden att en kvalificerad kvinna nu också fick jobbet som landslagsledare
              för innebandy, som ju är en av våra största idrotter och en idrott
              som många flickor håller på med. Detta blev ett skrämmande exempel
              på det som jag tror att vi alla vet finns. Kvinnor provocerar
              när de tar sig över nya gränser. Hon ska ha allt stöd.
            </seg>
          </u>
          <note type="speaker">
            Anf. 5 ANDERS BENGTSSON (s):
          </note>
          <u>
            <seg>
              Fru talman! Tack för ett uttömmande svar på frågan, Mona Sahlin!
              Jag håller fullständigt med om att vi har en fristående idrottsrörelse
              och att vi också ska ha det i allra högsta grad. Det är egentligen
              inte idrottsrörelsen i sig som jag angriper, även om jag kan ha
              synpunkter på den också lokalt. Det gäller framför allt fördelningen
              av tiderna i idrottshallar och att puffa för att få kvinnliga
              tränare och fler aktiva och så vidare. Idrottsrörelsen har ett
              visst ansvar i den frågan.
            </seg>
          </u>
          <u>
            <seg>
              Men faktum kvarstår. Jag frågade i mitt tidigare inlägg om statsrådet
              kan lyfta fram frågorna i debatten mer och ta upp dem vid varje
              tillfälle som ges i kontakt med föreningslivet, men också offentligt.
              Det gäller att tala om att flickorna måste fram inom föreningslivet.
              Vi måste se fler kvinnor i styrelser och så vidare. Vi har nytta
              av det också inom politiken, inom näringslivet, inom fackföreningsrörelsen
              och på andra håll i samhället. Det är i de tidiga tonåren som
              man lägger fast möjligheterna. På det här sättet får man vanan
              att delta i samhällslivet en hel del, vilket också statsrådet
              var inne på. Flickor vill ha kvinnor som representerar dem i styrelser
              och som tränare. Det behövs kvinnliga förebilder även inom idrottsrörelsen.
            </seg>
          </u>
          <u>
            <seg>
              Det handlar också om sådana saker som språkbruket, bara för att
              ta ett exempel. Man pratar om A-lag och B-lag och så pratar man
              om damlag ja, ni hör själva! Man pratar om damfotboll. Vad är
              damfotboll för någonting? Mig veterligen finns det bara fotboll.
            </seg>
          </u>
          <u>
            <seg>
              Som jag var inne på tidigare handlar det också om tider i idrottsanläggningarna.
              Det handlar om annonsintäkter från arenorna och om kvinnliga tränare,
              som Birgitta Sellén var inne på. Det finns ett antal incitament
              som vi måste fokusera på.
            </seg>
          </u>
          <u>
            <seg>
              Jag hoppas att statsrådet följer denna fråga och tar i ordentligt.
              Den är oerhört viktig för jämställdheten i hela samhället, och
              inte bara inom idrottsrörelsen.
            </seg>
          </u>
          <note type="speaker">
            Anf. 6 BIRGITTA SELLÉN (c):
          </note>
          <u>
            <seg>
              Fru talman! Tack, statsrådet, för svaret! Jag tycker också att
              det återstår en hel del arbete med integrationen som vi gemensamt
              måste bidra till. Det gäller naturligtvis inte bara statsrådet.
              Det handlar inte minst om det lokala planet, där detta är oerhört
              viktigt.
            </seg>
          </u>
          <u>
            <seg>
              Idrott för alla oavsett etnisk bakgrund, sade statsrådet. Även
              där ställer jag upp till 110 %.
            </seg>
          </u>
          <u>
            <seg>
              Invandrare håller sig speciellt mycket till vissa sporter. Tidigare
              har vi fört en debatt med ministern om det när det gäller boxning
              till exempel. Det finns också en del andra sporter som invandrare
              dras till. Det finns också många sporter där det är få invandrare.
              Min fråga blir: Har statsrådet någon fundering på hur man ska
              hantera den frågan för att öppna upp detta från flera håll? Det
              är ju viktigt att vi får en spridning så att invandrarna finns
              med överallt.
            </seg>
          </u>
          <u>
            <seg>
              Anders Bengtsson tog upp det här med att man säger damfotboll,
              damidrott och så vidare. Jag tycker att vi måste försöka få medierna
              att arbeta med det. Det är ju helt fel, precis som Anders säger.
              Det ska inte heta dam framför när det är kvinnor som håller på
              med en idrott när man inte sätter könsperspektivet på den manliga
              idrotten!
            </seg>
          </u>
          <u>
            <seg>
              Jag tror att det är oerhört viktigt att vi gör någonting där.
              Jag tror också att det är viktigt att statsrådet är med och pushar
              på. Riksidrottsförbundet gör nog vad det kan för att få en jämnare
              könsfördelning. Jag hoppas att statsrådet också är redo att ta
              itu med medierna i den frågan.
            </seg>
          </u>
          <note type="speaker">
            Anf. 7 SVEN BERGSTRÖM (c):
          </note>
          <u>
            <seg>
              Fru talman! Detta är en viktig och angelägen debatt. Jag tycker
              att det är glädjande att det finns stor samstämmighet i synen
              på de här frågorna hos alla debattdeltagare. Jag tror att alla
              vi som har ett engagemang inom idrottsrörelsen är angelägna om
              att det ska hända saker på det här området. Trots att Riksidrottsförbundet
              har pratat om detta i flera år och trots att man också pratar
              om det i distrikt och föreningar händer det på sina håll väldigt
              lite, även om det på sina håll händer mycket. Därför är det angeläget
              att Riksidrottsförbundet driver på och att också vi som är politiskt
              verksamma i olika sammanhang gör det.
            </seg>
          </u>
          <u>
            <seg>
              Nu är det lite av ett guldläge att göra något i den här frågan
              när vi har sådana suveräna stjärnor som Magdalena Forsberg, Pernilla
              Wiberg, Carolina Klüft, Kajsa Bergqvist, Annika Sörenstam och
              svenska damlaget i fotboll, om man nu får säga så, som tog medalj
              här senast. Det är lite intressant att det är inom hockey och
              fotboll som man sätter ordet dam framför. Inom orientering, friidrott
              och så vidare finns inte den här rubriceringen. Där är det självklart
              att det finns damgrenar och herrgrenar, men man har inte de här
              rubrikerna. Det är bra att det finns uppmärksamhet på de här frågorna
              och att vi driver på från alla håll.
            </seg>
          </u>
          <u>
            <seg>
              Jag vill avsluta med en liten pikant fråga till Mona Sahlin.
              Nu är det bara två månader kvar till den årliga stora fotbollsmatchen
              mellan regeringen och oppositionen här i riksdagen. Vi i oppositionen
              har år efter år försökt att få med fler kvinnor i det här sammanhanget,
              men det har varit väldigt svårt att få någonting att hända på
              den andra sidan. Socialdemokraterna och Helgeandspojkarna har
              envist hållit fast vid att det ska vara elva gubbar på plan. Är
              jämställdhetsministern beredd att internt i partiet ta ett initiativ
              så att vi får en lite trevligare uppställning här och lite bredd
              på det hela och så att damerna inte utesluts? Då kan vi gå från
              ord till handling även i den frågan.
            </seg>
          </u>
          <note type="speaker">
            Anf. 8 Statsrådet MONA SAHLIN (s):
          </note>
          <u>
            <seg>
              Fru talman! Jag sparar den pikanta frågan till sist. Jag måste
              fundera på den.
            </seg>
          </u>
          <u>
            <seg>
              Låt mig vända mig till Anders Bengtsson och Birgitta Sellén först.
              Vi är helt överens, och det har jag utgått ifrån hela tiden. Jag
              ska verkligen göra mitt för att än mer försöka lyfta upp de frågor
              som Anders Bengtsson har uttryckt. Jag tycker nog att jag försöker
              att göra det på alla de möten, konferenser och i de idrottssammanhang
              som vi medverkar i. Men vi ska jobba ännu mer genomgående. Inför
              år 2, 3 och 4 av Handslaget, som ska vara en hjälp att hitta nya
              och annorlunda metoder, ska vi vara med och bevaka att jämställdheten
              och flickornas förutsättningar fortsätter att vara en stor och
              viktig fråga. Det behövs verkligen förebilder, som Anders Bengtsson
              var inne på. Fotboll och damfotboll är ett exempel på vad som
              annars händer.
            </seg>
          </u>
          <u>
            <seg>
              Jag brukar berätta att man säger skidskytte, men sedan hette
              det herrskidskytte så länge Magdalena Forsberg var den som satte
              ramarna för vad som var framgångsrikt inom den idrotten. Det är
              ett litet men ändå intressant exempel på att förebilder behövs.
              Det behövs killar och tjejer som bryter normer och visar att killar
              absolut kan ägna sig åt konståkning och tjejer kan boxas. Det
              handlar om vad de vill, och det ska inte finnas några gränser
              för det.
            </seg>
          </u>
          <u>
            <seg>
              Birgitta Sellén ville att jag skulle ta itu med medierna. Jag
              har nog inte helt okej erfarenheter av att ens försöka det, men
              däremot är det självklart att medierna har en viktig roll när
              det gäller hur man beskriver idrotter och hur man beskriver killars
              respektive tjejers deltagande. Den debatten hoppas jag också att
              redaktioner funderar över nu när damidrott är på väg framåt på
              så många olika områden i vårt land.
            </seg>
          </u>
          <u>
            <seg>
              Likadant är det när det gäller att bryta upp de etniska gränserna.
              Det är helt riktigt som Birgitta Sellén beskrev det. Jag tror
              att den strategi som stora delar av idrotten har är väldigt riktig.
              Det handlar om att vi måste ut i förortsområdena med alla möjliga
              olika idrotter, eftersom det är där de här ungdomarna ofta bor.
              Idrottsutbudet har ofta varit ganska begränsat där. De som har
              funnits ute i förortsområdena har också en väldigt stor andel
              aktiva med invandrarbakgrund. Det gäller basketen där invandrartjejer
              finns i väldigt stor utsträckning och fotboll där killar med invandrarbakgrund
              finns i stor utsträckning. Jag hoppas att vi kan utveckla detta
              med Handslaget ännu vidare och hitta metoder och resurser. Det
              handlar också om att göra detta tillsammans med kommunerna. Vi
              diskuterar nu hur vi kan hjälpas åt för att det också ska finnas
              anläggningar i de storstadsområden där de här ungdomarna bor.
              Det är ofta där bristen finns. Det saknas inte lust till idrott,
              men det finns en brist på anläggningar.
            </seg>
          </u>
          <u>
            <seg>
              Sedan gällde det de årliga fotbollsmatcherna, Sven Bergström.
              Jag började min karriär i riksdagen med att vara hejarklacksledare.
              Jag ska verkligen överväga möjligheten att avancera från hejarklacksbänken
              och ut på planen. Jag ska ta upp diskussionen med Helgeandspojkarna.
              Motståndet mot jämställdhet finns på många håll inom idrotten.
              Det är jag väl medveten om. Jag ska överväga mitt eget deltagande
              i fotbollsmatchen i sommar.
            </seg>
          </u>
          <note type="speaker">
            Anf. 9 SVEN BERGSTRÖM (c):
          </note>
          <u>
            <seg>
              Fru talman! Jag måste ta tillfället i akt och tacka för tillmötesgåendet.
              Jag ser fram emot att vi får en sådan situation. Jag vet att det
              finns socialdemokratiska kvinnor som har velat vara med i fotbollsmatchen,
              men de har inte fått det därför att herrarna har brett ut sig.
            </seg>
          </u>
          <u>
            <seg>
              Eftersom jag själv är aktiv inom orienteringssporten vill jag
              säga att det där finns ett väldigt gott exempel. De har nämligen
              i sina stadgar från 2002 inskrivet att man i alla sammanhang,
              både på förbundsnivå och i distrikt och föreningar, ska eftersträva
              jämställdhet. Där är det en jämn fördelning mellan män och kvinnor
              i förbundsstyrelsen, där jag själv ingår. Även i valberedningen
              är det en jämn fördelning mellan män och kvinnor. Valberedningen
              är ju ett nyckelorgan i sådana här sammanhang. Det gäller att
              den verkligen gör ett bra jobb för att få fram ledare av båda
              könen på olika nivåer. Jag tror att den har en nyckelroll om vi
              ska komma någonvart för att få en ännu mer jämställd situation
              inom idrotten.
            </seg>
          </u>
          <u>
            <seg>
              Sedan ser jag fram emot fotbollsmatchen och välkomnar Mona Sahlin
              på planen.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2003/04:328 om statens ansvar för
            Inlandsbanan
          </note>
          <note type="speaker">
            Anf. 10 Statsrådet ULRICA MESSING (s):
          </note>
          <u>
            <seg>
              Fru talman! Håkan Larsson har frågat mig vilka åtgärder jag avser
              att vidta för att ge Inlandsbanan möjligheter att utvecklas positivt
              och bli den tillväxtmotor för inlandet som banan har förutsättningar
              att bli.
            </seg>
          </u>
          <u>
            <seg>
              Regeringen har nyligen fastställt de nationella infrastrukturplanerna
              och beslutat om ekonomiska ramar för länsplanerna. Jag kan konstatera
              att inget av de berörda länen har valt att prioritera investeringar
              på Inlandsbanan i sina länsplaner. Regeringen har däremot beslutat
              att den nationella banhållningsplanen för perioden 20042014 ska
              inrymma dels en bärighetshöjning på sträckan SvegBrunflo för 229
              miljoner kronor, dels ett nytt trafikstyrningssystem som ska tidigareläggas
              till perioden 20072009. Dessutom höjs bidraget för drift och underhåll
              med 25 miljoner kronor per år.
            </seg>
          </u>
          <u>
            <seg>
              Jag anser att det beslut som regeringen fattat ger Inlandsbanan
              AB goda förutsättningar att förbättra banans standard och därmed
              göra den till ett bra alternativ för godskunderna i inlandet.
            </seg>
          </u>
          <note type="speaker">
            Anf. 11 HÅKAN LARSSON (c):
          </note>
          <u>
            <seg>
              Fru talman! Först vill jag tacka Ulrica Messing för svaret på
              min interpellation. Tyvärr blev jag lite besviken över det, som
              jag tycker, magra innehållet.
            </seg>
          </u>
          <u>
            <seg>
              Just nu när vi diskuterar här i kammaren pågår en konferens i
              Östersund om Inlandsbanans framtid. Där deltar företrädare för
              berörda län och kommuner och näringslivet i inlandet. Diskussionen
              handlar om vilken betydelse Inlandsbanan kan få för att skapa
              tillväxt i inlandet utifrån den mycket ambitiösa tillväxtplan
              som Inlandsbanan AB har tagit fram. Det är en plan som visar att
              trafiken kan fördubblas till 2007 om banan omgående rustas i hela
              sin längd.
            </seg>
          </u>
          <u>
            <seg>
              I inbjudan till konferensen skriver Inlandsbanan AB bland annat
              så här: Vi står vid en skiljeväg för Inlandsbanan. Det handlar
              om den ska bli en tillväxtmotor för inlandet eller om den ska
              drabbas av nedläggning.
            </seg>
          </u>
          <u>
            <seg>
              Till staten säger man: Satsa nu på Inlandsbanan så att en väl
              förberedd expansion kan förverkligas. Annars är risken mycket
              stor att banan måste läggas ned.
            </seg>
          </u>
          <u>
            <seg>
              Detta är allvarsord som säger vad det handlar om de närmaste
              åren för Inlandsbanan. Självfallet är det positivt att bidraget
              för drift och underhåll höjs med 25 miljoner kronor per år liksom
              att ett nytt trafikledningssystem kommer att genomföras 20072009,
              men banan måste också ha tillräcklig bärighet för att kunna utnyttjas
              för både godstrafik och turisttrafik. Det är där som problemet
              ligger.
            </seg>
          </u>
          <u>
            <seg>
              Vi har diskuterat detta vid två tidigare tillfällen under förra
              året. I våra tidigare interpellationsdebatter har jag tyckt att
              tongångarna från statsrådet har varit mycket positiva, och det
              har känts som om regeringen skulle komma att medverka till att
              banans bärighet rustas upp, så att banan verkligen kan bli den
              pulsåder i inlandet som det finns förutsättningar för.
            </seg>
          </u>
          <u>
            <seg>
              Det beslut som vi nu ser ger utrymme för viss besvikelse. I sitt
              svar skyller Ulrica Messing lite grann på länen och säger att
              de inte har prioriterat investeringar på Inlandsbanan. Men det
              är faktiskt så att Inlandsbanan går genom fem län som hela tiden
              har sett ansvaret för banan som en angelägenhet för staten. Det
              har man många gånger understrukit.
            </seg>
          </u>
          <u>
            <seg>
              Samtidigt vet vi att det till exempel från Länsstyrelsen i Jämtlands
              län och från länet över huvud taget ständigt har understrukits
              vilken betydelse Inlandsbanan har, inte minst i kontakterna med
              regeringen.
            </seg>
          </u>
          <u>
            <seg>
              I svaret framhålls att en bärighetshöjning för 229 miljoner kronor
              kommer att ske på sträckan SvegBrunflo under perioden. Förutom
              att det är en prutad summa, som inte ger möjlighet att åstadkomma
              den höga standard på bandelen som IBAB skulle vilja erbjuda, är
              det om jag förstått saken rätt inte meningen att den här investeringen
              ska ske förrän 2010, och det är i så fall alldeles för sent. Upprustningen
              måste påbörjas omgående.
            </seg>
          </u>
          <u>
            <seg>
              Nyligen fick Näringsdepartementet ett brev från Inlandsbanan
              AB, där man understryker att upprustningen måste ske nu. Det är
              nämligen så att företaget ACB Laminat i Svenstavik har tecknat
              ett miljardavtal med Ikea, vilket är oerhört positivt. Men de
              möbeldetaljer som ska tillverkas ska gå på Inlandsbanan, och med
              nuvarande standard på järnvägssträckan mellan Sveg och Brunflo
              är det svårt att bedriva en lönsam trafik eftersom hastigheten
              blir alldeles för låg och eftersom man inte kan lasta tillräckligt
              mycket.
            </seg>
          </u>
          <u>
            <seg>
              IBAB pekar i sitt brev till departementet på att om inte upprustning
              sker kan detta stora kontrakt riskeras. Jag hoppas att regeringen
              är beredd att göra en insats för att kontraktet inte ska behöva
              äventyras. Dessutom behöver en ytterligare del av Inlandsbanan,
              längst upp i norr, rustas upp.
            </seg>
          </u>
          <note type="speaker">
            Anf. 12 SVEN BERGSTRÖM (c):
          </note>
          <u>
            <seg>
              Fru talman! Det är en angelägen interpellation som Håkan Larsson
              har väckt, och därför vill jag gärna vara med i den här debatten
              som ledamot av trafikutskottet.
            </seg>
          </u>
          <u>
            <seg>
              Vi ser nu fram emot att få propositionen om de 373 miljarder
              kronor som det till slut blev avseende infrastrukturplaneringen
              för de närmaste tolv åren. Då har järnvägen, såvitt jag har förstått
              av det som har läckt ut från överläggningarna mellan samarbetspartierna,
              fått en större roll. Detta välkomnar vi från Centerpartiet, men
              det finns, precis som Håkan Larsson påpekar, en obalans i hur
              olika satsningar görs.
            </seg>
          </u>
          <u>
            <seg>
              Från trafikutskottets sida hade vi för en vecka sedan möjlighet
              att på plats längs Norrlandskusten ta del av hur arbetet med Botniabanan
              fortskrider. Det var ett väldigt bra studiebesök, och jag tror
              att det gav en del aha-upplevelser hos belackare som Botniabanan
              har haft. De har spritt myter om att Botniabanan och tågtrafik
              i Norrland bara är regionalpolitik och att det inte finns någon
              lönsamhet och inte några poäng i detta.
            </seg>
          </u>
          <u>
            <seg>
              Jag tror att flera av ledamöterna nu är övertygade om att det
              tvärtom finns samhällsekonomiska motiv för de här satsningarna.
              Det kanske till och med finns samhällsekonomiska motiv för Norrbotniabanan
              så småningom. Besvärligheterna med den är ju att man innan allt
              underlag finns framme har bestämt att den ska byggas. Jag är rädd
              för att det kan skada projektet Norrbotniabanan, men det är kanske
              en lite senare debatt. Personligen har jag dock den förhoppningen
              att också den ska visa sig vara samhällsekonomiskt riktig och
              nödvändig.
            </seg>
          </u>
          <u>
            <seg>
              Inlandsbanan är på något sätt bortglömd i det här sammanhanget,
              trots att regional utveckling är ett av de centrala transportpolitiska
              målen. Precis som Håkan Larsson har sagt är det så att Inlandsbanan
              denna 130 mil långa sträckning från Gällivare och ned till Kristinehamn
              har varit men också kan vara och bli en pulsåder och en tillväxtmotor
              för inlandet. Den är och har varit underskattad, och det är därför
              sorgligt att regeringen och samarbetspartierna låter eventuella
              satsningar vänta fram till 2010. Det är orimligt att låta det
              här gå i sex år till.
            </seg>
          </u>
          <u>
            <seg>
              För alla oss som är övertygade om att det är många fördelar knutna
              till att ha både levande städer och en levande landsbygd i vårt
              land, med goda kommunikationer som ger förutsättningar för tillväxt,
              företagande och ett gott liv, är det alldeles nödvändigt att också
              Norrlands inland ges en rimlig chans att leva och överleva. Då
              är Inlandsbanan ohyggligt viktig.
            </seg>
          </u>
          <u>
            <seg>
              Jag hoppas därför att sista ordet inte är sagt i den här frågan
              och att det finns utrymme att i detta jättepaket om 373 miljarder
              se till att några hundra miljoner läggs ut så tidigt i en satsning
              på Inlandsbanan att de i en framtid blir avgörande, så att inte
              kon dör medan gräset växer.
            </seg>
          </u>
          <u>
            <seg>
              Jag hoppas att man i detta liksom i tidigare interpellationssvar
              från Ulrica Messing mellan raderna kan utläsa ett visst intresse.
              Jag håller dock med om att det som nu finns i infrastrukturpaketet
              är ganska magert. Det gäller ett nationellt intresse, och det
              är inte bara länen som ska ta ansvar för det här. Jag hoppas därför
              att vi kan landa på att en bred majoritet kan enas om att Inlandsbanan
              är värd att satsa på och utveckla.
            </seg>
          </u>
          <note type="speaker">
            Anf. 13 Statsrådet ULRICA MESSING (s):
          </note>
          <u>
            <seg>
              Fru talman! Håkan Larsson understryker att Inlandsbanan AB har
              drivit frågan om Inlandsbanans framtid aktivt, och det är alldeles
              korrekt. Jag tycker att företaget har gjort det på ett bra sätt.
              Det har ändå inte fått så starkt gehör från de berörda länen som
              säkert både Inlandsbanan och många andra hade önskat sig. Jag
              skulle därför vilja säga att regeringen prioriterar Inlandsbanan
              högre än vad man har fått lokal- och länspolitiker att göra.
            </seg>
          </u>
          <u>
            <seg>
              Vi har haft diskussioner med Inlandsbanan AB om vilka prioriteringar
              av allt det som behöver göras på Inlandsbanan som är allra viktigast
              att göra inledningsvis. Då har man från Inlandsbanan AB själv
              sagt att bland det viktigaste som vi kan göra inledningsvis är
              att öka anslaget till underhåll. Det är oerhört angeläget. Därtill
              kommer att påbörja arbetet med ett nytt trafikstyrningssystem.
            </seg>
          </u>
          <u>
            <seg>
              Jag säger detta eftersom det ändå är viktigt att man från länen
              ser behovet av att den nationella infrastrukturen genom deras
              län också har en hög prioritet. Många andra län har i sina uppvaktningar
              hos oss lyft fram också nationell infrastruktur, just för trycka
              på behovet av att staten går in som en viktig part för deras olika
              delar av landet.
            </seg>
          </u>
          <u>
            <seg>
              Vi har sett Inlandsbanans behov, och vi är medvetna om vilka
              möjligheter som där finns. Det är, som Sven Bergström var inne
              på, väldigt mycket pengar som vi nu har haft möjlighet att fördela
              i arbetet med infrastrukturplanerna. Av de 373 miljarder kronorna
              ligger drygt 100 miljarder på järnvägssidan. Trots det är det
              ändå inte möjligt att göra allting under de första åren. De 373
              miljarder kronorna ska fördelas på tolv år, och därför har vi
              också fått göra prioriteringar under den tolvårsperioden. Det
              drabbar inte bara Inlandsbanan utan också en rad andra infrastrukturobjekt.
            </seg>
          </u>
          <u>
            <seg>
              Ett av skälen till att det inte är möjligt för oss att lägga
              fler nya objekt i början av planeringsperioden är att många stora
              satsningar just nu på järnvägssidan är i gång och att de tar ganska
              mycket pengar inom ramarna. Det gäller Botniabanan, som Sven Bergström
              nämnde, men också Citytunneln i Malmö och Hallandsåsen.
            </seg>
          </u>
          <u>
            <seg>
              Jag är därför i dag inte beredd att justera den proposition som
              regeringen räknar med att ta beslut om på torsdag. Jag är däremot
              beredd att fortsätta en aktiv dialog med alla berörda aktörer
              om vilka investeringar som är viktiga för att deras verksamhet
              ska kunna fortsätta att utvecklas.
            </seg>
          </u>
          <note type="speaker">
            Anf. 14 HÅKAN LARSSON (c):
          </note>
          <u>
            <seg>
              Fru talman! Det som är väldigt allvarligt är om upprustningen
              av sträckan SvegBrunflo inte kommer i gång nu utan först 2010,
              trots att man har en jättemöjlighet att skapa sysselsättning och
              bygga ut en industri, som man nu gör i Svenstavik och anställer
              massor med nytt folk. Om man inte kan fullfölja detta är det ett
              oerhört bakslag. Jag tycker att man även från regeringens sida
              måste ta hänsyn till att det här finns ett väldigt stort behov.
            </seg>
          </u>
          <u>
            <seg>
              Likadant är det ju i den norra delen, ArvidsjaurJokkmokk, där
              man nu bara kan köra lätta rälsbussar i 40 kilometer i timmen
              och där man är orolig för att man inte kan upprätthålla trafiken
              så småningom. Det är den viktigaste delen av Inlandsbanan för
              turismen. Det är där midnattssolen och de stora vidderna finns
              och där turismen har de bästa utvecklingsmöjligheterna. Upprustning
              av den delen finns inte ens med i den här planen. I inlandet tycker
              man att allting händer vid kusten.
            </seg>
          </u>
          <u>
            <seg>
              Det handlar om en jättestor del av Sverige som finns i inlandet
              och om 130 mil järnväg genom detta fantastiska område med enorma
              utvecklingsmöjligheter. Då finns det inte tid att vänta till den
              här banan inte längre kan trafikeras, utan det måste hända saker
              nu.
            </seg>
          </u>
          <u>
            <seg>
              Det är möjligt att länen är olika engagerade, men jag har i varje
              fall hört företrädare för Jämtlands län ständigt påpeka vikten
              av Inlandsbanans utveckling och av att den ska ha hög standard.
              Det finns en enorm potential att utveckla i den här banan.
            </seg>
          </u>
          <u>
            <seg>
              Jag vill citera det Ulrica Messing sade när den här uppgörelsen
              var klar, liksom jag gjorde i interpellationen: Vi gör nu en stor
              satsning på att bevara och säkerställa befintligt väg- och järnvägsnät.
              Allt annat vore att slösa bort tidigare satsningar. Och just precis
              så är det. Allt annat än att satsa på att hålla en god standard
              på hela Inlandsbanan vore ett slöseri.
            </seg>
          </u>
          <u>
            <seg>
              Här finns en enorm utvecklingspotential. Om den rustas upp kan
              den här banan bli en parallell till Stambanan och avlasta den.
              Den kan till exempel bli en godskorridor från norra Norge ned
              till Östersund och ut till Trondheimsfjorden. Den har också en
              enorm potential som turistjärnväg. Jag vill alltså vädja till
              ministern och understryka vikten av att man inte låter den här
              banan få en så dålig standard att den inte kan fungera som trafikerad
              järnväg i framtiden. Det är nu vi måste satsa, och då kan det
              bli en fantastisk järnväg, en svensk motsvarighet till Transsibiriska
              järnvägen.
            </seg>
          </u>
          <note type="speaker">
            Anf. 15 SVEN BERGSTRÖM (c):
          </note>
          <u>
            <seg>
              Fru talman! Jag håller med Håkan Larsson om att det är väldigt
              angeläget att det här kan komma till stånd, inte om sex år utan
              mycket tidigare än så. Ulrica Messing säger att man inledningsvis
              vill göra si och så, men det är ju inte särskilt mycket inledning
              om det är om sex år. Det hinner rinna ohyggligt mycket vatten
              under broarna under dessa sex år, och mycket hinner förändras.
              Jag tror att det är väldigt viktigt att alla aktörer runt Inlandsbanan
              får en tydlig signal om att vi här ska göra en medveten och långsiktig
              upprustning och att de första åtgärderna kommer rätt tidigt i
              den här planen. Annars är det stor risk att det här inte får den
              positiva signal som det skulle kunna ha om man får en tidig satsning.
            </seg>
          </u>
          <u>
            <seg>
              Ändå välkomnar jag den attityd av dialog som Ulrica Messing understryker.
              Jag hoppas att hon tar till sig det starka tryck som trots allt
              finns ute bland länen, även om Ulrica tycker att det inte framgick
              så tydligt i länsremisserna på det stora paketet. Men det är väl
              så att när det gäller så här långa och stora nationella intressen
              så väljer länen ofta att prioritera mycket slitna och dåligt underhållna
              vägar som kanske känns ännu mer angelägna i det inledande skedet
              för dem.
            </seg>
          </u>
          <u>
            <seg>
              Men turismen i Norrlands inland, alla naturresurser som finns
              där och så vidare: För dem är Inlandsbanan väldigt viktig. Att
              det här är ett starkt underskattat område visar ju många exempel
              i Norrlands inland, inte minst Ishotellet som vi ju alla känner
              till. Det visar att det kan hända väldigt mycket saker med rätta
              entreprenörer och rätt förutsättningar. Därför hoppas jag att
              vi kan hålla den här frågan levande och gärna också få ett klart
              ställningstagande om tidigareläggning av åtgärder för att lyfta
              standarden på banan.
            </seg>
          </u>
          <note type="speaker">
            Anf. 16 Statsrådet ULRICA MESSING (s):
          </note>
          <u>
            <seg>
              Fru talman! Det är ändå en medveten satsning som vi gör. Vi satsar
              mycket pengar på Inlandsbanan. Ett nytt trafikstyrningssystem
              kostar 80 miljoner kronor. Den bärighetshöjning som vi ändå gör
              vid Sveg och Brunflo kostar 290 miljoner kronor. Sedan ökar vi
              anslaget för drift och underhåll med 25 miljoner kronor, och det
              betyder att Inlandsbanan AB får 98 miljoner kronor. Det är alltså
              en medveten satsning som vi gör, och vi gör den därför att vi
              tror att den är viktig av transportpolitiska skäl. Det har varit
              utgångspunkten i alla de beslut som vi nu har kommit fram till
              med våra samarbetspartier Vänsterpartiet och Miljöpartiet. Vi
              har sex delmål i transportpolitiken, och vi har försökt väga varje
              objekt mot vart och ett av de sex delmålen. De ska leva upp till
              både regionförstoring, jämställdhetsaspekten, miljöpolitiken och
              en rad andra åtgärder.
            </seg>
          </u>
          <u>
            <seg>
              Hur vi än hade försökt anstränga oss är det inte möjligt för
              oss att fördela alla pengar i början av planeringsperioden. Jag
              skulle ändå vilja säga att de satsningar som kommer i mitten av
              perioden är oerhört högt prioriterade, och de som ligger i slutet
              av perioden är ofta sådana saker där det finns en större osäkerhet
              och där vi inte har kommit lika långt i det förberedande materialet
              med prövningar och så vidare. Det är en stor satsning som vi har
              gjort, och det är inte möjligt att lägga alla viktiga investeringar
              under de första tre åren.
            </seg>
          </u>
          <u>
            <seg>
              Under hela planeringsperioden på tolv år gör vi nu stora ansträngningar.
              Vi har aldrig någonsin tidigare tagit beslut om så stora ramar
              i satsningen på järnvägssidan som vi nu gör.
            </seg>
          </u>
          <note type="speaker">
            Anf. 17 HÅKAN LARSSON (c):
          </note>
          <u>
            <seg>
              Fru talman! Jag är också mycket positiv till att man satsar på
              järnvägen, men Inlandsbanan utgör 10 % av Sveriges totala järnvägssträckor.
              Ser man det ur det perspektivet så är inte satsningen på Inlandsbanan
              särskilt stor, om man jämför med satsningen på övriga banor.
            </seg>
          </u>
          <u>
            <seg>
              Det låter ju bra att man ska göra investeringar i mitten av perioden,
              men det är ju faktiskt sex år till 2010. Vi har ju det konkreta
              exemplet att vi har en industri som har lyckats få ett jättekontrakt
              till Svenstavik och som behöver bra järnvägstransporter. Den produktionen
              börjar i år, och man ser jätteproblem om man inte kan göra upprustningen
              av Inlandsbanan mellan Sveg och Brunflo nu utan ska vänta till
              2006. Man har ju till och med skrivit i det här brevet att man
              befarar att hela kontraktet riskeras. Då måste väl regeringen
              också kunna vidta åtgärder för att hindra att en sådan olycka
              skulle inträffa?
            </seg>
          </u>
          <u>
            <seg>
              Jag vill också peka på den norra delen som inte ens finns med
              i planen. Är det meningen att man ska klara det här inom befintliga
              ramar för Inlandsbanan, eller kan man räkna med att man får medel
              så att man kan rusta upp banan i hela dess längd, så att den kan
              bli denna väldigt intressanta korridor för både gods och turister
              och kan bli en tillväxtmotor, som man säger från Inlandsbanan
              AB, för hela inlandet? Jag vet att det sitter 45 människor i dag
              på en konferens i Östersund och hoppas på klara besked om att
              man även ska kunna rusta upp de delar som nu är i så dåligt skick
              att man befarar att man inte kan driva trafiken vidare.
            </seg>
          </u>
          <u>
            <seg>
              Jag hoppas fortfarande, Ulrica Messing, att du ska ge ett lite
              tydligare besked om att vi nu ska satsa på Inlandsbanan för att
              utveckla hela Sveriges inland.
            </seg>
          </u>
          <note type="speaker">
            Anf. 18 Statsrådet ULRICA MESSING (s):
          </note>
          <u>
            <seg>
              Fru talman! Jag tror tyvärr inte att Håkan Larsson kommer att
              bli mer nöjd med mitt svar här i kammaren i dag. De planer som
              vi nu har kommit överens om ska gälla under tolv år. De ska revideras
              om sex år, och vi vet alla att det finns en osäkerhet i all stor
              infrastruktur. Vi går igenom känsliga områden, och vi ska ta hänsyn
              till många aspekter. Det är jag också medveten om. Genom det kan
              också mycket hända under planeringsperioden.
            </seg>
          </u>
          <u>
            <seg>
              Sedan vill jag vara tydlig och säga att det inte är så att vi,
              när vi har suttit tillsammans med Vänsterpartiet och Miljöpartiet,
              har varit nonchalanta mot det brev som har inkommit från Svenstavik
              apropå Ikeas ambitioner, därför att det brevet kom efter det att
              vi gjorde en överenskommelse om planerna för vägen och för järnvägen,
              så det var omöjligt för oss att kunna ta hänsyn till det, därför
              att det visste ingen av oss något om.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2003/04:379 om ägarstrategi för tågtrafiken
          </note>
          <note type="speaker">
            Anf. 19 Statsrådet ULRICA MESSING (s):
          </note>
          <u>
            <seg>
              Fru talman! Jag vill börja med att göra Peter Pedersen lite uppmärksam
              på att jag kommer att uttrycka mig delvis annorlunda i talarstolen
              här i dag jämfört med det svar som Peter fick sig tillsänt i går.
            </seg>
          </u>
          <u>
            <seg>
              Peter Pedersen har frågat mig dels om jag är beredd att verka
              för huvudprincipen att tågen ska stanna vid järnvägsstationer,
              där det finns resande som vill stiga på och kliva av tåget, dels
              om jag är beredd att verka för att SJ och Linx ska ha en ägarstrategi
              som tydligt prioriterar verksamhetens samhällsnytta och medborgarnas
              behov så att de driver sin verksamhet utifrån de resandes behov
              i hela landet.
            </seg>
          </u>
          <u>
            <seg>
              Bakgrunden till frågorna är att indragna tågstopp och osäkerhet
              i trafikplaneringen på linjen OsloStockholm, enligt Pedersen,
              slagit hårt mot östra Värmland.
            </seg>
          </u>
          <u>
            <seg>
              Jag har i tidigare interpellationssvar poängterat min syn på
              tågtrafikens betydelse för medborgarnas och näringslivets möjligheter
              att bo och verka runtom i vårt land. Det är viktigt för långsiktigt
              hållbar tillväxt. Detta synsätt betonas också i både vårt övergripande
              mål för transportpolitiken och riksdagens regionalpolitiska beslut
              från 2001.
            </seg>
          </u>
          <u>
            <seg>
              Bakom riksdagens beslut om att bolagisera SJ fanns behovet av
              att skapa ett effektivt och lönsamt järnvägsföretag som kunde
              konkurrera på lika villkor med övriga operatörer på marknaden
              och som kunde garantera kunden en bra och prisvärd service. SJ:s
              primära uppgift, som riksdagen har formulerat den, är inte att
              ta ett särskilt ansvar för trafiken i vissa regioner. Varken jag
              eller näringsministern, som ansvarar för SJ, kan eller ska påverka
              järnvägsföretagens kommersiella verksamhet och detaljstyra deras
              tidtabeller. Däremot vilar det på Rikstrafiken och på trafikhuvudmännen
              att svara för att vi får en persontrafikförsörjning som lever
              upp till angelägna behov runtom i vårt land. Det kan vi göra genom
              en samlad bedömning av vilket trafikslag som anses mest effektivt
              utifrån de förutsättningar som finns i den aktuella regionen.
              I vissa delar av landet behöver Rikstrafiken upphandla flygtrafik,
              och i en del fall passar kollektivtrafiken bäst om den sker med
              buss.
            </seg>
          </u>
          <u>
            <seg>
              Ibland väljer järnvägsföretagen att avstå från att stanna på
              vissa orter för att få till stånd en snabbare trafikförsörjning
              på längre sträckor. Detta är överväganden som vissa resenärer
              tjänar på, medan andra förlorar.
            </seg>
          </u>
          <u>
            <seg>
              En angelägen uppgift inom transportpolitiken är att se till att
              vi får en god och effektiv trafikförsörjning i hela landet. Järnvägen
              har sin givna roll i detta sammanhang, och det är min avsikt att
              se till att de investeringar i infrastruktur vi gjort och som
              vi kommer att göra leder fram till ett effektivt och prisvärt
              utnyttjande av järnvägen för både person- och godstrafik.
            </seg>
          </u>
          <note type="speaker">
            Anf. 20 PETER PEDERSEN (v):
          </note>
          <u>
            <seg>
              Fru talman! Jag vill tacka statsrådet Messing för svaret, men
              jag tycker inte att jag riktigt kan vara nöjd med svaret. Jag
              finner där inte någon direkt konkret substans som är till nytta
              för den region, östra Värmland, som jag valt att lyfta upp. Jag
              tror säkert att det finns andra regioner som har samma problem.
            </seg>
          </u>
          <u>
            <seg>
              Det jag har försökt lyfta fram i interpellationen är inte att
              man inte förstår att det ibland kan finnas behov av snabbtåg som
              går mellan huvudorterna. Om man nu ska se regionalpolitik som
              något slags fungerande helhet är det något märkligt att vi ska
              behöva leva i en region, östra Värmland, där vi drabbas av nedläggningar
              av lönsamma företag och omstruktureringar av försvaret. Till det
              kommer ständiga förändringar av tågtidtabeller: Det gör att människor
              som har arbete och som kan tänka sig att pendla till exempelvis
              storstaden helt plötsligt från den ena dagen till den andra märker
              att den tågtidtabell som sägs ska gälla fram till den 12 juni
              är ändrad. Man säger att den och den turen inte längre finns.
              Det skapar förstås inte de nödvändiga förutsättningarna för en
              långsiktighet i trafikplaneringen eller i det egna resandet till
              jobb eller utbildning.
            </seg>
          </u>
          <u>
            <seg>
              Det kan vara intressant med tanke att ni inte alltid lyssnar
              så mycket på andra partiers representanter utan mera på era egna
              att veta att sex socialdemokratiska kommunalråd har kommit in
              med en skrivelse till Näringsdepartementet där de anför ungefär
              likartad kritik.
            </seg>
          </u>
          <u>
            <seg>
              Det måste till tydligare ägarstrategier som poängterar samhällsnyttan
              och långsiktigheten. Det handlar alltså inte om, som man kan få
              sken av när man läser interpellationssvaret, att regeringen eller
              riksdagen exakt ska fastställa vilka tidtabeller som ska gälla.
              Det bör betonas, som också kom fram i den tidigare interpellationsdebatten,
              att regionalpolitik och regional utveckling faktiskt är ett av
              de transportpolitiska målen. Vi kan inte längre acceptera en transportpolitik
              eller en strategi för SJ som i princip går ut på att man bara
              ser resande på ändstationerna, till exempel StockholmOslo på den
              sträckan.
            </seg>
          </u>
          <u>
            <seg>
              Jag reser den sträckan ganska ofta och kan konstatera att ett
              tåg som gick kl. 17.00 från Stockholm mot Oslo hade oerhört många
              resande. Många gick av i Degerfors. Det är inte bara Degerfors
              som är ett upptagningsområde utan också Karlskoga, som inte har
              en egen järnvägsstation. Då kom man på att man skulle ha en direktförbindelse
              i stort sett mellan huvudstäderna och tar bort den turen och sätter
              in ett nytt tåg med start från Stockholm kl. 16.00. Men det hinner
              de flesta inte med som har traditionella jobb i Stockholm. Det
              gör att de får ta ett tåg som går kl. 18.00. Det är en viss skillnad
              att komma hem två eller tre timmar senare på kvällen om man ska
              tillbaka nästa dag, vilket många gör.
            </seg>
          </u>
          <u>
            <seg>
              Det är en stor upprördhet, inte bara bland kommunpolitiker och
              länspolitiker utan även inom näringslivet. Man tycker att det
              är en märklig hållning att inte kunna ha någon typ av samhällsstrategi
              när vi satsar så här mycket pengar. Om vi satsar ungefär 100 miljarder,
              som statsrådet sade i förra interpellationsdebatten, på järnväg
              är det en klar fördel om det också finns tåg på sträckorna, tåg
              som dessutom stannar. Jag menar inte att de ska stanna vid varenda
              liten plats där det står en person och vill gå på. Det finns stora
              järnvägsstationer som tågen bara åker förbi. Det skapar en misstro
              mot tåget som transportmedel. Man uppfattar att det blir billigare
              och är mer pålitligt att ta en långfärdsbuss, som dessutom kostar
              knappt halva priset. Hur kan det vara billigare att frakta 5060
              personer från Karlskoga med buss än med tåg? Är det en långsiktigt
              hållbar strategi för att få nollvisionen att fungera och få fler
              människor att välja miljömässigt goda kollektivtrafikmedel? Är
              det framför allt bra om man ska ha en helhetspolitik för den regionala
              utvecklingen i vårt land?
            </seg>
          </u>
          <note type="speaker">
            Anf. 21 LARS-IVAR ERICSON (c):
          </note>
          <u>
            <seg>
              Fru talman! Peter Pedersen tar upp ett problem som inte är specifikt
              för Värmland. Det handlar om varför tågen inte längre stannar
              där det finns passagerare.
            </seg>
          </u>
          <u>
            <seg>
              Vi har samma problem i söder. Vid tidtabellsskiftet den 16 juni
              dras Intercitytågens stopp in i Osby och Älmhult. Det sker inte
              på grund av bristande passagerarunderlag. De här båda samhällena
              har stora arbetsplatser Brio och Ikea. Det är många tågpendlare
              som nu drabbas.
            </seg>
          </u>
          <u>
            <seg>
              De här pendlarna och näringslivet får det besvärligt. Pendlarna
              får svårt att klara sina sociala förhållanden. Särskilt drabbade
              är kvinnor, som ofta tar ett större ansvar för familjen.
            </seg>
          </u>
          <u>
            <seg>
              De här indragningarna sker i en tid då tågresandet har ökat kraftigt,
              inte minst på grund av Öresundsbron. Det har varit fullt möjligt
              att bo i Danmark och arbetspendla till Osby och Älmhult.
            </seg>
          </u>
          <u>
            <seg>
              De berörda kommunerna har uppvaktat SJ och fått beskedet att
              verksamheten måste bedrivas strikt affärsmässigt. Är det verkligen
              god affärsekonomi att inte bry sig om hundratals passagerare till
              och från de här båda orterna? Jag är inte så ekonomiskt bevandrad,
              men visst måste flera hundra biljetter dagligen generera inkomster?
              Vagnarna finns i tågen, och de behöver fyllas. Annars blir det
              som i den välkända liknelsen om livet som en påse: tomt och innehållslöst.
            </seg>
          </u>
          <u>
            <seg>
              Ministern säger i sitt svar att det inte är möjligt att detaljstyra
              järnvägsföretagens tidtabeller. Men det måste väl ändå finnas
              en smärtgräns där Näringsdepartementet skulle kunna ingripa? Nordöstra
              Skåne håller, på grund av utflyttningar och företagsnedläggningar,
              på att utvecklas till något av Skånes Norrland. Tycker inte ministern
              att det är rimligt att staten tar ett regionalpolitiskt ansvar
              så att inte de uteblivna tågstoppen gör situationen ännu värre
              än vad den är i dag?
            </seg>
          </u>
          <note type="speaker">
            Anf. 22 SVEN BERGSTRÖM (c):
          </note>
          <u>
            <seg>
              Fru talman! Det är inte bara Peter Pedersen och Lars-Ivar Ericson
              som många gånger kontaktats av allmänheten i de här frågorna,
              som rör människors upprördhet över att tågen inte kommer och går
              som de ska eller inte stannar där det finns människor som vill
              utnyttja tågtrafiken. Det är väldigt lätt att förstå den frustration
              som många känner över att tågen bara svischar förbi där det finns
              människor som vill åka.
            </seg>
          </u>
          <u>
            <seg>
              Utöver de exempel vi har hört tidigare kan jag bidra med exempel
              från Dalsland och Blekinge, där aviserade och ibland förverkligade
              indragningar av tågstoppen, sämre service, omöjlighet att köpa
              biljetten på stationen och i dess närhet har gjort att man har
              försvårat för människorna att nyttja tågtrafik.
            </seg>
          </u>
          <u>
            <seg>
              Samtidigt kan vi se att de regioner där vi har fått en förbättrad
              tågtrafik Mälardalen är ett bra exempel med Svealandsbanan och
              Mälarbanan har fått ett betydligt lyft. Vi har exemplet från Ulrica
              Messings och mitt hemlän Gävleborg. Den regionala snabbtågstrafiken
              med X-Trafik har varit en succé, som har gjort att människor har
              kunnat pendla i mycket större utsträckning och att det har blivit
              en breddad arbetsmarknad. Det har blivit regionförstoringar. Egentligen
              borde det kallas regionförminskningar eftersom det blir lättare
              att röra sig över en större region med en bra och väl fungerande
              tågtrafik. Både ur miljösynpunkt, regional utvecklingssynpunkt
              och i fråga om många andra viktiga transportpolitiska mål som
              vi är eniga om i riksdagen är det viktigt att tågtrafiken kan
              utvecklas och inte avvecklas.
            </seg>
          </u>
          <u>
            <seg>
              Jag tillhör dem precis som Ulrica Messing, hoppas jag som tycker
              att vi måste gå vidare med en utvecklad tågtrafik och släppa in
              fler aktörer. Vi ska inte ha kvar ett gammalt mossigt SJ från
              för 3040 år sedan. Då tror jag inte att man gynnar en positiv
              utveckling av tågtrafiken. Det finns många dynamiska snabbfotade,
              engagerade tågoperatörer som är duktiga på att köra tågtrafik.
              Det vi har sett med BK-Tåg och X-Trafik i vårt län, bergslagstrafiken
              och så vidare, även om det har varit vissa motgångar där, är att
              det går att köra trafik på ett sätt som SJ aldrig kunde drömma
              om för några år sedan och få hygglig lönsamhet på det hela.
            </seg>
          </u>
          <u>
            <seg>
              Därför vill jag avsluta med att fråga Ulrica Messing hur det
              blir med de förslag som nu har redovisats i Järnvägsutredningen.
              Utredningen vill gå vidare med att utveckla tågtrafiken i landet,
              och utredningen vill släppa in fler aktörer än SJ på spåret för
              att ge människor chans att åka tåg till fler ställen. Det borde
              stå i god harmoni med den hundramiljarderssatsning som är aviserad
              i det stora tolvårspaketet. Man ska satsa på att bygga nya järnvägar.
              Mälarbanan i Stockholmsområdet kommer att betyda mycket, Botniabanan,
              kanske också Norrbotniabanan på sikt, förhoppningsvis också Inlandsbanan
              som har stor betydelse för turisttrafiken. Mot den bakgrunden
              vore det angeläget att också se till att vi har aktörer som kan
              köra en bra tågtrafik på den utlagda rälsen och de banor som är
              rustade.
            </seg>
          </u>
          <u>
            <seg>
              När kommer propositionen baserad på Jan Brandborns järnvägsutredning?
              Vi kan diskutera enskildheter i utredningen. Jag håller inte med
              om alla förslag, men det är viktigt att detta inte läggs i en
              byrålåda och glöms bort utan man bör ta ett samlat grepp för att
              få en bra tågtrafik för människorna i det här landet.
            </seg>
          </u>
          <note type="speaker">
            Anf. 23 Statsrådet ULRICA MESSING (s):
          </note>
          <u>
            <seg>
              Fru talman! Jag instämmer i allt det Peter Pedersen säger om
              behovet av långsiktighet, om behovet av säkerhet för att kunna
              våga planera som privatperson och som företagare. Jag instämmer
              också i det Peter Pedersen trycker på om vikten av den regionala
              aspekten i transportpolitiken, att se vilket effektivt medel järnvägen
              är för att binda ihop regioner. Om man sedan säger arbetsmarknadsförstoring
              eller förminskning är en bra fråga. Men det råder inget tvivel
              om att det är oerhört effektivt. Järnvägen är oslagbar när det
              handlar om att låta många människor färdas under en kort tid.
            </seg>
          </u>
          <u>
            <seg>
              Jag instämmer i allt, men i de ägardirektiv som SJ har i dag
              är det inte inskrivet att SJ ska ta hänsyn till regional utveckling
              såsom vi kan göra som politiker. Då får vi skaffa oss andra verktyg
              för att ha en regional aspekt och se till att regionförstoring
              ändå blir möjlig. SJ har i dag i sina direktiv en skyldighet att
              bedriva sin verksamhet på kommersiella grunder. Det är en viktig
              fråga som Peter Pedersen sätter fingret på: Om vi ska satsa över
              100 miljarder kronor på att dra nya räls, dessutom satsa många
              miljarder på att underhålla och reparera den räls som redan finns,
              måste vi då inte ha en strategi och politik för vad som ska gå
              på rälsen? Det måste vi.
            </seg>
          </u>
          <u>
            <seg>
              I den proposition som riksdagen redan har ställt sig bakom, som
              gäller infrastrukturen, föreslog regeringen en pott pengar på
              drygt 4 miljarder för just möjligheten för olika länstrafikbolag
              att få hjälp med bidrag för att köpa upp personvagnar. I den proposition
              som vi nu ska lämna till riksdagen, som innehåller en satsning
              på de infrastrukturplaner vi är överens om med Vänsterpartiet
              och Miljöpartiet, föreslår vi också pengar för uppköp av vagnar
              till godstrafik.
            </seg>
          </u>
          <u>
            <seg>
              Vi gör stora åtaganden via Rikstrafiken. Rikstrafiken upphandlar
              i dag både kollektivtrafik till buss, flygplatslinjer och kollektivtrafik
              till järnväg. Det är Rikstrafiken som är vårt bästa instrument
              att hjälpa till att ta regional hänsyn.
            </seg>
          </u>
          <u>
            <seg>
              Det pågår många diskussioner lokalt. Jag vet att man hittar lösningar
              mellan tågoperatörer, SJ ibland men också andra operatörer, där
              kommunpolitiker sätter sig ned vid förhandlingsbordet tillsammans
              med SJ och säger att de vill att SJ ska finnas kvar i kommunen
              och att kommunen är beredd att betala för det eftersom det ger
              ett mervärde för kommunen att människor kan bo kvar i kommunen
              och pendla till en annan ort. Jag vet att det finns en rad sådana
              aktiviteter på gång.
            </seg>
          </u>
          <u>
            <seg>
              I morgon ska jag resa till Dalsland och själv träffa kommunpolitiker
              där som är mycket oroliga över precis samma fråga som Peter Pedersen
              har ställt i sin interpellation. Jag är medveten om kritiken,
              och jag kommer att lyssna på den utifrån de transportpolitiska
              målen och de höga ambitioner vi har för Rikstrafiken.
            </seg>
          </u>
          <u>
            <seg>
              Järnvägsutredningen är ute på remiss. Jag planerar att lämna
              en transportpolitisk proposition till riksdagen under nästa år.
              För de konkreta frågor som jag tror Sven Bergström vill ha svar
              på redan i dag får vi vänta ut svaren från remissrundan.
            </seg>
          </u>
          <note type="speaker">
            Anf. 24 PETER PEDERSEN (v):
          </note>
          <u>
            <seg>
              Fru talman! Det är bra med de förhållandevis positiva svaren
              som statsrådet Ulrica Messing gav här i andra rundan. Hon delar
              min oro för att det inte finns långsiktighet och en regional aspekt
              och att problemet uppstår på grund av ägardirektiven. En av mina
              frågor är om man kan tänka sig att verka i riktning att ändra
              i ägardirektiven till exempelvis SJ och Linx, som trafikerar sträckan
              StockholmOslo som jag tog upp tidigare, att de ska ta samhällsnyttig
              hänsyn. Ingenting är för alltid givet. Det går att förändra förutsättningarna.
            </seg>
          </u>
          <u>
            <seg>
              Vi behöver utveckling både i de större städerna och på landsbygden.
              Vi behöver en fungerande tågtrafik till och från Stockholm, men
              vi behöver också ha en fungerande tågtrafik ute i landet. Jag
              tror inte att vi tar illa vid oss om Rikstrafiken fixar stoppen
              i stället för SJ. Det handlar om att upphandla tågstopp. Ett av
              de problem som finns är att det inte finns tillräckligt med pengar
              för att hålla i gång den ordinarie verksamheten. Det är tveksamt
              om det går att få något folkligt stöd för att vi ska betala för
              att tågen som ändå åker förbi gör ett stopp på en eller två minuter.
            </seg>
          </u>
          <u>
            <seg>
              Jag kan som veckopendlare konstatera att tågen för det mesta
              är försenade redan när de kommer till min station. Där står de
              i ungefär en minut. Jag har svårt att tänka mig att det avgör
              om man är beredd att ta tåget eller inte. Varför läggs turer med
              god beläggning ned? Många kliver på och av tåget. 17.00-tåget
              från Stockholm tas bort. Tidigare stannade det i Degerfors med
              ett stort upptagningsområde. Nu svischar det förbi. Sedan sätts
              ett helt annat tåg in med sämre möjligheter för dem som vill pendla
              till jobb och utbildning.
            </seg>
          </u>
          <u>
            <seg>
              Statsrådet Messing pratade om att vidta åtgärder som ska leda
              fram till ett effektivt och prisvärt utnyttjande av järnvägen
              för både person- och godstrafik. Det kommer jag att noga följa
              upp och se om det gäller även för den region där jag verkar och
              bor. Vi behöver all hjälp vi kan få. Vi behöver inte mer av sådant
              som tynger ned våra möjligheter att kunna leva och bo i en mindre
              ort.
            </seg>
          </u>
          <u>
            <seg>
              Rolf Jansson, känd skribent, skriver följande i Karlskoga Kuriren
              den 4 mars: Hur länge ska sådana här stolligheter få fortsätta?
              För vad ska vi med nyordningar som Banverket, Jernhusen, gamla
              SJ eller fenomen som Linx till om grunden för verksamheten, tågen
              inte längre har tid att stanna. Vad blir nästa drag? Tomma spöktåg?
            </seg>
          </u>
          <u>
            <seg>
              Göran Greider har skrivit en dikt som innehåller en liten svordom
              med rubriken SJ som jag inte ska nämna i talarstolen. Hela den
              känslan är förödande för den enormt positiva satsningen på järnvägstrafik.
              Om detta ska försvaras inför dem som hellre vill ha mer biltrafik
              och vägar säger man att man satsar 100 miljarder på järnvägen
              men att man inte ska stanna vid just deras station, som visserligen
              har skett de senaste tio åren, men nu ska det upphöra. Hur ska
              detta pedagogiskt förklaras för människor? Det är oerhört viktigt
              att regeringen försöker tänka till och försöker täcka in behoven
              både för dem som bor i storstäder, till exempel mellan Gävle och
              Stockholm, och för dem som bor i små orter som Degerfors att kunna
              pendla. Man måste inse att det inte går att lösa problemen med
              enkla pennstreck. Man måste tänka till, och man måste någon gång
              göra någonting i verkligheten för att ge människor i hela landet
              möjlighet att leva.
            </seg>
          </u>
          <u>
            <seg>
              Vi är trötta på tomma löften och ord. Nu krävs det konkreta åtgärder
              även på kollektivtrafiksidan för att underlätta östra Värmlands
              situation.
            </seg>
          </u>
          <note type="speaker">
            Anf. 25 LARS-IVAR ERICSON (c):
          </note>
          <u>
            <seg>
              Fru talman! Den här debatten visar att det finns många frågetecken
              inom tågtrafiken. Jag tror inte att de berörda kommunerna Osby
              och Älmhult riktigt känner igen sig i den beskrivning som ministern
              gav, att det skulle vara ett gott samarbete mellan kommunerna
              och SJ.
            </seg>
          </u>
          <u>
            <seg>
              Vad är det egentligen som pågår inom SJ? Varför redovisar de
              inte ekonomin för de aktuella tågförbindelserna när kommunerna
              kommer och uppvaktar? Och varför är SJ inte beredd att diskutera
              ersättningståg eller att ta emot kommunala bidrag till den eventuella
              olönsamheten?
            </seg>
          </u>
          <u>
            <seg>
              För att få en framtida god ekonomisk tillväxt i hela Sverige
              krävs det bra tillgång till kollektiva trafiksystem. För att vi
              inte ska få en ökad arbetslöshet måste människor ha rimliga möjligheter
              att ta sig till och från jobbet. Det får inte bli så att människor
              trots SJ och andra järnvägsföretag väljer att bo på en plats och
              jobba på en annan, utan det ska vara tack vare goda järnvägskommunikationer
              som det är så.
            </seg>
          </u>
          <u>
            <seg>
              Ur miljösynpunkt är tågtrafiken utan konkurrens.
            </seg>
          </u>
          <u>
            <seg>
              Jag tycker inte att tågtrafikens framtid ska raseras av en tågbyråkrati
              på långt avstånd från vanliga, enkla människors vardag.
            </seg>
          </u>
          <note type="speaker">
            Anf. 26 SVEN BERGSTRÖM (c):
          </note>
          <u>
            <seg>
              Fru talman! Den här debatten visar väldigt tydligt att många
              av oss ledamöter och många människor ute i landet är besjälade
              av och engagerade för en bra tågtrafik, som kan berika människors
              liv, som kan hjälpa till att utveckla näringslivet och som allmänt
              kan göra livet lättare i det här landet.
            </seg>
          </u>
          <u>
            <seg>
              Då gäller det att hitta modeller som fungerar. Jag tycker att
              det har tagits en del goda initiativ de senaste åren. Jag tillhör
              också dem som tycker att det är rimligt som man nu gör i den proposition
              som regeringen kommer med på torsdag att satsa mera på järnvägstrafik.
              Men då måste vi också, som de föregående talarna har sagt, se
              till att vi har tågoperatörer som utnyttjar de här möjligheterna
              på bästa sätt, så att tågen stannar vid stationer där människor
              vill kliva på och av.
            </seg>
          </u>
          <u>
            <seg>
              Jag förstår Ulrica Messings resonemang. Vi har en väldigt underlig
              ordning i dag, där SJ har rätt att trafikera alla nationella linjer
              men inga som helst skyldigheter. De ska köra med lönsamhet det
              har vi sagt till dem i riksdagsbeslut och regeringsbeslut. Då
              kan man förstå att de ibland har lite svårt att göra de rätta
              avvägningarna.
            </seg>
          </u>
          <u>
            <seg>
              Det är här det kommer in att vi kan släppa in fler aktörer, som
              visar att det går att köra bra järnvägstrafik lite annorlunda
              än den stora draken SJ gör. Tågkompaniet, BK-Tåg och andra har
              visat just detta. Vem trodde att man skulle kunna stiga på och
              av tåget i Arbrå, Kilafors och Holmsveden? Det är små orter i
              Hälsingland som har fått ett lyft genom en mycket bättre tågtrafik,
              som nu körs av Tågkompaniet på X-Trafiks uppdrag.
            </seg>
          </u>
          <u>
            <seg>
              Det visar att med en lite flexibel inställning och en ambition
              att skapa en bra tågtrafik i hela landet kan det här åstadkommas.
            </seg>
          </u>
          <u>
            <seg>
              Jag blir lite orolig när Ulrica Messing säger att först nästa
              år ska det komma en transportpolitisk proposition och kanske man
              då tar med det här. Jag är väldigt angelägen om att det här kommer
              mycket tidigare. Remissrundan kan rimligen inte ta mer än några
              månader. Kan vi inte enas om att efter det att remissrundan om
              järnvägsutredningen är över är det dags att samla sig till en
              proposition, då vi får tillfälle att diskutera det här på allvar
              och gå vidare med en bra och utvecklad järnvägstrafik i det här
              landet?
            </seg>
          </u>
          <note type="speaker">
            Anf. 27 Statsrådet ULRICA MESSING (s):
          </note>
          <u>
            <seg>
              Fru talman! I den proposition om ägartillskott till SJ som riksdagen
              för inte alltför länge sedan ställde sig bakom underströks återigen
              att SJ ska bedriva sin verksamhet på kommersiella grunder. Det
              planeras i dag inget arbete inom departementet för att ändra de
              ägardirektiven.
            </seg>
          </u>
          <u>
            <seg>
              Många saker kan naturligtvis hänga ihop. Jag är övertygad om
              att många av de förseningar som drabbar pendlare, oavsett vilket
              väderstreck man kommer från, har att göra med att det är fler
              och fler som åker tåg generellt sett, om vi tittar på antalet
              tågåkare i hela landet. Det betyder att det på en del sträckor
              i vårt land är trångt på rälsen.
            </seg>
          </u>
          <u>
            <seg>
              Alla vi fyra här som är aktiva tågpendlare in till och ut ur
              Mälardalsregionen påverkas av det faktum att det är väldigt trångt
              på spåren in till Stockholms central. De satsningar i infrastrukturen
              i Mälartunneln och annat som regeringen nu ska göra i Stockholm
              är viktiga för Stockholms stad och för Stockholmsregionen, men
              de är också oerhört viktiga för alla oss som pendlar till och
              från våra arbeten från Gävleborg, från Värmland och från andra
              väderstreck.
            </seg>
          </u>
          <u>
            <seg>
              Med en bättre och starkare infrastruktur och med nya, moderna
              tågvagnar öppnas helt nya möjligheter. Då kan tågen köra fortare
              på rälsen, men de kan också göra fler stopp under kortare tid.
              Då borde möjligheterna att vidga arbetsmarknadsregionerna och
              öka förutsättningarna för arbetsmarknadspendling bli än bättre
              och inte sämre.
            </seg>
          </u>
          <u>
            <seg>
              Lars-Ivar Ericson ställde en rad konkreta frågor till mig angående
              SJ, bland annat om dess redovisning. Då måste jag få hänvisa till
              ansvarig minister för SJ, som är Leif Pagrotsky, därför att de
              frågorna kan inte jag.
            </seg>
          </u>
          <u>
            <seg>
              Det arbete som vi ska göra kring den transportpolitiska propositionen
              innehåller naturligtvis en rad olika frågor. Sven Bergström pekar
              på att man ska fortsätta att vara aktiv och göra upphandling via
              Rikstrafiken på de områden där SJ inte trafikerar rälsen, och
              det arbetet kommer vi att prioritera och fortsätta med också fram
              till en transportpolitisk proposition.
            </seg>
          </u>
          <note type="speaker">
            Anf. 28 PETER PEDERSEN (v):
          </note>
          <u>
            <seg>
              Fru talman! Jag tycker också att det är positivt att så många
              tar upp de här frågorna och diskuterar dem, inte minst ur ett
              helhetsperspektiv.
            </seg>
          </u>
          <u>
            <seg>
              Jag konstaterar att statsrådet Messing i princip håller med om
              att det är en fördel om tågen stannar. Det låter lite naivt att
              det är bra om tågen stannar och släpper på och av folk. Men det
              är inte något naturligt, inte helt säkert, utan på många håll
              svischar tågen förbi. Man får stå kvar på perrongen och vänta,
              och har man otur missar man sista tåget och får vara kvar i Stockholm
              eller Göteborg en extra dag. Det gynnar inte pendlandet på sikt
              utan försvårar det snarare.
            </seg>
          </u>
          <u>
            <seg>
              Jag blir dock lite deprimerad när jag hör att det inte finns
              någonting på gång vad gäller ändrade ägardirektiv. Jag tror att
              det skulle vara en klar fördel att se över detta en gång till
              och fundera om företagsekonomiska beräkningar alltid är det bästa
              även ur samhällsekonomisk synpunkt. Jag är inte helt säker på
              att det är så, om man väger in alla faktorer.
            </seg>
          </u>
          <u>
            <seg>
              Jag är inte lika övertygad som Centerns Sven Bergström om att
              om vi bolagiserar, släpper in fler operatörer och avreglerar löser
              vi alla problem. Om jag inte har missuppfattat det hela har ordföranden
              i SJ använt Storbritannien som ett avskräckande exempel på hur
              det kan fungera om man släpper in alltför många operatörer. På
              många håll i landet finns det bara ett spår, och det kan vara
              svårt med alltför många operatörer. Det krävs väldigt mycket samordning
              för att det ska fungera. Biljettkrånglet har vi tagit som ett
              exempel.
            </seg>
          </u>
          <u>
            <seg>
              Om SJ inte kan få saker och ting att fungera under den tid man
              har haft monopol på en viss sträcka vore det märkligt om andra
              operatörer kunde komma in och ta över den sträckan och finna lönsamhet.
              Då har vi kanske för stora avkastningskrav på SJ. Vi kanske ställer
              alltför höga krav på avkastning i jämförelse med vikten av en
              fungerande regional utveckling i hela vårt land. Jag tillhör inte
              dem som tror att allting löser sig bara man avreglerar. Snarare
              har verkligheten visat att det har skapat en hel del nya problem.
            </seg>
          </u>
          <note type="speaker">
            Anf. 29 Statsrådet ULRICA MESSING (s):
          </note>
          <u>
            <seg>
              Fru talman! Jag vill fatta mig väldigt kort och bara kommentera
              Peter Pedersens sista inspel. För år 2003 visade SJ en förlust
              på 24 miljoner kronor. Det är en bit kvar tills vi kan börja fundera
              på avkastningskrav.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2003/04:330 om husbyggen i Knivsta
          </note>
          <note type="speaker">
            Anf. 30 Statsrådet LARS-ERIK LÖVDÉN (s):
          </note>
          <u>
            <seg>
              Fru talman! Rigmor Stenmark har frågat mig vilka åtgärder jag
              ämnar vidta med anledning av att Luftfartsverket motsätter sig
              byggande i stora delar av Knivsta kommun.
            </seg>
          </u>
          <u>
            <seg>
              Låt mig inledningsvis poängtera att Rigmor Stenmark tar upp en
              principiellt mycket viktig fråga, nämligen den om hantering av
              målkonflikter när olika intressen ställs mot varandra. Detta är
              vanligt i bygglovsärenden, där plan- och bygglagen (PBL) kräver
              att både allmänna och enskilda intressen beaktas. Vad gäller allmänna
              intressen hänvisar PBL också till vissa bestämmelser i miljöbalken.
            </seg>
          </u>
          <u>
            <seg>
              I detta fall rör det sig om en konflikt mellan intresset av att
              få utnyttja mark i ett tillväxtområde för bostadsbyggande å ena
              sidan och å andra sidan behovet av skydd mot åtgärder som kan
              försvåra utnyttjandet av och framtida expansionsmöjligheter för
              Arlanda flygplats. Arlanda är ju Sveriges största flygplats och
              är att anse som en anläggning av riksintresse för kommunikationer.
              Enligt miljöbalken ska områden som är av riksintresse för sådana
              anläggningar skyddas mot åtgärder som kan påtagligt försvåra tillkomsten
              eller utnyttjandet av anläggningarna. Det kan tilläggas att det
              också är ett allmänt intresse att det inte tillskapas bostäder
              som är olämpliga från hälsosynpunkt på grund av bullerstörningar.
            </seg>
          </u>
          <u>
            <seg>
              Den här typen av konflikter i bygglovsärenden hanteras i första
              hand av den kommunala nämnd som ska fullgöra kommunens uppgifter
              inom plan- och byggnadsväsendet. Nämndens beslut kan överklagas
              till länsstyrelsen och därefter till allmän förvaltningsdomstol.
              Tidigare kunde även regeringen få sådana ärenden för prövning
              men den ordningen togs bort genom en lagändring för ett år sedan.
              När regeringen behandlade dessa ärenden fann den i ett flertal
              fall att luftfartens intressen vägde tyngre än de motstående enskilda
              intressena.
            </seg>
          </u>
          <u>
            <seg>
              Regeringen har, som Rigmor Stenmark säkert känner till, tillsatt
              en utredning med syfte att göra en samlad översyn av plan- och
              bygglagstiftningen. I uppdraget ingår bland annat att se över
              de olika planformer som finns i PBL, behandla frågor som rör kvalitet
              och hållbarhet i byggande och förvaltning samt samordningen mellan
              PBL och annan lagstiftning. Uppdraget ska i sin helhet redovisas
              i ett slutbetänkande senast vid utgång av 2004. Jag har inte för
              avsikt att föregå vad utredningen kommer fram till utan avvaktar
              dess betänkande.
            </seg>
          </u>
          <note type="speaker">
            Anf. 31 RIGMOR STENMARK (c):
          </note>
          <u>
            <seg>
              Fru talman! Tack bostadsministern för svaret, som jag dock inte
              är nöjd med!
            </seg>
          </u>
          <u>
            <seg>
              Det är en alldeles riktig beskrivning som bostadsministern gör
              av det praktiska problem som finns i Knivsta med omnejd. Det handlar
              å ena sidan om människor som vill bygga och bo och å andra sidan
              om Luftfartsverket som vill flyga rakt över.
            </seg>
          </u>
          <u>
            <seg>
              Det handlar från knivstabornas synpunkt om en önskan om att förtäta
              en bebyggelse som redan finns. Det är alltså redan människor som
              bor här. I Husby-Långhundra och Vassunda, som är landsbygd, har
              människor bott i århundraden. Det är en historisk byggd. Här är
              det landsbygdsbebyggelse som det handlar om. Det är generationer
              som avlöser varandra. Det handlar om barn som önskar komma tillbaka
              till sin hembygd och bosätta sig här.
            </seg>
          </u>
          <u>
            <seg>
              Glädjande nog är det här en väldig utvecklingsbygd där det finns
              mycket samarbete. Knivsta kommun, vår allra yngsta kommun, finner
              det också intressant att landsbygden utvecklas. Man ger också
              människor bygglov. Då är det synnerligen bekymmersamt att staten,
              kan man säga, via Luftfartsverket, motsätter sig den här begränsade
              byggnationen. Det är beklagligt att man anför skäl som att det
              är viktigt att sätta stopp för de små stegens tyranni. Det handlar
              ju inte om tyranni och har aldrig gjort det i den här bygden.
              Folket i den här bygden motsätter sig inte alls att Arlanda utvecklas.
              De motsätter sig inte ens att banorna passerar rakt över deras
              huvuden, över deras bygd. Så har det varit alltsedan Arlanda kom
              till.
            </seg>
          </u>
          <u>
            <seg>
              Nej, vad man vill är att hitta en kompromisslösning, och det
              är nödvändigt. I den här bygden hör nämligen hela 40 % till influensområdet
              för Arlandas luftbanor. Då måste man kunna hitta en kompromisslösning.
            </seg>
          </u>
          <u>
            <seg>
              För att en bygd över huvud taget ska fortleva är det absolut
              nödvändigt att den föryngras och förändras. Det är också nödvändigt
              att den verksamhet som finns i dag tillåts att finnas kvar och
              utvecklas. En part av två ska inte ensidigt kunna bestämma och
              dessutom sätta käppar i hjulet för en hel bygds utveckling. Man
              måste se helheten.
            </seg>
          </u>
          <u>
            <seg>
              I det här fallet, i Husby-Långhundra och Vassunda, är det tre
              intressenter som berörs. Det handlar om de enskilda personerna.
              Det är unga vuxna som vill flytta tillbaka till sin hembygd. De
              är vana vid flyget från Arlanda. De har till och med sitt arbete
              på Arlanda. Det handlar om fastighetsägare för jord- och skogsbruk,
              som står inför ett generationsskifte, och här är det väldigt stora
              privata värden som står på spel. Och det handlar om kommunen Knivsta
              som har alla förutsättningar att utvecklas väl. Det betyder också
              väldigt mycket för hela den här regionen, att den utvecklas.
            </seg>
          </u>
          <u>
            <seg>
              Det är även viktigt att kommunen kan bygga ut den kommunala service
              som behövs. Och, för att återgå till landsbygdsutvecklingen i
              Husby-Långhundra, man måste hitta en kompromiss som är hållbar.
              Här handlar det också om äganderätt. Det är något som vi i Sverige
              slår vakt om, eller hur, bostadsministern?
            </seg>
          </u>
          <u>
            <seg>
              Jag vill veta vad bostadsministern anser. Kan verkligen Luftfartsverket
              enskilt kräva ett stopp för nybyggnation av bostäder här ute?
              Pågående markanvändning är någonting som vi i Sverige är aktsamma
              om. Vilken åsikt har bostadsministern om det? Hur är det med expropriationsersättningarna?
            </seg>
          </u>
          <note type="speaker">
            Anf. 32 GUNNAR ANDRÉN (fp):
          </note>
          <u>
            <seg>
              Fru talman! Jag vill börja med att tacka Rigmor Stenmark för
              att hon har ställt den här interpellationen. Det är en intressant
              principfråga. Jag tackar också statsrådet för ett i huvudsak mycket
              bra svar.
            </seg>
          </u>
          <u>
            <seg>
              Den här frågan gäller inte bara Knivsta kommun, utan de omgivande
              kommunerna har samma problem. Jag tillhör en annan valkrets än
              Rigmor Stenmark gör. Där har vi sådana kommuner som Sigtuna, Vallentuna
              och Norrtälje. Där är det egentligen i grund och botten samma
              problem. Eftersom den här frågan gäller speciellt hur man fattar
              beslut i sådana här frågor skulle jag vilja diskutera detta.
            </seg>
          </u>
          <u>
            <seg>
              När det gäller instansordningen, som nu prövas i Plan- och bygglagskommittén,
              hanterar man i huvudsak en annan fråga, nämligen privatmänniskor
              som överklagar kommunala beslut. Så småningom går det vidare inte
              till regeringen utan till något annat avgörande.
            </seg>
          </u>
          <u>
            <seg>
              I det här fallet har vi den rakt motsatta situationen, och det
              är väldigt intressant. Det är nämligen en statlig myndighet som
              i praktiken överklagar kommunala beslut. Det blir ju ett väldigt
              dubbelt förhållande, att staten så att säga har både överklagandemöjligheten
              och indirekt beslutsmöjligheten. Jag vill gärna höra hur statsrådet
              ser på denna ganska speciella situation.
            </seg>
          </u>
          <u>
            <seg>
              Sedan kan man gå till det som i det här fallet utlöser överklagandena.
              Hela den här regionen Stockholm, Arlanda och Uppsala är en oerhört
              stark tillväxtregion, och genom tillkomsten av den tredje landningsbanan
              har bullermattorna blivit annorlunda än tidigare. Så sent som
              i går deltog jag i ett annat fullmäktigemöte i den region där
              jag sitter. Där kom också den här frågan upp, eftersom bullermattorna
              har blivit väldigt annorlunda, och många människor påverkas av
              att vi nu har ungefär 25 miljoner människor som årligen trafikerar
              Arlanda. Det är en ganska stor flygplats.
            </seg>
          </u>
          <u>
            <seg>
              Det här får konsekvenser, inte bara för Knivsta, utan också för
              de andra kringliggande kommunerna. De får någon form av inskränkt
              möjlighet att disponera sina egna planer och ytterst marken. Jag
              vill gärna höra hur statsrådet ser på detta, att det som egentligen
              är ett kommunalt planmonopol kommer att naggas i kanten. Man har
              kanske inte riktigt insett att det riksintresse som finns kommer
              att inskränka möjligheterna för kommunal expansion. Jag bestrider
              absolut inte att det här riksintresset finns, eftersom vi behöver
              en väl fungerande flygtrafik i den här regionen.
            </seg>
          </u>
          <u>
            <seg>
              Statsrådet är också ansvarig för bostadsbyggandet. Just i den
              här regionen är varje ny tillkomst av bostadshus viktig för att
              lösa det andra problemet, som vi har här. De borgerliga kommunerna
              brukar ju inte få mycket beröm av statsrådet. I det här fallet
              är det fråga om kommuner som har socialdemokratiska minoritetsstyren,
              och de har då problem med staten. De får inte igenom sina byggplaner.
            </seg>
          </u>
          <note type="speaker">
            Anf. 33 Statsrådet LARS-ERIK LÖVDÉN (s):
          </note>
          <u>
            <seg>
              Fru talman! Både till Rigmor Stenmark och Gunnar Andrén skulle
              jag vilja säga att något av det svåraste man kan vara är att vara
              politiker. I uppdraget inryms ständiga målkonflikter. Det är ständiga
              konflikter mellan motstående intressen. Det kan vi inte undvika.
              Det finns motstående intressen. Det är så väldigt tydligt i det
              här fallet.
            </seg>
          </u>
          <u>
            <seg>
              Luftfartsverket har uppdraget att främja utvecklingen av den
              civila flygtrafiken. I det uppdraget ligger att planera långsiktigt.
              Det är planer som sträcker sig årtionden framåt. Vad händer i
              hela den dynamiska Uppsala- och Mälardalsregionen i ett längre
              perspektiv? Räcker det med tre banor? Vad vet jag.
            </seg>
          </u>
          <u>
            <seg>
              Luftfartsverket har det uppdraget. Det är oerhört centralt för
              den här regionen att den civila flygtrafiken fungerar och har
              möjligheter att utvecklas. Det är en dynamisk kraft för tillväxten
              i Stockholmsregionen också. Det är den ena sidan.
            </seg>
          </u>
          <u>
            <seg>
              Å andra sidan finns den aspekt som ni båda tar upp. Det finns
              ett behov av ökat bostadsbyggande i regionen. Hur löser man målkonflikterna?
              Det är det vi ska göra som politiker, och det är alla gånger inte
              lätt.
            </seg>
          </u>
          <u>
            <seg>
              I sakfrågan kommer jag inte att ge några besked under den här
              interpellationsdebatten, om hur jag ser på Arlandabanornas framtid
              och konflikterna med bostadsbyggandet. De frågorna ska prövas
              i den ordning som vi har lagt fast. De kommunala besluten kan
              överklagas, och det är då förvaltningsdomstolarna som prövar bygglovsfrågan.
            </seg>
          </u>
          <u>
            <seg>
              Däremot avvaktar jag med spänning det som PBL-kommittén kommer
              fram till om hur den här typen av ärenden ska prövas framöver.
              Jag har, som ni vet, haft den ingången att vi ska förkorta planförfarandet.
              Det är inte riktigt den diskussion vi för här i dag. Det är inte
              samma sak. Men instansordningen har naturligtvis betydelse.
            </seg>
          </u>
          <u>
            <seg>
              PBL-utredningen ska också samköras med översynen av miljöbalken.
              Det är också en fråga som har bärighet på den här problematiken.
            </seg>
          </u>
          <u>
            <seg>
              En annan målkonflikt som jag vill peka på, eftersom det här är
              svåra ting, är de väldigt höga ambitioner vi har när det gäller
              miljöpåverkan. Vi pratar ofta om bullernivåer. Vi är måna om att
              se till att vi inte har för höga bullernivåer för att på det viset
              minska skadeverkningarna och hälsoriskerna. De frågorna måste
              också vägas in när man gör bedömningar om bebyggelse kontra luftfartens
              möjligheter att utvecklas.
            </seg>
          </u>
          <note type="speaker">
            Anf. 34 RIGMOR STENMARK (c):
          </note>
          <u>
            <seg>
              Fru talman! Visst är det konflikter. Men jag tycker att när det
              finns konflikter ska man också ha möjligheter att lösa dem. Man
              kan inte bara leva med att det är en konflikt, och sedan är det
              frid och fröjd med det. En kompromisslösning, som jag ser det,
              skulle kunna vara att man skriver in servitutsrättigheter för
              Luftfartsverket som ger dem rätt att flyga över bygden och att
              folket som bor där också accepterar det. Jag tycker att det skulle
              vara intressant att höra vad bostadsministern har för åsikt om
              det.
            </seg>
          </u>
          <u>
            <seg>
              I dag har vi en lagstiftning som inte gör någon skillnad när
              det gäller buller om man bygger på ren tyst landsbygd om jag säger
              så eller om man bygger i stora tätorter. Det tycker jag är oacceptabelt.
              Här måste det till en ändring, en uppmjukning av regler.
            </seg>
          </u>
          <u>
            <seg>
              Självfallet ska inriktningen vara att människor ska må bra och
              ha en så störningsfri boendemiljö som möjligt, men att ta bort
              allt buller tror jag är absolut omöjligt. Det finns där, och vi
              måste acceptera det. Det gör vi här inne i Storstockholm också.
              Det finns buller här, och vi accepterar det. Men man måste kunna
              leva med det, och man måste kunna göra kompromisser.
            </seg>
          </u>
          <u>
            <seg>
              Jag tycker att det är lite märkligt att bostadsministern hela
              tiden hänvisar till pågående PBL-utredning. Det är en utredning
              som man säger ska vara klar före årsskiftet 20042005. Men i den
              takt som utredningen jobbar i dag, enligt uppgift, tvivlar jag
              på att den blir klar i tid. Den ska sedan ut på remiss, därefter
              ska den tillbaka till regeringens bord och sedan så småningom
              kommer den väl att landa på riksdagens bord.
            </seg>
          </u>
          <u>
            <seg>
              Vad tror ministern? Kan vi förvänta oss en proposition angående
              en ny plan- och bygglag den här mandatperioden? Kommer den nya
              lagen att innehålla lättnader för en bebyggelseutveckling i Knivsta
              kommun? Vad säger ministern?
            </seg>
          </u>
          <u>
            <seg>
              Bostadsministern måste ju ha ett intresse av att det inte är
              stopp för nybyggnation i den här delen av landet. Det är en bygd
              som har alla möjligheter att utvecklas positivt. Under en lång
              period kan man inte bara hänvisa till pågående PBL-utredningar.
              Det finns ju redan i dag en lagstiftning. Med den i botten måste
              man kunna komma fram till åtgärder. Jag skulle vilja säga: Bättre
              upp, ministern! Bättre svar! önskar jag.
            </seg>
          </u>
          <u>
            <seg>
              Jag vill återigen ställa frågan: Vad ämnar ministern göra i en
              närtid för att undanröja de hinder som vi har påtalat och som
              i synnerhet gäller Knivsta kommuns landsbygdsutveckling? Man måste
              kunna göra någonting redan i dag med nuvarande lagstiftning. Har
              inte bostadsministern några tankar, några idéer? Det måste ju
              finnas några möjligheter.
            </seg>
          </u>
          <note type="speaker">
            Anf. 35 GUNNAR ANDRÉN (fp):
          </note>
          <u>
            <seg>
              Fru talman! Jag har i grund och botten full förståelse för de
              svåra avvägningsproblemen. Politik är att hantera konflikter och
              målkonflikter. Här är det motstående konflikter. Det vore dumt
              att dölja det.
            </seg>
          </u>
          <u>
            <seg>
              Ändå tycker jag att statsrådet kunde göra sig besväret att kommentera
              den speciella omständigheten. I vanliga fall är det privatmänniskor
              som överklagar. I det här fallet är det staten. Jag tror att det
              kan finnas idéer även inom Bostadsdepartementet. Statsrådet har
              ju en statssekreterare som är bosatt i en av de här kommunerna
              och som tidigare varit kommunalråd i Sigtuna och just kämpat med
              en del av de här ganska svåra frågeställningarna.
            </seg>
          </u>
          <u>
            <seg>
              PBL-kommittén kommer med sitt första betänkande, eller det ska
              åtminstone justeras, redan i morgon dag, om jag är rätt underrättad.
              Det handlar just om instansordningen, men därvidlag har man, såvitt
              jag förstått, inte diskuterat frågan om vem som ska äga rätt att
              överklaga. Det är möjligt att det faller utanför och kommer i
              ett senare skede. Annars är det en väldigt intressant fråga.
            </seg>
          </u>
          <u>
            <seg>
              Jag tyckte att det fanns en viss uppgivenhet i statsrådets svar.
              Det kanske var fel. Det kanske var en antydan om att det är svåra
              målkonflikter. Den uppgivenheten brukar statsrådet inte visa i
              andra sammanhang när han vill tala om hur utmärkt det går med
              bostadsbyggandet i det här landet. Jag tycker att det finns anledning
              att hjälpa de här kommunerna, inte bara Knivsta kommun utan också
              se vad man kan göra för att stimulera bostadsbyggandet i de starka
              expansionskommunerna Sigtuna, Vallentuna, Norrtälje och Upplands
              Väsby, för att ta dem som råkar ligga i Stockholms län. Statsrådet
              var ju inne på hur det är i Uppsala. Vi vet inte heller jag håller
              med om det hur många banor det blir på Arlanda i slutskedet.
            </seg>
          </u>
          <note type="speaker">
            Anf. 36 Statsrådet LARS-ERIK LÖVDÉN (s):
          </note>
          <u>
            <seg>
              Fru talman! Jag måste göra Rigmor Stenmark besviken. Jag har
              ingen kortsiktig lösning. Jag hänvisade till PBL-kommittén.
            </seg>
          </u>
          <u>
            <seg>
              Gunnar Andrén tangerade vem som ska kunna överklaga. Ska en statlig
              myndighet kunna göra det? Det är nog oundvikligt när det finns
              statliga myndigheter eller bolag som har att bevaka riksintressen
              och som har uppgifter som är av allmänt intresse. Det är just
              målkonflikten.
            </seg>
          </u>
          <u>
            <seg>
              Jag har ibland blivit förtalad för att jag inte ser till den
              här regionens bästa ur tillväxtsynpunkt. Jag ser båda problemen,
              utmaningen bostadspolitiskt men att det också är av oerhört central
              betydelse för hela Mälardalen, Stockholm och Uppsalaregionen att
              det finns förutsättningar för den civila flygtrafikens utveckling.
            </seg>
          </u>
          <u>
            <seg>
              Jag har inget konkret besked. Jag måste göra er ledsna i dag.
              Jag har inget konkret besked att ge om hur man kortsiktigt kan
              hantera det här.
            </seg>
          </u>
          <u>
            <seg>
              Jag kan inte heller pröva lagstiftningen. I dag är det inte längre
              regeringen som prövar byggloven, utan de prövas av förvaltningsdomstolarna.
              Jag kan naturligtvis inte lägga mig i hur förvaltningsdomstolarna
              hanterar den nuvarande lagstiftningen, PBL och miljöbalken.
            </seg>
          </u>
          <u>
            <seg>
              Sedan var det detta med bullernivåerna. Det bullrar i Stockholms
              innerstad också ja, det gör det. Vi har haft problem när det gäller
              bostadsbyggande i en del projekt i Stockholms innerstad också.
              Det har föranlett oss att ge Boverket i uppdrag att göra en översyn
              av de gällande bullerreglerna. I dag har vi en gräns som inte
              får överskridas vid uteplats i anslutning till bostad på 70 decibel.
              Nu har Boverket i uppdrag att titta på hur nuvarande gränsvärden
              tillämpas. Jag är inte riktigt klar över när den rapporten ska
              komma in, men vi har gett ett sådant uppdrag till Boverket.
            </seg>
          </u>
          <note type="speaker">
            Anf. 37 RIGMOR STENMARK (c):
          </note>
          <u>
            <seg>
              Fru talman! Sorry ministern, skulle jag vilja säga. Det är verkligen
              tråkigt att ministern inte ens kan andas en tillförsikt om att
              man kan lösa det här problemet, inte ens kan tänka sig att peka
              på de möjligheter som redan finns i nuvarande lagstiftning, för
              sådana finns faktiskt.
            </seg>
          </u>
          <u>
            <seg>
              Det som är intressant med just Knivsta, Långhundra och Vassunda
              som jag tar upp i min fråga är att dessa, till skillnad från andra
              kommuner kring Arlanda, inte säger: Flytta banorna till en annan
              kommun så att vi slipper dem! Nej, vad man säger är: Låt oss hitta
              en kompromisslösning! Detta hade jag önskat att statsrådet på
              något sätt hade välsignat så att de hade kunnat jobba vidare och
              känna att de även hade bostadsministern med sig för att hitta
              en kompromisslösning.
            </seg>
          </u>
          <u>
            <seg>
              Jag förlitar mig på att Luftfartsverket, med den positiva syn
              som finns ute i kommunen, kommer att komma fram. Jag vet att man
              också kommer att sätta sig ned kring ett förhandlingsbord. Här
              hade jag hoppats att statsrådet var lite uppdaterad på problematiken.
              Om inte statsrådet är det det kan han ju vara utan att stå här
              i kammaren och säga det skulle jag vilja att statsrådet tog till
              sig och följde den diskussion som finns från scratch till slut.
            </seg>
          </u>
          <u>
            <seg>
              Jag är absolut övertygad om att det går att hitta lösningar innan
              PBL-utredningen kommer. Dock är det viktigt att man då också följer
              ett sådant här praktiskt exempel för att kunna se till att den
              lagstiftning som kommer för framtiden redan från början har lösningarna
              inskrivna i sig.
            </seg>
          </u>
          <u>
            <seg>
              Tack så mycket för svaret!
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2003/04:331 om lagen om allmännyttiga
            bostadsföretag
          </note>
          <note type="speaker">
            Anf. 38 Statsrådet LARS-ERIK LÖVDÉN (s):
          </note>
          <u>
            <seg>
              Fru talman! Nina Lundström har frågat mig dels vilka åtgärder
              jag tänker vidta med anledning av de konsekvenser som lagen om
              allmännyttiga bostadsföretag har lett till för både de boende
              och det allmännyttiga bostadsföretaget i östra Skogås, dels också
              om jag avser att medverka till att lagen om allmännyttiga bostadsföretag
              och dess tillämpning utvärderas.
            </seg>
          </u>
          <u>
            <seg>
              När det gäller den första frågan är det länsstyrelsen som har
              i uppdrag att tillämpa lagstiftningen, vilket också skett beträffande
              överlåtelserna i östra Skogås. Det är givet att de inblandade
              parterna blir besvikna när ett beslut går dem emot och, som i
              detta fall, länsstyrelsen funnit att tillstånd till överlåtelse
              inte kan lämnas. I övrigt kan jag som statsråd inte uttala mig
              om myndigheternas handläggning av ett enskilt ärende. Om bostadsföretaget
              ansöker om undantag från kravet på tillstånd till överlåtelse
              kommer givetvis regeringen att överväga om det föreligger sådana
              synnerliga skäl som krävs för ett undantag från tillståndsprövning.
            </seg>
          </u>
          <u>
            <seg>
              Den andra frågan är redan tillgodosedd i och med att regeringen
              den 4 mars i år uppdrog åt Boverket att utvärdera lagen om allmännyttiga
              bostadsföretag. Boverket ska bland annat göra en genomgång av
              hur reglerna om tillståndsplikt vid överlåtelse av fast egendom
              tillämpats i olika delar av landet och i olika kommundelar samt
              kartlägga vilka erfarenheter länsstyrelserna gjort vid hanteringen
              av tillståndsärenden. Boverket ska härvid utgå från syftet med
              lagstiftningen, det vill säga bruksvärdesprincipens betydelse
              och vikten av att det finns jämförelseobjekt på så många orter
              som möjligt. Boverket ska också belysa eventuella oklarheter i
              lagen och dess tillämpning och i sådana fall lämna förslag till
              kompletterande regler eller andra åtgärder.
            </seg>
          </u>
          <note type="speaker">
            Anf. 39 NINA LUNDSTRÖM (fp):
          </note>
          <u>
            <seg>
              Fru talman! Jag vill börja med att tacka statsrådet för svaret.
            </seg>
          </u>
          <u>
            <seg>
              Lagen om allmännyttiga bostadsföretag tillkom för att försvåra
              ombildningen av kommunalt ägda hyresrätter till bostadsrätter.
              Vi i Folkpartiet reserverade oss mot beslutet att införa lagen.
              Vi menar att lagen naturligtvis försvårar ombildningen till bostadsrätter.
              Ombildning får ske bara om det efter ombildningen finns kvar en
              sådan mängd lägenheter i kommunal ägo att hyrorna för dessa lägenheter
              kan få ett reellt genomslag i bruksvärdessystemet. Detta kräver
              i sin tur enligt förarbetena till lagen att det efter ombildningen
              måste finnas kvar ett inte obetydligt antal lägenheter i kommunala
              bostadsföretag.
            </seg>
          </u>
          <u>
            <seg>
              Det är i dag länsstyrelsen som prövar om ett kommunalt bostadsföretag
              ska få överlåta fastigheter till de boende.
            </seg>
          </u>
          <u>
            <seg>
              Det finns ett flertal exempel på komplikationerna. Jag har valt
              att i min interpellation ta upp ett mycket konkret exempel, men
              som det säkert kommer att framkomma här i dag finns det ett flertal
              olika exempel.
            </seg>
          </u>
          <u>
            <seg>
              Varför då belysa ett aktuellt fall? Ja, om det är som jag menar,
              att lagen faktiskt leder till svåra komplikationer, måste det
              vara intressant att diskutera frågeställningen och se vad en utvärdering
              skulle kunna innebära vad gäller exempelvis en revidering. Vi
              är från Folkpartiets sida införstådda med att lagen nu gäller,
              men fortfarande måste det väl ändå vara intressant för regeringen
              att följa upp vad som faktiskt har hänt.
            </seg>
          </u>
          <u>
            <seg>
              Radhusområdet i östra Skogås är principiellt intressant. Det
              är ett område där överlåtelse till de boende anses vara det bästa
              såväl ur de boendes synvinkel som ur bolagets och kommunens perspektiv.
              Det råder inga konflikter såtillvida bland de här aktörerna. Länsstyrelsen
              har dock sagt nej, och överlåtelseprocessen stoppades i och med
              lagens tillkomst. Ytterligare försäljningar skulle således ha
              varit aktuella om inte lagen om allmännyttiga bostadsföretag hade
              trätt i kraft. Kontrakt finns skrivna mellan bostadsföretaget
              och de boende om försäljning.
            </seg>
          </u>
          <u>
            <seg>
              Detta har medfört att området i östra Skogås i dag har en blandning
              av boende som fått köpa sitt radhus och boende som vill köpa men
              inte får. Det leder till svårigheter, bland annat vad gäller förvaltning
              av gemensamhetsutrymmen i de så kallade samfälligheterna.
            </seg>
          </u>
          <u>
            <seg>
              Ur ett förvaltningsperspektiv har det splittrade ägandet medfört
              ett mycket komplicerat läge för bostadsföretaget. Avslaget från
              länsstyrelsen grundas på att en försäljning anses äventyra bruksvärdessystemet,
              men bostadsföretaget menar att så inte är fallet i detta fall.
            </seg>
          </u>
          <u>
            <seg>
              Statsrådet anger i sitt svar på min andra fråga om utvärdering
              om lagen att regeringen kommer att göra en sådan. Men vad vill
              statsrådet uppnå med utvärderingen? I svaret på interpellationen
              anges att Boverket ska belysa tillämpningen av regelverket i olika
              delar av landet, kartlägga länsstyrelsernas erfarenheter, belysa
              oklarheter i lagen och dess tillämpning samt i förekommande fall
              föreslå kompletterande regler. Jag menar att de uppenbara negativa
              konsekvenserna borde stå i fokus. Det borde vara uppdraget för
              en utvärdering.
            </seg>
          </u>
          <u>
            <seg>
              Lagen påverkar fastighetsförvaltning och tillgång till investeringskapital
              genom att försäljningen stoppas samt ger negativa effekter på
              samfälligheternas arbete, förutom naturligtvis de negativa konsekvenserna
              för de boende. Då vill jag ställa en fråga till statsrådet: Delar
              statsrådet min uppfattning att det är nödvändigt att belysa de
              negativa konsekvenserna av lagen, det vill säga att detta ska
              vara grunden för en utvärdering?
            </seg>
          </u>
          <note type="speaker">
            Anf. 40 RIGMOR STENMARK (c):
          </note>
          <u>
            <seg>
              Fru talman! Nina Lundström tar upp ett ärende som vi har diskuterat
              ganska mycket här i riksdagen. Redan när denna lag kom till var
              det en samstämd opposition som sade nej till den nya lagen.
            </seg>
          </u>
          <u>
            <seg>
              Det som är lite intressant nu är egentligen att just biten om
              att ombilda hyresrätter till bostadsrätter visar sig, när vi fått
              se en viss utvärdering av detta, i hög grad vara ett Stockholmsproblem.
              Då undrar man naturligtvis: Varför en speciallag för just det
              här området, och varför en så onödig byråkrati som ändå alla andra
              kommuner i landet också måste följa?
            </seg>
          </u>
          <u>
            <seg>
              Jag skulle också vilja fråga om bostadsministern tänker skynda
              på så att det blir en förändring i den här biten. Jag skulle vilja
              säga: Släpp fångarne loss, det är vår! Det är nämligen vad det
              handlar om här också.
            </seg>
          </u>
          <u>
            <seg>
              Det handlar väldigt mycket om att ge kommunerna möjlighet att
              skräddarsy sin egen bostadsmarknad. Det gör man ju också. Egentligen
              kan inte staten vara med och bråka på det här området. Men man
              gör det, och man ställer till en massa oreda. Framför allt, återigen,
              ställer man till en onödig byråkrati.
            </seg>
          </u>
          <note type="speaker">
            Anf. 41 PETER DANIELSSON (m):
          </note>
          <u>
            <seg>
              Fru talman! Precis som Rigmor Stenmark sade har vi pratat om
              de här frågorna en hel del i kammaren. Men så länge lagen fortsätter
              att vara så orimlig som den är i dag och så länge statsrådet Lövdén
              bara duckar för debatten får vi fortsätta.
            </seg>
          </u>
          <u>
            <seg>
              Listan över orter där människor har drabbats av de orimliga effekterna
              av den här lagstiftningen blir hela tiden längre och längre. I
              dag tar Nina Lundström i sin interpellation upp östra Skogås i
              Huddinge. Jag kan fortsätta och nämna miljonprogramsområdena Östberga
              och Akalla utanför Stockholm. Vi kan nämna Brottby utanför Vallentuna,
              Liatorp i närheten av Älmhult eller Robertsfors i Västerbotten.
              Man kan fortsätta.
            </seg>
          </u>
          <u>
            <seg>
              Gemensamt för alla de här orterna är att den så kallade stopplagen
              har skapat orimliga konsekvenser för enskilda människor eller
              för kommuner. Ofta är det också så att det finns en politisk enighet
              i kommunerna om hur man vill agera, men stopplagen sätter käppar
              i hjulet.
            </seg>
          </u>
          <u>
            <seg>
              Jag ska ta ett exempel på hur fel lagen kan slå. Det är hämtat
              från Nystadsgatan i Stockholmsförorten Akalla. På Nystadsgatan
              ligger två stycken femvåningshus. Ett är gult och ett är rött.
              I övrigt är husen helt identiska, förutom att det i ena huset
              är hyresrätter och i det andra bostadsrätter.
            </seg>
          </u>
          <u>
            <seg>
              Det var nämligen så att för några år sedan ville man i båda de
              här husen omvandla sina hyreslägenheter till bostadsrätter. Hyresvärden
              Svenska Bostäder sade ja. Man författade ett köpekontrakt, och
              lyckan var stor i de båda husen, tills länsstyrelsen sade nej.
              Det märkliga var att man sade nej till det ena huset och ja till
              det andra. Man hänvisade då till den så kallade stopplagen.
            </seg>
          </u>
          <u>
            <seg>
              I dag har vi 92 familjer av 20 olika nationaliteter i det hus
              som inte fick ombildas som är jätteförbannade så klart. De ville
              inget hellre än att få köpa sitt hus och förstår inte varför politikerna,
              som de säger om stopplagen, säger nej.
            </seg>
          </u>
          <u>
            <seg>
              Dessutom kan man säga att det är rätt stora skillnader mellan
              de här två husen i dag. Hyresgästerna som bor kvar som hyresgäster
              påstår att hyresvärden inte bryr sig så mycket om underhållet.
              Där finns tvättmaskiner som läcker. De har inte haft någon stor
              renovering på länge. De tycker inte att de får gehör för sina
              klagomål.
            </seg>
          </u>
          <u>
            <seg>
              Samtidigt har det i huset intill hänt jättemycket sedan ombildningen.
              Man har renoverat, man har målat om, man har bytt fönster och
              man har planterat blommor. Trots det har man en boendekostnad
              som är betydligt lägre än i hyreshuset.
            </seg>
          </u>
          <u>
            <seg>
              De boende i hyreshuset förstår med all rätt inte alls varför
              politikerna vill neka dem möjligheten att köpa sitt hus. De vill
              ju bara ta ansvar för sitt boende och kunna påverka sin närmiljö.
            </seg>
          </u>
          <u>
            <seg>
              I sådana här sammanhang brukar statsrådet Lövdén nämna och varna
              för spekulation i samband med ombildningar. Men det kan knappast
              vara ett argument i det här fallet. En lägenhet i Akalla ger ju
              inga stora klipp direkt.
            </seg>
          </u>
          <u>
            <seg>
              Fru talman! Jag har två frågor till statsrådet. Den första frågan
              är: Tycker statsrådet att det här är ett rimligt resultat av lagstiftningen?
              Den andra frågan är: Är statsrådet beredd att besöka Akalla för
              att lyssna på de drabbades berättelse?
            </seg>
          </u>
          <note type="speaker">
            Anf. 42 Statsrådet LARS-ERIK LÖVDÉN (s):
          </note>
          <u>
            <seg>
              Fru talman! Lagstiftningen har inte tillkommit primärt för att
              förhindra spekulation. Det har inte varit det uttalade primära
              syftet med lagstiftningen. Jag vet att vi har haft lite debatt
              om spekulation tidigare. Syftet med lagstiftningen har ju varit
              att skydda bruksvärdessystemet. Det finns ett nationellt intresse
              av att vi kan behålla ett hyressättningssystem som parterna kan
              förhandla utifrån och som är hållbart.
            </seg>
          </u>
          <u>
            <seg>
              Alternativet till ett hyressättningssystem på det sätt vi har
              i dag är, som jag har sagt många gånger, att gå över till någon
              sorts statlig hyresreglering. Det är det ursprungliga motivet
              till lagstiftningen.
            </seg>
          </u>
          <u>
            <seg>
              Det är inte bara en Stockholmsfråga. Bruksvärdessystemet tillämpas
              ju runtom i landet vid hyresförhandlingar, i olika grad, om jag
              uttrycker det så. Men på väldig många håll i landet tillämpas
              bruksvärdessystemet när man hyresförhandlar.
            </seg>
          </u>
          <u>
            <seg>
              Det är klart att jag också har sett lite bekymmer med den här
              lagstiftningen. Jag har också mötts av alla de fall som ni har
              nämnt och en del andra fall. Det är därför jag ser det som angeläget
              att snabbt göra en utvärdering av lagstiftningen. Det är ett uppdrag
              som Boverket har fått att utföra väldigt snabbt. De ska redovisa
              sin utvärdering redan i maj månad. De har bara fått två månader
              på sig. Det är för att eventuella lagstiftningsförändringar ska
              kunna träda i kraft den 1 januari 2005.
            </seg>
          </u>
          <u>
            <seg>
              Jag vill nog avvakta den utvärdering som Boverket gör. De går
              ju igenom hela tillståndsproblematiken. De ska, inom parentes
              sagt, titta på en annan del också. Det är om kommunerna har gjort
              oskäliga vinstuttag ur bolagen. Det ingår också i deras utvärdering.
            </seg>
          </u>
          <u>
            <seg>
              Sedan får vi se vad den kartläggningen och utvärderingen ger
              vid handen. De ska både titta på hur länsstyrelserna har tillämpat
              lagstiftningen och om det finns några bekymmer i lagstiftningens
              själva konstruktion.
            </seg>
          </u>
          <u>
            <seg>
              Den här debatten får vi säkert anledning att återkomma till.
            </seg>
          </u>
          <note type="speaker">
            Anf. 43 NINA LUNDSTRÖM (fp):
          </note>
          <note>
            Fru talman! När man har tittat på länsstyrelsernas beslut vi
            har fått en redovisning i bostadsutskottet med anledning av just
            denna lag kan man konstatera att länsstyrelserna till och med
            den 31 december 2003 har meddelat 287 beslut, vilka avser 7 100
            lägenheter. Tillstånd har lämnats i 263 fall och avslag i 24 fall.
            Alla avslag utom ett avser ärenden i Stockholms län. I Stockholms
            län avser avslagen 2 700 lägenheter, tillståndbesluten 740 lägenheter.
            Det vill säga att lagstiftningen har specifikt slagit mot Stockholms
            län.
          </note>
          <u>
            <seg>
              Ytterligare ett avslagsbeslut har tillkommit efter årsskiftet.
              Det är Älmhults Bostäder AB.
            </seg>
          </u>
          <u>
            <seg>
              Självfallet leder denna lagstiftning till konsekvenser. Den motverkar
              effektiv fastighetsförvaltning, vilket jag har nämnt tidigare,
              och den förhindrar boende från att äga och förvalta bostäderna
              själva.
            </seg>
          </u>
          <u>
            <seg>
              Jag skulle vilja rekommendera statsrådet att besöka östra Skogås
              för att just se vilka konsekvenserna blir i exempelvis radhuslängor,
              där ett hus ägs och det andra hyrs, men där egentligen alla i
              delar av området skulle vilja äga.
            </seg>
          </u>
          <u>
            <seg>
              Statsrådet anger i sitt svar att om bostadsföretaget ansöker
              om undantag från kravet på tillståndsprövning kommer regeringen
              att överväga om det föreligger sådana skäl. Men detta har ju företaget
              redan gjort. Senast den 6 februari 2004 skickades en skrivelse.
            </seg>
          </u>
          <u>
            <seg>
              Innan detta datum har regeringen tillskrivits redan den 11 december
              2003, det vill säga företaget har tillskrivit regeringen. Det
              kan tyckas att regeringen borde ha agerat. Det synes märkligt
              att statsrådet i sitt svar anger att om det kommer en ansökan
              kommer regeringen att överväga om det föreligger skäl. Regeringen
              har haft möjlighet att agera. Varför har inget hänt?
            </seg>
          </u>
          <note>
            Mina frågor till statsrådet är: Regeringen har haft flera tillfällen
            att ta del av komplikationerna med lagen om allmännyttiga bostadsföretag,
            även i ett specifikt fall som östra Skogås, när tänker regeringen
            ta ställning till skrivelsen som inkommit angående ansökan om
            undantag från tillståndskravet enligt 2 kap. 8 §?
          </note>
          <u>
            <seg>
              Min följdfråga utifrån att det faktiskt pågår ett ärende som
              regeringen har haft möjlighet att ta del av: Vad anser statsrådet
              vara en rimlig handläggningstid? Här kan vi konstatera att länsstyrelsen
              har legat på ärendet under mycket lång tid. Vi kan konstatera
              att det har tillkommit skrivelser till regeringen, och fortfarande
              finns det inte ett avgörande. De negativa konsekvenserna är väldigt
              omfattande för just det här området. Som vi hörde tidigare, som
              Peter Danielsson var inne på, finns det också andra följdkomplikationer
              inom andra områden som statsrådet också har fått en rekommendation
              om att besöka för att ta del av de berättelserna.
            </seg>
          </u>
          <u>
            <seg>
              Nu tycker jag ändå att det låter utomordentligt att det tillkommer
              en utvärdering och att den rimligen borde ske skyndsamt. Men jag
              skulle gärna vilja höra statsrådets svar på mina frågor om just
              det här fallet och vad statsrådet anser vara en rimlig handläggningstid.
            </seg>
          </u>
          <note type="speaker">
            Anf. 44 RIGMOR STENMARK (c):
          </note>
          <u>
            <seg>
              Fru talman! Jag vill bara stryka under det som Nina säger om
              detta. Jag vill också stryka under de frågorna. Jag väntar med
              spänning på vad ministern kommer att svara på dem.
            </seg>
          </u>
          <u>
            <seg>
              Att regeringen via länsstyrelsen ska ha insyn i och kontroll
              över kommunpolitikernas lagstiftade rätt att fatta beslut på sina
              invånares vägnar tycker vi från Centerpartiet är fullständigt
              oacceptabelt. Utifrån vår demokratisyn är det kommunernas uppgift
              att fatta beslut om de vill sälja ut eller till och med köpa nya
              bostadsbolag. Men det är kommunerna själva som ska bestämma det.
            </seg>
          </u>
          <u>
            <seg>
              Även Lagrådet ifrågasatte idén om en tillståndsplikt när den
              var aktuell att införa. De konstaterade då att det dessutom rörde
              sig om en inskränkning av självstyret på ett för kommunerna centralt
              ansvarsområde, nämligen bostadsförsörjningen.
            </seg>
          </u>
          <u>
            <seg>
              Eftersom ministern nu säger att det ska göras en utvärdering
              och att det ska ske snabbt kan vi inte göra annat än att tycka
              att det är bra. Men det som vore allra bäst, och som jag hoppas
              blir följden av denna utvärdering, är att tillståndsplikten snabbt
              avskaffades.
            </seg>
          </u>
          <note type="speaker">
            Anf. 45 PETER DANIELSSON (m):
          </note>
          <u>
            <seg>
              Fru talman! Det är ingen nyhet att regeringen är misstänksam
              mot ägande i alla dess former bostadsrätten är ju en form av ägande.
            </seg>
          </u>
          <u>
            <seg>
              Ministern sade här tidigare att motivet till att det finns en
              tillståndsplikt är värnandet om bruksvärdessystemet. Det är åtminstone
              det man säger officiellt. Samtidigt vet vi att exempelvis den
              kooperativa hyresrätten inte behöver bruksvärdesprövas. Det behövs
              alltså inget tillstånd i det fallet. Ändå blir effekten exakt
              densamma.
            </seg>
          </u>
          <u>
            <seg>
              Man skulle kunna hävda att värnandet om bruksvärdessystemet bara
              är ett skenmotiv, och att det verkliga motivet är att man är misstänksam
              mot ägande.
            </seg>
          </u>
          <u>
            <seg>
              Det gläder mig i alla fall att statsrådet har sett problemen
              med lagen. Dessa problem såg vi redan när statsrådet lade fram
              propositionen om lagen. Jag tolkar det som att statsrådet inte
              tycker att det är rimligt att lagen ger de resultat som den gav
              i Akalla. Är det en korrekt tolkning av statsrådets svar?
            </seg>
          </u>
          <note type="speaker">
            Anf. 46 Statsrådet LARS-ERIK LÖVDÉN (s):
          </note>
          <u>
            <seg>
              Fru talman! Nej, det är inte en korrekt tolkning. Jag går inte
              in och överprövar länsstyrelsernas eller Boverkets beslut. Så
              är den process som vi har i dag.
            </seg>
          </u>
          <u>
            <seg>
              Däremot har jag sett att det finns ett behov av att göra en utvärdering
              av lagstiftningen. När vi har fått in den utvärderingen kommer
              regeringen snabbt att ta ställning till om det finns behov av
              att göra någon lagändring.
            </seg>
          </u>
          <u>
            <seg>
              Uppdraget till Boverket är så utformat att det i så fall ska
              vara möjligt för regeringen att lägga fram en propositionen på
              riksdagens bord i höst med ett ikraftträdande från den 1 januari
              2005.
            </seg>
          </u>
          <u>
            <seg>
              Sedan kan jag inte kommentera det aktuella ärendet, Nina Lundström.
              Jag har inte kunskaper om det, det måste jag tillstå. Jag utgår
              ifrån att Östra Skogås har överklagat länsstyrelsens beslut till
              Boverket och att Boverket också behandlat ärendet. Men jag kan
              inte kommentera denna dispensansökan. I så fall ber jag att få
              återkomma till det.
            </seg>
          </u>
          <note type="speaker">
            Anf. 47 NINA LUNDSTRÖM (fp):
          </note>
          <u>
            <seg>
              Fru talman! Skälet till att jag ställde frågan om hur lång handläggningstid
              som är rimlig och undrade varför regeringen inte har avgjort ärendet
              är att det i statsrådets svar står: Om bostadsföretaget ansöker
              om undantag från kravet på tillstånd till överlåtelse kommer givetvis
              regeringen att överväga om det föreligger sådana synnerliga skäl
              som krävs för ett undantag från tillståndsprövning.
            </seg>
          </u>
          <u>
            <seg>
              Då vill jag bara upplysa statsrådet om att det redan i december
              2003 kom en ansökan till regeringen. Denna ansökan har upprepats,
              nu senast i början av februari. Det är därför som jag tycker att
              det är viktigt att belysa vad som är rimligt när det gäller handläggningstider.
              Jag kan konstatera att på den frågan har vi inte fått något svar
              i dag. Jag tänker självfallet återkomma i den här frågan. Där
              önskar vi naturligtvis ett klarläggande.
            </seg>
          </u>
          <u>
            <seg>
              Det är självklart att det är ett bekymmer när en lag i så stor
              utsträckning påverkar det kommunala självstyret och påverkar möjligheten
              för kommunerna att förvalta sitt fastighetsbestånd. Östra Skogås
              är ett typexempel. Där är aktörerna eniga om hur de vill ha det.
              Här måste man göra någonting.
            </seg>
          </u>
          <u>
            <seg>
              Lagen kom till för att man ville värna hyresrätten, säger statsrådet.
              Men då finns det ju andra metoder som man hade kunnat pröva. Vi
              väntar fortfarande på en proposition om en reformering av hyressättningssystemet.
              Det har tillsatts en utredning, men den är uppskjuten på framtiden.
              Vi vet inte när den kommer. Det är naturligtvis där som man borde
              göra en insats om man nu vill diskutera hyresrättens möjligheter
              att överleva på en marknad. Det tycker vi i Folkpartiet är viktigt.
            </seg>
          </u>
          <u>
            <seg>
              Vi har lagt fram mängder av förslag det vet statsrådet till hur
              man skulle kunna se till att hyresrätten finns kvar på marknaden.
              Men denna lag är uppenbarligen ett problem som vi från Folkpartiet
              anser vara ett mycket stort bekymmer.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2003/04:346 om kvinnor i byggbranschen
          </note>
          <note type="speaker">
            Anf. 48 Statsrådet LARS-ERIK LÖVDÉN (s):
          </note>
          <u>
            <seg>
              Fru talman! Nina Lundström har frågat mig om jag avser att verka
              för att kvinnor inom byggbranschen ska öka samt vilka åtgärder
              jag avser vidta för att bidra till att byggbranschens mansdominans
              ska förändras.
            </seg>
          </u>
          <u>
            <seg>
              Nina Lundström tar upp en viktig aspekt inom byggsektorn och
              hennes frågor knyter an till en av de slutsatser som Byggkommissionen
              drog i sitt yttrande Skärpning gubbar! (SOU 2002:115) om utbildningsnivå
              och könsfördelning. Det är tydligt att en extremt ojämn könsfördelning
              i byggsektorn leder till vad aktörerna kallar machokultur. Dessutom
              är utbildningsnivån i sektorn låg i förhållande till andra områden.
              Dessa frågor måste åtgärdas av byggsektorn för att attraktiviteten
              ska kunna förbättras.
            </seg>
          </u>
          <u>
            <seg>
              Till min glädje kan jag konstatera att byggindustrins byggkommission
              har uppmärksammat förhållandet i sitt slutdokument Utmaningar
              för nytänkande . Där framgår att utbildning och sättet att organisera
              arbetet bör kunna vidga näringens rekryteringsbas. Men det räcker
              inte. Det behövs också ett långsiktigt hållbart arbete med attityder
              och mentalitet, från mångfaldsaccepterande klimat till mångfaldsbejakande.
              Vidare framgår att där viljan finns, finns också goda möjligheter
              för företagen att rekrytera och behålla kvinnliga medarbetare.
              Jag ser detta som en viktig del i den företagsförnyelse och medarbetarutveckling
              som byggindustrins byggkommission presenterat.
            </seg>
          </u>
          <u>
            <seg>
              Regeringen har för avsikt att inom kort lägga fram ett förslag
              till utvecklings- och utvärderingsprogram för bygg-, fastighets-
              och anläggningssektorn där pågående och kommande forsknings- och
              utvecklingsinitiativ ska beaktas. I detta sammanhang kommer också
              frågor som till exempel diskriminering på grund av kön, etnicitet,
              sexuell läggning eller ålder, integration, konkurrensförhållande
              och hållbar utveckling att vara naturliga beståndsdelar. För att
              detta programarbete ska fungera krävs det dock insatser från både
              det offentliga och det privata näringslivet, och det är min förhoppning
              att ett sådant arbete ska visa sig fruktbart så att den svenska
              byggsektorn kan bli en förebild för en modern och effektiv näring
              både inom och utom landets gränser.
            </seg>
          </u>
          <note type="speaker">
            Anf. 49 NINA LUNDSTRÖM (fp):
          </note>
          <u>
            <seg>
              Fru talman! Jag vill börja med att tacka statsrådet för svaret.
            </seg>
          </u>
          <u>
            <seg>
              Svensk byggindustri är Sveriges tredje största näring. År 1999
              var 224 000 individer sysselsatta inom byggindustrin. Men svensk
              byggbransch är också en mycket mansdominerad bransch. Av dessa
              224 000 individer utgör kvinnorna någon eller några procent inom
              de fåtal grupper där de finns representerade. Undantaget är de
              kvinnliga civilingenjörerna. Bland dem återfinns det fler kvinnor.
            </seg>
          </u>
          <u>
            <seg>
              Kvinnorna har funnits inom branschen från tidigt 1600-tal och
              fram till nu, men som en arbetskraftsreserv och på männens villkor.
              Genom ökad industrialisering i början av 1900-talet och genom
              nya löneformer blev inkomsterna högre, och männen tog över kvinnornas
              arbetsuppgifter.
            </seg>
          </u>
          <u>
            <seg>
              Kvinnorna synes vara ett andrahandsval och i vissa fall ett sistahandsval
              även i dag. Framför oss ser vi en byggbransch som kommer att ha
              stora rekryteringssvårigheter. Det finns en stor grupp 40-talister
              som kommer att gå i pension. Med ökat bostadsbyggande och infrastruktursatsningar
              förhoppningsvis behövs det en nyrekrytering.
            </seg>
          </u>
          <u>
            <seg>
              Varför finns det så få kvinnor inom byggbranschen? Är det för
              att kvinnor inte vill jobba inom byggsektorn? Kvinnor saknar kompetens.
              Kvinnor saknar styrka. Myterna är många. Nog finns det kvinnor
              som i allra högsta grad kan tänka sig att jobba inom byggbranschen
              och som gör det, men det är inte lätt.
            </seg>
          </u>
          <u>
            <seg>
              Jag har under en längre tid följt bygg- och bostadsbranschen
              ur ett jämställdhetsperspektiv. Jag har läst otaliga årsredovisningar
              och verksamhetsberättelser. Jag har tittat på alla bilder och
              sett alla dessa män. Det gäller både privata företag och offentligt
              ägda sådana.
            </seg>
          </u>
          <u>
            <seg>
              Jag har också följt intresseorganisationernas arbete, och jag
              har samtalat med flertalet aktörer och individer. Bilden är entydigt
              ganska dyster. Var finns kvinnorna?
            </seg>
          </u>
          <u>
            <seg>
              En avhandling i teknisk arbetsvetenskap på KTH behandlar kvinnorna
              inom byggbranschen. Där görs det väldigt tydligt att det är möjligt
              för kvinnor att verka inom byggbranschen, om man bara skapar förutsättningar
              för det. Det handlar om psykosociala och organisatoriska faktorer
              som särskilt begränsar kvinnors generella möjligheter i byggyrken.
              Det handlar också om löneformer, oklara karriärmöjligheter, brist
              på delaktighet, men framför allt byggjargong och attityder. Statsrådet
              var inne på detta med den så kallade machokulturen.
            </seg>
          </u>
          <u>
            <seg>
              Det finns mycket att göra. Men det påtalas från branschen, från
              enskilda i branschen och i avhandlingen att det visst går att
              förändra en kultur om man vill. Jag kan konstatera att den här
              bilden också har bekräftats av en ny undersökning på tjänstemannasidan,
              den så kallade byggchefsbarometern, som också visar på en mycket
              dyster bild bland cheferna inom byggbranschen. Det är faktiskt
              en fjärdedel av cheferna som inte vill öka andelen kvinnor i branschen
              därför att de tycker att det räcker som det är. Det är framför
              allt de medelålders männen i åldersgruppen 4655 år som är mest
              skeptiska. Och attityderna är mer skeptiska i mindre bolag än
              i större koncerner, och de produktionsnära cheferna är mer skeptiska
              än andra, det vill säga att här finns mängder av utmaningar. Samtidigt
              kan man konstatera att i Danmark exempelvis är 25 % av de danska
              målarna kvinnor, och 50 % av eleverna på danska målarutbildningar
              är kvinnor, så det finns goda exempel också i andra länder på
              att man kan göra mycket, mycket mer.
            </seg>
          </u>
          <u>
            <seg>
              Det finns stora utmaningar här. Statsrådet har varit inne på
              att man ska tillsätta en utvecklings- och utvärderingsgrupp. Min
              fråga är: Vad är målet med denna grupp? Är det att belysa problemen
              eller är det att också öka andelen kvinnor inom byggbranschen?
            </seg>
          </u>
          <note type="speaker">
            Anf. 50 RIGMOR STENMARK (c):
          </note>
          <u>
            <seg>
              Fru talman! Jag tycker att det är litet ironiskt att Byggkommissionen
              i sitt yttrande Skärpning gubbar! använder sig av just uttrycket
              skärpning gubbar. Det kanske var tänkt att vara lite humoristiskt,
              eller så var det allvarligt menat. Men jag skulle vilja vinkla
              det och säga: Skärpning kvinnor! Jag tror nämligen att det är
              vi kvinnor som måste våga ta för oss just inom byggbranschen.
              Det handlar om att inte bara sitta still, vara tyst och göra det
              som man blir ålagd. Därför tycker jag att det är väldigt bra att
              Nina Lundström tar upp den här debatten.
            </seg>
          </u>
          <u>
            <seg>
              Jag skulle vilja vidga det hela till att se hela byggbranschen
              som grunden för den fysiska samhällsplaneringen, som många av
              oss är väldigt intresserade av och inte minst kvinnor. Det är
              glädjande att här i riksdagen, i bostadsutskottet är vi faktiskt
              ganska många kvinnor och som också tar för oss. Men det innebär
              också att vi måste få gehör, att vi inte bara blir klappade på
              axeln, att man säger att vi gör bra ifrån oss och att det sedan
              inte händer något mer.
            </seg>
          </u>
          <u>
            <seg>
              Hela den bit som handlar om fysisk samhällsplanering måste lyftas
              fram. Jag tycker att bostadsministern har ett mycket stort ansvar
              att lyfta just det här politikområdet, bostadspolitiken. Det handlar
              om inflytande, och det handlar om inflytande för kvinnor, återigen,
              ned på kommunnivå där hela planeringen av samhället börjar. Vi
              har tidigare resonerat om att ge möjligheter för till exempel
              kvinnoorganisationer att vara remissinstanser när man fastställer
              olika planer. Det existerar ännu inte.
            </seg>
          </u>
          <u>
            <seg>
              Det handlar om att se till kvinnors löner på alla området. Det
              handlar också om att ta till vara kvinnorna när det gäller arkitektutbildning.
            </seg>
          </u>
          <u>
            <seg>
              Det är intressant att vi som sitter i bostadsutskottet är ganska
              många kvinnor, men när vi åker ut på studiebesök, deltar i olika
              debatter och tittar ut över det auditorium som vi pratar inför
              ser vi att det oftast är väldigt många män. Det är bara att konstatera
              att det är så. Det är trevligt med män, men det skulle vara väldigt
              trevligt om det vore fler kvinnor med.
            </seg>
          </u>
          <u>
            <seg>
              Senast var jag med på lantmäteridagarna, kartdagarna, där det
              var oerhört många män i kritstrecksrandiga kostymer. Snygga var
              de. Men kvinnorna saknades. Vad ska vi göra för att få fram kvinnorna
              inom den här biten? Jag pratade lite grann med bland annat en
              lantmätare som hade fått en ny befattning som informationslantmätare
              och som var en av åtta. När hon tittade på sin lön blev hon lite
              fundersam på i relation till vem man hade satt lönen.
            </seg>
          </u>
          <u>
            <seg>
              Det finns oerhört mycket att göra. Jag undrar hur statsrådet
              följer jämställdhetsaspekten i sin helhet.
            </seg>
          </u>
          <u>
            <seg>
              Skärpning gubbar och skärpning kvinnor!
            </seg>
          </u>
          <note type="speaker">
            Anf. 51 Statsrådet LARS-ERIK LÖVDÉN (s):
          </note>
          <u>
            <seg>
              Fru talman! Jag hade som man tillfälle att diskutera bostadsfrågorna
              på Bostadsveckan i Gävle. Jag tog upp det här perspektivet, och
              gjorde det med ganska stark emfas, därför att jag tror att en
              förutsättning för att byggbranschen ska kunna utvecklas som en
              modern näring, en modern industri är att man också för in jämställdhetsperspektivet.
              Vi har ofta pratat om effektivitet, logistik, effektiva byggprocesser,
              men en modern utveckling, en modern näring, en modern industri
              förutsätter också att man har ett jämställt synsätt.
            </seg>
          </u>
          <u>
            <seg>
              Det är inte så, Nina Lundström, att det utvecklings- och utvärderingsinitiativ
              som vi nu kommer att ta siktar på att göra någon ny utredning,
              utan det handlar om att vi från statens sida, förhoppningsvis
              tillsammans med byggindustrin, kan sätta i gång ett arbete som
              förändrar branschen utifrån det som både byggindustrins byggkommission
              sade i sina slutsatser och de slutsatser som fanns i den statliga
              byggkommissionens betänkande Skärpning gubbar! . Det gäller alltså
              att gå från diskussionsstadiet och analysstadiet till att medverka
              även från statens sida till att omforma och utveckla branschen,
              och det vill vi göra tillsammans med branschen.
            </seg>
          </u>
          <u>
            <seg>
              Jag tycker att jag i alla fall ser ganska goda tecken när jag
              diskuterar med branschen nu. Vi deltar ju alla i konferenser och
              märker att det finns ganska goda tecken på att man har en insikt
              om behovet, men det gäller att gå från insikten till handlandet.
              Där vill vi medverka i det här utvecklingsprojektet. Det blir
              alltså ingen ny kommission eller något liknande det har vi haft
              nog av utan nu gäller det att gå till handling. Jag hoppas att
              vi kan göra det på ett framgångsrikt sätt tillsammans med industrin.
            </seg>
          </u>
          <u>
            <seg>
              Det är precis som ni båda säger, att hela byggbranschen, i stort
              sett i alla led det gäller tyvärr fortfarande också inom samhällsplaneringen
              är väldigt manligt dominerad. Det är inte bra för samhällsutvecklingen.
              Det är inte heller bra för branschens framtid.
            </seg>
          </u>
          <note type="speaker">
            Anf. 52 NINA LUNDSTRÖM (fp):
          </note>
          <u>
            <seg>
              Fru talman! Även jag deltog på Bostadsveckan och talade i just
              detta ämne.
            </seg>
          </u>
          <u>
            <seg>
              Efter att jag ställde interpellationen har jag haft flertalet
              kontakter med olika aktörer på marknaden, och många anger att
              det är oerhört viktigt att den politiska sfären fångar upp frågorna
              även i den här sektorn. Ofta talar man om andra sektorer, men
              just i den här sektorn är det absolut nödvändigt.
            </seg>
          </u>
          <u>
            <seg>
              Jag vill återkomma till byggchefsbarometern och noterar att tre
              av tio chefer anser att det egna företaget inte gör nog för att
              öka andelen kvinnor i företaget, och det är en ganska stor andel
              fortfarande.
            </seg>
          </u>
          <u>
            <seg>
              Jag vill också ge ytterligare några exempel, ögonblicksbilder,
              på hur verkligheten ser ut i dag. Och jag vill säga att det inte
              bara handlar om den privata. Jag menar att det i högsta grad också
              handlar om de offentligägda företagen och om intresseorganisationer
              med mera.
            </seg>
          </u>
          <u>
            <seg>
              De fyra största byggföretagen i Sverige har 29 styrelseledamöter
              varav fem är kvinnor. I Skanska, som är det företag som har flest
              kvinnor i styrelsen, har man två kvinnor i styrelsen. I SABO:s
              företagsstyrelser SABO som är en intresseorganisation för de kommunala
              bostadsföretagen finns 5 000 förtroendevalda varav 80 % är män,
              och det här är offentligägda företag. När det gäller fackliga
              organisationer har vi exemplet Byggnads, som har noll kvinnor
              i förbundsstyrelsen. På kongressen fanns det 117 ombud varav en
              var kvinna. Andelen kvinnor i egenskap av förtroendevalda som
              verkar i kommuner, i byggnadsnämnder, är fortfarande låg, främst
              i positioner som ordförande- och presidieposter. Där finns det
              också mycket mer kvar att göra.
            </seg>
          </u>
          <u>
            <seg>
              Låt mig också säga att kvinnor är oerhört viktiga som arbetskraft
              och som företagare men också som konsumenter. Man får inte glömma
              bort perspektivet att kvinnor också konsumerar boende.
            </seg>
          </u>
          <u>
            <seg>
              Här i riksdagen den här veckan kommer Volvos kvinnliga designgrupp
              att visa vad de har åstadkommit inom sin näring. Det vore väl
              jättespännande om byggindustrin kunde komma med sin grupp och
              visa vad de kan åstadkomma för spännande utvecklingsmöjligheter.
            </seg>
          </u>
          <u>
            <seg>
              Jag menar att det är viktigt med följande i det politiska arbetet:
              Först kommer det politiska engagemanget, att vi synliggör att
              kvinnor saknas inom branschen. Regeringen talar ofta om bolagsstyrelser,
              men jag tycker att vi ska se på bredden. Man ska fundera över
              hur man rekryterar kvinnor. Man ska synliggöra kvinnor och kvinnors
              kompetens. Man ska utbilda och informera kring rekrytering, valberedningar
              med mera. Man ska diskutera arbetsmiljöfrågorna. Attityderna är
              ju helt oacceptabla såsom anges i alla de forskningsrapporter
              som finns. Naturligtvis finns det också andra frågor, som handlar
              om delat ansvar hemma, utbildningens roll med tanke på könsroller
              i skolan, att man sprider goda exempel och att man gör en uppföljning
              av hur verkligheten ser ut.
            </seg>
          </u>
          <u>
            <seg>
              Där vill jag också ge ett råd till statsrådet i det fortsatta
              arbetet, nämligen att steg ett alltid är att börja med att räkna,
              räkna, räkna. Det är det jag har försökt göra i dag. Jag har försökt
              visa att ögonblicksbilderna från verkligheten är väldigt viktiga.
              De ger en väldigt tydlig bild.
            </seg>
          </u>
          <u>
            <seg>
              Men jag ska också säga att vi inte heller är främmande för ytterligare
              lagstiftning. Det kanske är så att vi måste ta ett varv till även
              där om ingenting händer. En sak inom vårt område är naturligtvis
              PBL. Kanske måste det in ett genusperspektiv även där, liksom
              inom andra områden.
            </seg>
          </u>
          <u>
            <seg>
              Det finns mycket kvar att göra. Framför allt är det väldigt viktigt
              för mig att konstatera att aktörerna på marknaden har uppmärksammat
              att den här debatten kommer att hållas. Jag hoppas också på, precis
              som statsrådet säger, en insikt om att det här inte kan göras
              från riksdagen eller från regeringen. Det här förutsätter att
              det finns ett engagemang från hela branschen.
            </seg>
          </u>
          <note type="speaker">
            Anf. 53 RIGMOR STENMARK (c):
          </note>
          <u>
            <seg>
              Fru talman! Det är väldigt bra att man har fått insikt om de
              här frågorna, men nu gäller det faktiskt att gå från insikt till
              klarhet och förändra någonting. Här kan vi väl ändå faktiskt erkänna
              att det kan vara bra att vi har en översyn av plan- och bygglagen
              och se att det är något som kommer i framtiden. Kanske kan vi
              också vara lite nöjda med att kunna få ha en åsikt när den kommer.
              Då undrar jag om statsrådet verkligen kommer att se till att remissinstanser
              som kvinnoorganisationer och kvinnointressen får komma med när
              det gäller att forma de detaljplaner som görs upp ute i kommunerna.
              Det är en konkret fråga från mig om hur ministern ser på det.
            </seg>
          </u>
          <u>
            <seg>
              Vi hade nyligen här i riksdagen också en forskningsdag. Då är
              det ganska intressant att de frågor som har att göra med miljön
              och hur man kan förbättra för barn och ungdomar särskilt intresserar
              kvinnor. Vi hade en kvinnlig forskare här. När jag pratade med
              henne senare sade hon att det skulle vara behövligt om vi lyfte
              upp de kvinnliga forskarna och verkligen såg dem, tog dem på allvar
              och tog till oss alla de synpunkter som de har.
            </seg>
          </u>
          <u>
            <seg>
              Jag tror, och jag vet, att vi kvinnor har en alldeles speciell
              förmåga att ha många bollar i luften. Varför inte ta till vara
              de bitarna innan man så att säga ledsnar? Det får inte gå alltför
              lång tid innan vi kan se tydliga resultat och tydliga förbättringar
              i fråga om alla de siffror som Nina Lundström här har redovisat.
              Där skulle jag vilja ställa en fråga till bostadsministern. Kommer
              bostadsministern att följa upp de siffror som vi ser här? Kommer
              vi att kunna se bättre siffror om ett år om vi ställer om den
              här interpellationen?
            </seg>
          </u>
          <u>
            <seg>
              I SABO, där både Nina Lundström och jag deltar, får vi nog ta
              på oss lite grann av den här biten att det är så många som 80
              % av de förtroendevalda som är män i styrelserna. Här måste vi
              återigen själva skärpa oss, vi kvinnor.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.23 på förslag av andre vice talmannen
            att ajournera förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            10 § Svar på interpellation 2003/04:335 om insatser från arbetsförmedlingen
          </note>
          <note type="speaker">
            Anf. 54 Statsrådet HANS KARLSSON (s):
          </note>
          <u>
            <seg>
              Fru talman! Linnéa Darell har frågat mig vilka uppdrag jag avser
              att ge arbetsförmedlingen när det gäller arbetslösa sjuka eller
              friskförklarade tidigare långtidssjuka personer. Jag får också
              frågan om vad jag avser att göra för att Finsamaktiviteter ska
              komma i gång ute i landet.
            </seg>
          </u>
          <u>
            <seg>
              Arbetsförmedlingens service för sjukskrivna har under de två
              senaste åren utökats och utvecklats som en följd av olika uppdrag
              från regeringen. Ofta har uppdragen varit gemensamma för Riksförsäkringsverket
              (RFV) och Arbetsmarknadsstyrelsen (AMS) med inriktning på ökad
              samverkan mellan försäkringskassorna och arbetsförmedlingen. Även
              kommunerna är förstås viktiga samarbetsparter för arbetsförmedlingen.
              En person som varit borta länge från arbetslivet på grund av sjukdom
              kan behöva stöd och hjälp från flera olika håll. Samarbete mellan
              myndigheter och kommun är ofta nödvändigt för att nå resultat.
            </seg>
          </u>
          <note>
            Regeringen har sedan 2003 uppdragit åt RFV och AMS att upprätta
            gemensamma verksamhets- och handlingsplaner för arbetslivsinriktad
            rehabilitering av arbetslösa sjukskrivna. Det förslag som regeringen
            lämnade till riksdagen hösten 2002, om utökade möjligheter för
            försäkringskassan att bidra med medel för samverkan inom rehabiliteringsområdet
            (prop. 2002/03:2), var uttryck för en tydlig ambitionshöjning
            i arbetet med att få fler sjukskrivna i arbete. AMS och RFV uppger
            att samarbetet vitaliserats och intensifierats.
          </note>
          <u>
            <seg>
              Inom ramen för regeringens elvapunktsprogram för ökad hälsa i
              arbetslivet inleddes 2002 ett treårigt förnyelsearbete av den
              arbetslivsinriktade rehabiliteringen. Inom detta så kallade FAROS-projekt
              ska metoder och arbetsformer för rehabilitering i samverkan utvecklas.
              Arbetet bedrivs inom fem geografiska områden. Under 2004 har målgruppen
              utökats till att förutom arbetslösa sjukskrivna även omfatta sjukskrivna
              med en anställning som de inte kan återgå till. För dessa kan,
              om behov finns, ett anställningsstöd till arbetsgivare användas.
            </seg>
          </u>
          <u>
            <seg>
              Den 1 januari 2004 trädde lagen (2003:1210) om finansiell samordning
              av rehabiliteringsinsatser mellan allmän försäkringskassa, länsarbetsnämnd,
              kommun och landsting i kraft. Syftet är att använda resurserna
              effektivare så att den enskilde snabbare kan börja arbeta och
              försörja sig. Jag antar att det är denna verksamhet som Linnéa
              Darell avser med Finsamaktiviteter. Konferenser med alla inblandade
              aktörer ägde rum under januari 2004. Syftet var att informera
              om nyordningen och stimulera till att de nya möjligheter som lagstiftningen
              öppnar för utnyttjas. Vad jag förstått var det god anslutning
              till konferenserna, och några signaler om att Arbetsmarknadsverket
              inte hade för avsikt att medverka i finansiell samordning har
              inte nått mig. För närvarande pågår runtom i landet förberedelser
              för att börja arbeta enligt de nya reglerna. Jag har inte heller
              från detta planeringsarbete fått några signaler om en negativ
              hållning från Arbetsmarknadsverkets sida. En arbetsgrupp har inrättats
              inom AMS med uppdrag att stödja länens medverkan i finansiell
              samordning. Jag bedömer det därför inte som nödvändigt med några
              insatser från min sida för att verksamheten i fråga ska kunna
              komma i gång.
            </seg>
          </u>
          <u>
            <seg>
              Till den utveckling av arbetsförmedlingens verksamhet för sjukskrivna
              som jag har beskrivit bör också läggas det interna utvecklingsarbete
              som bedrivs inom Arbetsmarknadsverket. AMS vidtar för närvarande
              en rad åtgärder i syfte att uppnå större enhetlighet, rättssäkerhet
              och effektivitet i verksamheten.
            </seg>
          </u>
          <u>
            <seg>
              Jag tycker att jag på goda grunder kan säga att arbetsförmedlingens
              service till sjukskrivna är inne i ett intensivt utvecklingsskede.
              Inte minst genom att samarbetet med försäkringskassorna har fördjupats.
              Sjukskrivna som uppbär kommunalt försörjningsstöd kommer också
              att kunna omfattas av insatser initierade genom den finansiella
              samordningen. Vissa insatser för sjukskrivna har precis påbörjats,
              och det återstår att se vilka resultaten blir. Jag tänker då framför
              allt på arbetsförmedlingens service till sjukskrivna med en anställning
              som de inte kan återgå till och de nya möjligheter till finansiell
              samordning som erbjuds. Och jag följer detta arbete mycket noggrant.
            </seg>
          </u>
          <note type="speaker">
            Anf. 55 LINNÉA DARELL (fp):
          </note>
          <u>
            <seg>
              Fru talman! Tack för svaret. Den 3 mars presenterade Kommun-
              och Landstingsförbunden tillsammans med Socialstyrelsen och Riksförsäkringsverket
              rapporten Rehabilitering eller utanförskap . I rapporten visas
              att många människor som får socialbidrag också är sjuka och arbetslösa
              och att de därför sällan får den rehabilitering som de behöver.
              I stället för rehabilitering och hjälp att komma i arbete fastnar
              de i socialbidrag. Av de hushåll som får socialbidrag i Sverige
              är det inte mindre än drygt 35 000 hushåll socialbidrag redovisas
              i antal hushåll där det finns minst en vuxen som både är sjuk
              och arbetslös och dessutom saknar ersättning från sjukförsäkringen.
              Endast 20 % av dem tycks ha fått möjlighet till rehabilitering.
              Detta förhållande innebär mycket tragedi för den enskilde och
              dennes familj men är också en gigantisk kostnad för kommunerna.
              Kommunförbundet räknar med att omräknat i kostnader för socialbidrag
              motsvarar det 1,5 miljarder eller ca 18 % av de totala socialbidragskostnaderna.
              Det är alltså 1 ½ miljard av kommunala skattemedel som bara förorsakar
              människor ett förlängt lidande. De fortsätter att vara sjuka,
              de får ingen hjälp att komma tillbaka till arbetsmarknaden, och
              de lever under fattiga förhållanden.
            </seg>
          </u>
          <u>
            <seg>
              De fyra organisationerna skriver samfällt: I stället för att
              acceptera att människor står utanför arbetsmarknaden måste samhället
              sträva efter att integrera så många som möjligt i arbetslivet
              och anpassa arbetsuppgifterna utifrån människors förutsättningar.
            </seg>
          </u>
          <u>
            <seg>
              Fru talman! Utöver dessa rapporter finns det också berättelser
              från enskilda människor som är förtvivlade över bristen på stöd
              från arbetsförmedlingen. Några gånger har det handlat om personer
              som varit långtidssjuka och nu blivit friskförklarade men känner
              att de vill byta arbetsområde. Även om man är frisk och kan jobba
              kan man naturligtvis vara ganska sårbar. Jag antar att sådana
              berättelser också når regeringen.
            </seg>
          </u>
          <u>
            <seg>
              De problem som jag beskriver här bemöter statsrådet Karlsson
              knappast alls i sitt svar. Beskrivningen av regeringens uppdrag
              till AMS och RFV kan säkert leda till vissa goda resultat på sikt.
              Men hur länge ska det dröja? Den beskrivning av det gemensamma
              uppdraget som AMS och RFV lämnat och som socialförsäkringsutskottet
              tagit del av ger inte så mycket till uppmuntran för alla som väntar
              på snar hjälp att komma tillbaka till arbetsmarknaden.
            </seg>
          </u>
          <u>
            <seg>
              Man beskriver visserligen att det viktigaste förslaget är att
              inrätta en verksamhet inom AMS för sjukskrivna som behöver ett
              nytt arbete. Men man uppskattar att det är ungefär 100 000 personer
              som skulle vara i behov av den verksamheten, alltså att få lov
              att byta jobb för att komma tillbaka till arbetsmarknaden. Om
              man får det som man begär räknar man med att kunna ta emot ungefär
              30 000 under två år. Det kommer alltså att ta åtskillig tid innan
              merparten har fått den hjälp som krävs för att komma i arbete.
              Vad händer under tiden? Handlar det om socialbidrag, utslagning
              från arbetsmarknaden för gott eller förtidspensionering? Ja, vilka
              alternativ är det som den socialdemokratiska regeringen erbjuder?
            </seg>
          </u>
          <u>
            <seg>
              Fru talman! Vi har tidigare från Folkpartiet kritiserat regeringen
              för senfärdighet på ohälsoområdet. Den oro vi känt över utvecklingen
              förstärks dels av den redovisning som RFV och AMS gemensamt lämnat
              och som har föranlett socialförsäkringsutskottet att ytterligare
              fördjupa sig i materialet, dels av att fyra tunga organisationer,
              däribland RFV, skriver en rapport med rubriken Rehabilitering
              eller utanförskap. När jag läser svaret från statsrådet blir min
              följdfråga: Vilket svar avser regeringen att ge på rapporten Rehabilitering
              eller utanförskap ?
            </seg>
          </u>
          <note type="speaker">
            Anf. 56 MAGDALENA ANDERSSON (m):
          </note>
          <u>
            <seg>
              Fru talman! Jag tänkte strö ytterligare salt i såren. I går presenterades
              en ny undersökning om arbetsmarknadsfrågor som visar att det har
              skapats ett helt nytt sidosystem för en del arbetslösa personer.
              Var tionde person i arbetsmarknadspolitiska åtgärder är förpassad
              till ett sidosystem i kommunal regi. Det är professor Tapio Salonen
              som presenterar det i en studie, en nationell översikt av framväxten
              av vad man kallar för en sekundär arbetsmarknadspolitik ute i
              landets kommuner.
            </seg>
          </u>
          <u>
            <seg>
              I studien redovisas att de oetablerade på arbetsmarknaden ofta
              unga, immigranter, ensamstående kvinnor i ökad utsträckning återfinns
              i ett alldeles särskilt system som hanteras bara av kommunerna
              och inte i de vanliga, ordinarie arbetsmarknadsåtgärderna. Det
              är en brokig skara av lokala, kommunala aktiveringsåtgärder för
              arbetslösa som behöver socialbidrag för att klara sin försörjning.
            </seg>
          </u>
          <u>
            <seg>
              Man räknar med att så många som 30 000 personer var med i sådana
              åtgärder under 2002. Det är alltså 10 % av alla de som deltog
              i åtgärder via arbetsförmedlingen, så kallade konjunkturberoende
              program. De personerna finns inte med i den officiella arbetsmarknadsstatistiken.
              De är osynliggjorda. Kanhända finns de inte med i rehabiliteringsåtgärderna
              heller. De är en del av dem som Linnéa Darell talar om, som i
              stället finns i utanförskapet.
            </seg>
          </u>
          <u>
            <seg>
              Hälften av alla arbetslösa socialbidragstagare i kommunerna hänvisas
              till någon sorts program, säger den här rapporten. Hälften hänvisas
              via de program som arbetsförmedlingen har i sitt vanliga utbud
              och hälften via kommunernas egna, tillverkade program.
            </seg>
          </u>
          <u>
            <seg>
              Fru talman! Man räknar med att de här kommunala åtgärderna kostar
              ungefär 1 miljard kronor i rena driftskostnader varje år förutom
              de ersättningar och bidrag som går ut i form av socialbidrag till
              deltagarna. Enligt studien är det en konsekvens av att den existerande
              arbetsmarknadspolitiken inte klarar sina uppgifter.
            </seg>
          </u>
          <u>
            <seg>
              Om man lägger ihop det med den rapport om rehabilitering eller
              utanförskap som Linnéa Darell hänvisar till är det en oroväckande
              läsning: Arbetslösa får inte del av rehabilitering. Långtidssjukskrivna
              får det inte heller. Vi vet att det bara är en av fem som kommer
              tillbaka i jobb efter tre månaders sjukskrivning. Efter ett år
              är det nästan ingen som återgår till heltidsarbete.
            </seg>
          </u>
          <u>
            <seg>
              Människor ramlar väldigt lätt mellan stolarna i det system vi
              har i vårt land, när myndigheterna en efter en konstaterar: Just
              det här problemet är inte vårt; den här kombinationen hör inte
              till mitt område. Så duckar man, och till slut är det ingens ansvar
              över huvud taget.
            </seg>
          </u>
          <u>
            <seg>
              Bara var femte långtidssjukskriven får rehabilitering trots att
              det finns pengar. År 2002 skickade försäkringskassan tillbaka
              200 miljoner av rehabiliteringspengarna. Det är inget bra system.
              Statsrådet kan inte tycka att det fungerar bra i dag. FAROS kan
              väl ändå inte vara själva svaret. Tycker statsrådet att det är
              kommunala, egentillverkade sidoprogram som ska gälla för arbetslösa
              som inte ingår i arbetslöshetsförsäkringen?
            </seg>
          </u>
          <note type="speaker">
            Anf. 57 Statsrådet HANS KARLSSON (s):
          </note>
          <u>
            <seg>
              Fru talman! Jag har redovisat initiativ som regeringen har tagit
              för att påbörja en förbättring av åtgärderna för såväl sjukskrivna
              arbetslösa som sjukskrivna i anställning. Jag har nu av både Linnéa
              Darell och Magdalena Andersson fått problembeskrivningen formulerad
              för mig. Det är en problembeskrivning som jag mycket väl känner
              till. Jag tänker inte underskatta eller negligera detta stora
              problem med de många, tidigare snabbt ökande sjukskrivningarna.
              Det är ett stort problem.
            </seg>
          </u>
          <u>
            <seg>
              Vad jag försöker säga i mitt svar på interpellationen är att
              vi har påbörjat ett ordentligt arbete för att gradvis förbättra
              åtgärderna och också möjliggöra en minskning av antalet sjukskrivna.
              Vi har satt upp ett ambitiöst mål. Jag är övertygad om att det
              målet går att nå, men det kräver betydligt mer av insatser, inte
              minst på den enskilda arbetsplatsen.
            </seg>
          </u>
          <u>
            <seg>
              Vi har nu fokuserat på förändringar i sjukförsäkringen och på
              medfinansieringssystem som jag tror kommer att medverka till att
              vi får en bättre hantering ute i arbetslivet. Det krävs ytterligare
              åtgärder från samhällets sida, från våra myndigheters sida.
            </seg>
          </u>
          <u>
            <seg>
              Mitt svar till Magdalena Andersson är inte att FAROS är lösningen.
              FAROS är ett projekt där man ska utarbeta metoder som sedan ska
              vara möjliga att överföra på hela arbetsmarknaden. Det är min
              förhoppning. Det tilläggsuppdrag som FAROS fick tog sikte just
              på att öka insatserna och påbörja ett systematiskt arbete med
              att också hjälpa dem som inte är arbetslösa men behöver byta anställning.
              Sådana metoder ska utvecklas som också ska vara möjliga att implementera
              på hela arbetsmarknaden.
            </seg>
          </u>
          <u>
            <seg>
              Det kan synas som om det är en rad försök och projekt som pågår.
              Det gör det därför att vi är angelägna om att få kvalitet i åtgärderna
              som sedan kan leda till att kvantiteten personer som får hjälp
              och stöd successivt ökar. Vi är i början på ett sådant arbete,
              och jag är medveten om att det kommer att ta tid.
            </seg>
          </u>
          <u>
            <seg>
              Jag tror att målet går att uppnå, men vi kommer att behöva ytterligare
              insatser inte minst från arbetsmarknadens parter.
            </seg>
          </u>
          <u>
            <seg>
              För övrigt vill jag säga till Magdalena Andersson att jag dess
              värre inte har hunnit ta del av den rapport som hon åberopar.
              Jag får återkomma till den vid ett senare tillfälle.
            </seg>
          </u>
          <note type="speaker">
            Anf. 58 LINNÉA DARELL (fp):
          </note>
          <u>
            <seg>
              Fru talman! Statsrådet säger att problemet är välkänt och att
              det inte ska negligeras. Man har påbörjat en massa saker och det
              kommer att gå att nå målet jag antar att det är det här med en
              halvering av sjukskrivningarna till 2008. Och så kommer detta
              mantra igen: Insatser krävs inte minst på den enskilda arbetsplatsen.
              Men de här människorna har ingen arbetsplats i dag. Det är därför
              jag har frågat om vilket uppdraget till arbetsförmedlingen är.
              Arbetsförmedlingen har en oerhört viktig roll.
            </seg>
          </u>
          <u>
            <seg>
              Det finns ett gemensamt uppdrag för AMS och RFV. De har lämnat
              svar till vissa delar. När vi diskuterade den rapporten i socialförsäkringsutskottet
              den har inte varit föremål för formell behandling utan mer för
              en underhandsdiskussion var vi alla oroade: Hur lång tid kommer
              det här att ta? Vad kommer det att kosta? Man beskriver att man
              håller på att bygga ihop kulturer. Jag har förståelse för att
              två organisationer kan behöva bygga ihop kulturer, men kanske
              inte till miljonkostnader och inte över så lång tid. För förra
              året finns det ett exempel på något håll på tre jobb i ärlighetens
              namn det senaste halvåret.
            </seg>
          </u>
          <u>
            <seg>
              Nu har RFV skrivit en rapport tillsammans med andra organisationer
              med beteckningen Rehabilitering eller utanförskap . Vitsen med
              rapporten är att få en diskussion kring frågan. Då blir svaret
              mantrat att man ska inse att det krävs insatser inte minst på
              den enskilda arbetsplatsen. Om jag ska göra en välvillig tolkning
              av detta handlar det om att få fram jobb för de människor som
              i dag inte har jobb. Det är naturligtvis en nödvändighet. Det
              är väl där arbetsförmedlingen ska vara den instans som ska sköta
              det.
            </seg>
          </u>
          <u>
            <seg>
              Jag är fortfarande inte nöjd med svaret. Jag upprepar min fråga:
              Hur kommer regeringen att bemöta rapporten Rehabilitering eller
              utanförskap ? Vad är det den socialdemokratiska regeringen erbjuder
              så många människor?
            </seg>
          </u>
          <note type="speaker">
            Anf. 59 MAGDALENA ANDERSSON (m):
          </note>
          <u>
            <seg>
              Fru talman! Det är många som vittnar om hur tungt arbetssättet
              är för försäkringskassa och arbetsförmedling, att tala med varandra
              på samma språk, utbildning först och så vidare.
            </seg>
          </u>
          <u>
            <seg>
              Jag kommer från Jönköpings län där det har fungerat någotsånär.
              Man har lyckats få i gång ett tjugotal personer ut i andra uppgifter
              än tidigare. Ett tjugotal av 700800 är väl kanske inte vad man
              hade önskat sig, men jag har förstått att det är en god siffra
              jämfört med andra län.
            </seg>
          </u>
          <u>
            <seg>
              Det är viktigt att göra insatser på arbetsplatserna när det gäller
              långtidssjukskrivna människor som har en arbetsplats att gå till.
              Men för de människor som inte har en arbetsplats att gå till går
              det inte att göra insatser på arbetsplatserna. Då är det bekymmersamt
              att höra svaret från statsrådet: Vi känner till bekymren. Vi vet
              hur det är. Vi ska följa detta noga, och vi har startat en mängd
              olika projekt.
            </seg>
          </u>
          <u>
            <seg>
              Men låt oss se på det projekt mellan försäkringskassan och arbetsförmedlingen
              som sattes i gång förra året. Pengarna är nästan slut. De har
              inte kommit längre. Jag blir bekymrad, fru talman.
            </seg>
          </u>
          <u>
            <seg>
              Jag tycker att man borde fundera lite grann på vad man ska göra.
              Att behöva vänta på rehabilitering, att behöva vänta för att Organisations-Sverige,
              Myndighets-Sverige, inte klarar att tala samma språk kan inte
              vara rimligt.
            </seg>
          </u>
          <note type="speaker">
            Anf. 60 Statsrådet HANS KARLSSON (s):
          </note>
          <u>
            <seg>
              Fru talman! Arbetsförmedlingen har i dag uppdraget att erbjuda
              arbetslivsinriktad rehabilitering. Det ska arbetsförmedlingen
              göra också till personer som för ögonblicket inte har a-kassa
              utan som finns inom kommunens försörjningssystem. Det kan bli
              både bättre och fler insatser. Jag är medveten om det. Vi kommer
              att behöva fler arbetsmarknadspolitiska åtgärder som ska understödja
              för människor att komma tillbaka till ett arbetsliv. Det är inte
              min erfarenhet att vi av Folkpartiet och Moderaterna brukar få
              särskilt mycket hejarop för att öka insatserna i arbetsmarknadspolitiska
              program för att hjälpa människor tillbaka till arbetslivet. Kanske
              får vi det den här gången.
            </seg>
          </u>
          <u>
            <seg>
              Vi har också nyss startat Finsamjobben. Jag tror inte att de
              är i gång i någon mer substantiell mening ännu. Det har gått tre
              månader. Rapporterna hittills tyder på att det finns långt framskridna
              planer på vissa områden. På andra områden har man inte börjat.
              Myndigheterna och kommunerna får själva ta ansvar för hur de vill
              utveckla den verksamheten. Den ger förutsättningar för att öka
              insatserna för personer som båda mina debattanter har beskrivit,
              det vill säga personer med sammansatta problem. Det är en resurs
              som kommer att möjliggöra ett ökat och intensifierat arbete för
              de personerna. Själva syftet med den nationella lösning som nu
              finns är att ge stöd för den typen av människor som är långt ifrån
              arbetsmarknaden.
            </seg>
          </u>
          <u>
            <seg>
              Jag glömde att i mitt förra inlägg säga något om uppgiften om
              att Riksförsäkringsverket och försäkringskassorna år 2002 lämnade
              tillbaka rehabiliteringspengar. Ja, det är sant. Det var inte
              särskilt bra. Men det har gått bättre 2003. Där har man fått till
              omfördelningar på ett sådant sätt att där det har blivit fart
              på verksamheten har de fått mer pengar eftersom de har tagit slut
              på sina håll. Det har förbättrats. Jag utgår från att det kommer
              att förbättras ytterligare.
            </seg>
          </u>
          <note type="speaker">
            Anf. 61 LINNÉA DARELL (fp):
          </note>
          <u>
            <seg>
              Fru talman! Nej, några hejarop för AMS brukar vi inte åstadkomma.
              Det är inte det jag gör här heller. Vi vill ha ett betydligt bättre
              system när det gäller arbetsmarknadspolitiken. De svar jag har
              fått från Hans Karlsson, både nu och tidigare, tyder på att det
              är någonting effektivare vi behöver ha.
            </seg>
          </u>
          <u>
            <seg>
              Jag hade en fråga om Finsam. Nu säger statsrådet att när Finsam
              kommer i gång blir det säkert bra. Det hoppas jag också även om
              vi från Folkpartiet tycker att det var ett magert Finsam. Det
              hade funnits möjligheter att låta det vara frivilligt hur många
              parter som ska samverka. Då hade det kanske blivit bättre. Nu
              är man låst vid att organisera sig på ett visst sätt. Det ska
              väl också ta sin tid.
            </seg>
          </u>
          <u>
            <seg>
              Jag har ett exempel som statsrådet känner igen. Det har tydligen
              varit kontakter med sjukskrivna Linda. Hon är ett exempel på det
              vi har pratat om här. Hon har en whiplash -skada och har varit
              sjukskriven i tre och ett halvt år. Hon får ingen rehabilitering
              eftersom hon blev arbetslös efter det att hon hade skadats. Hon
              har talat med statsministern, och han har sagt att med det nya
              systemet ska detta lösa sig. Hon har tillsammans med en organisation
              för whiplash -skadade talat med statsrådet Karlsson. De har fått
              besked om att hon ska få ett svar. När denna artikel skrevs hade
              hon inte fått svar, men jag hoppas att hon fått det i dag.
            </seg>
          </u>
          <u>
            <seg>
              I det här fallet går det också att konstatera att det handlar
              om att myndigheter inte kommer överens. Det är väl bra att det
              finns planer, men de måste också sjösättas. Under tiden far ju
              folk väldigt illa.
            </seg>
          </u>
          <note type="speaker">
            Anf. 62 Statsrådet HANS KARLSSON (s):
          </note>
          <u>
            <seg>
              Fru talman! Linda har fått svar. Jag har träffat henne och haft
              en lång diskussion.
            </seg>
          </u>
          <u>
            <seg>
              Vi har under ett och ett halvt år, trots att det är stora och
              svåra uppgifter, fått en minskning av inflödet till sjukskrivningarna.
              Färre människor blir sjukskrivna.
            </seg>
          </u>
          <u>
            <seg>
              Vi har fått en minskning av antalet långtidssjukskrivna månad
              för månad det senaste halvåret. Vi kommer sannolikt om inte alltför
              lång tid att bryta igenom också med en minskning på årsbasis.
              Vi har nu också sett att ohälsotalet inte längre ökar. I alla
              de tre viktiga parametrarna för att på nationell grund se hur
              kampen mot ohälsan går kan vi se att vi har brutit ökningen och
              att vi har påbörjat en minskning. Kan den takt som vi nu har fortsätta
              kommer det att gå att halvera antalet sjukskrivningar.
            </seg>
          </u>
          <u>
            <seg>
              Jag är medveten om att det är nationella siffror, och bakom dem
              döljer sig enskilda personers lidande. I det jobb som vi gör är
              det inte den nationella statistiken som är det viktiga. Det viktiga
              är att bra åtgärder kommer till stånd så att varje enskild individ
              får den hjälp som han behöver för att få både ett värdigt liv
              och en möjlighet att komma tillbaka till arbetslivet. Ni behöver
              inte tvivla på regeringens ambition därvidlag.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2003/04:342 om sjukskrivningsrätt
            för sjukgymnaster
          </note>
          <note type="speaker">
            Anf. 63 Statsrådet HANS KARLSSON (s):
          </note>
          <u>
            <seg>
              Fru talman! Ingrid Burman har frågat mig dels om jag avser att
              vidta några åtgärder för att öka sjukgymnasternas inflytande när
              det gäller sjukskrivningar, dels om jag avser att vidta några
              åtgärder för att öka sjukgymnasternas möjlighet att remittera
              patienter med sjukdomar i rörelseorganen till specialistläkare
              och röntgen.
            </seg>
          </u>
          <note>
            Vad gäller den första frågan beslutade regeringen den 11 mars
            vilket jag förutsätter att Ingrid Burman känner till att avslå
            FoU-Kronobergs framställning om dispens att inom ett väl avgränsat
            forskningsprojekt i Kronobergs län ge legitimerade sjukgymnaster
            rätt att utfärda sjukintyg för patienter med vissa besvär. Projektets
            resultat skulle enligt ansökan kunna ligga till grund för beslut
            om mer generella dispenser där sjukgymnasterna får rätt att sjukskriva
            patienter med problem i nacke eller skuldra. I samband med detta
            beslut avslogs även en framställning från Sahlgrenska Universitetssjukhuset,
            Psykiatriskt öppenvårdscentrum. Framställningen avsåg en ansökan
            om vidgad tolkning om att utfärda intyg om vård för hälso- och
            sjukvårdspersonal särskilt avseende medicinskt underlag för bedömning
            av rätt till sjukpenning och eventuellt behov av rehabilitering.
            Även en framställning från Landstinget i Jönköpings län och Försäkringskassan
            i Jönköpings län angående dispens från kravet på att utfärda läkarintyg
            eller -utlåtande som underlag till försäkringskassans bedömning
            för rätt till sjukpenning avslogs vid detta tillfälle.
          </note>
          <u>
            <seg>
              För att möta den sedan 1997 kraftiga ökningen av antalet sjukskrivna
              överlämnade regeringen den 13 mars 2003 propositionen Förändringar
              inom sjukförsäkringen för ökad hälsa i arbetslivet (2002/03:89)
              till riksdagen. I propositionen föreslogs åtgärder som ska förbättra
              processen vid sjukskrivning så att den enskilde placeras i centrum
              och att alla resurser snabbt sätts in för att göra det möjligt
              för henne eller honom att återgå i arbete.
            </seg>
          </u>
          <u>
            <seg>
              Ett fullgott beslutsunderlag är en grundläggande förutsättning
              för att försäkringskassan ska kunna göra en riktig bedömning av
              rätten till socialförsäkringsersättning. Ett av de viktigaste
              underlagen när det gäller bedömning av rätten till sjukpenning
              eller av den försäkrades behov av och möjlighet till rehabilitering
              är de intyg och utlåtanden som utfärdas av läkare.
            </seg>
          </u>
          <u>
            <seg>
              Vad gäller sjukskrivningsprocessen med särskild vikt lagd på
              de underlag i form av läkarintyg och läkarutlåtanden som hanteras
              av försäkringskassorna konstaterades i propositionen bland annat
              att den intygsskrivande läkarens kunskaper om sambandet mellan
              hälsa och arbetsförmåga många gånger inte är tillräckliga, att
              läkarens intyg om sjukskrivning i mycket liten utsträckning ifrågasätts
              och att det i många fall är patienten själv som i praktiken bestämmer
              om sjukskrivning. Vidare framgick att det i olika sammanhang framförts
              att denna process måste förstärkas och förändras. Av propositionen
              framgick vidare nödvändigheten av omfattande utbildningsinsatser
              i försäkringsmedicin för bland annat intygsskrivande läkare. Regeringen
              anser därför att all kraft nu i första hand måste satsas på att
              engagera alla läkare i sjukskrivningsproblematiken. Detta är bakgrunden
              till och regeringens skäl för sitt beslut att avslå de inkomna
              framställningarna.
            </seg>
          </u>
          <u>
            <seg>
              Vad gäller Ingrid Burmans andra fråga kan jag bara allmänt informera
              om att det inte finns några nationella bestämmelser som reglerar
              sjukgymnasters rätt att remittera patienter. Landstingen kan själva
              sätta upp bestämmelser om i vilka situationer remiss kan krävas
              och vilka som får utfärda remisser. Remiss får dock aldrig krävas
              för läkarvård för inom vissa i lag uppräknade specialistkompetenser
              (barnmedicin, gynekologi eller psykiatri). Eftersom denna fråga
              ligger inom socialminister Lars Engqvists område måste jag för
              den fortsatta diskussionen hänvisa till honom.
            </seg>
          </u>
          <note type="speaker">
            Anf. 64 INGRID BURMAN (v):
          </note>
          <u>
            <seg>
              Fru talman! Jag tackar ministern för svaret, som var vidare än
              mina frågor och redovisade andra åtgärder än det interpellationen
              handlade om.
            </seg>
          </u>
          <u>
            <seg>
              Låt mig först konstatera att frågan har varit uppe i riksdagen
              också. Jag tror att ministern vet att ett enigt socialförsäkringsutskott
              har uttalat att sjukgymnaster kan fylla en viktig funktion inom
              sjukskrivningsprocessen och att en försöksverksamhet kan ge värdefull
              kunskap. Det var inget tillkännagivande, men det var ett enigt
              socialförsäkringsutskott som uttalade detta.
            </seg>
          </u>
          <u>
            <seg>
              Låt mig också konstatera att de försök som genomförts i vårt
              grannland Norge har gett goda resultat. Man redovisar ett minskat
              antal läkarbesök, ett mindre antal sjukskrivningar än i övriga
              landet ökningen är alltså mindre nöjda patienter och så vidare.
            </seg>
          </u>
          <u>
            <seg>
              Så här skriver tidningen Landstingsvärlden i en rubrik: Sjukskrivande
              sjukgymnaster hejdade kostnadsökningen. Längre ned i artikeln
              står det: I Norge har läkarna, precis som i Sverige, varit kritiska
              till att andra yrkesgrupper får möjlighet att sjukskriva. Det
              har funnits en rädsla för att sjukskrivningarna skulle öka, men
              så har det alltså inte blivit. En sjukgymnast säger som förklaring
              till detta i artikeln: Vi är specialister på muskler och skelett
              och kan mer om det än allmänläkarna.
            </seg>
          </u>
          <u>
            <seg>
              Sjukgymnasternas riksförbund har gjort en enkätundersökning bland
              500 aktiva sjukgymnaster, och resultatet av undersökningen visade
              bland annat att 13 % av de intervjuade uppgav att de flera gånger
              i veckan eller dagligen möter patienter som är sjukskrivna i onödan.
              Ytterligare 15 % menade att de möter onödigt sjukskrivna patienter
              flera gånger i månaden, och en tredjedel av sjukgymnasterna ansåg
              att minst 20 % av de sjukskrivna patienter som de möter skulle
              kunna arbeta hel- eller deltid i stället för att vara sjukskrivna.
            </seg>
          </u>
          <u>
            <seg>
              Mot den bakgrunden anser jag att det är märkligt att ministern
              och regeringen så kategoriskt avvisar ett försök där sjukgymnasterna
              får en viss sjukskrivningsrätt. Det är alltså ett projekt, och
              jag hörde nyss ministern lovorda detta med projekt.
            </seg>
          </u>
          <u>
            <seg>
              När jag läser svaret får jag också intrycket att ministern menar
              att vi inte klarar av att utbilda läkare i försäkringsmedicin
              något som vi är överens om att vi ska göra och samtidigt med detta
              genomföra försök som ger sjukgymnasterna sjukskrivningsrätt.
            </seg>
          </u>
          <u>
            <seg>
              Jämför jag med Norge ser jag att de klarade att genomföra en
              lyckad försöksverksamhet samtidigt som de omorganiserade hela
              sjukvården. Jag tror inte att vi har sämre möjligheter i Sverige
              att göra två saker samtidigt.
            </seg>
          </u>
          <u>
            <seg>
              Välvilligt skulle jag kunna tolka ministerns svar så att när
              vi väl har utbildat läkarna i försäkringsrätt kanske det är dags
              att också pröva detta. Det skulle jag vilja höra ministerns reaktion
              på.
            </seg>
          </u>
          <note type="speaker">
            Anf. 65 Statsrådet HANS KARLSSON (s):
          </note>
          <u>
            <seg>
              Fru talman! Jag ska inte argumentera mot Ingrid Burman i sak.
              Jag kan gott och väl redovisa här att jag har ett öppet sinne
              när det gäller den här frågan. Det som jag däremot förordade när
              vi diskuterade den här ansökan var just att vi, precis när vi
              ska implementera de förändringar som vi vill genomföra i sjukskrivningsprocessen,
              inte ska störa det med den här typen av ytterligare försök. Det
              kan man säkert diskutera. Men jag vill inte för all evighet avvisa
              tanken på att göra försök i den här riktningen, och vi får säkert
              anledning att återkomma till diskussioner också omkring den frågan.
            </seg>
          </u>
          <note type="speaker">
            Anf. 66 INGRID BURMAN (v):
          </note>
          <u>
            <seg>
              Fru talman! Då ska jag tacka ministern för den öppningen. Jag
              tycker att det var alldeles utmärkt att få höra den.
            </seg>
          </u>
          <u>
            <seg>
              Jag vet att jag och ministern har samma oro när det gäller hur
              vi rätt ska kunna styra människor till ett bra liv, en bra hälsa
              och bra åtgärder. Låt mig då konstatera att vi vet att mycket
              av ohälsan är kopplat till sjukdomar i rörelseorganen. Det handlar
              om muskler, och det handlar om skelett, och det handlar om onda
              ryggar.
            </seg>
          </u>
          <u>
            <seg>
              Vi vet också att det finns en yrkesgrupp här i Sverige, internationellt
              också, som är utbildad och kan väldigt mycket om detta. Man är
              alltså i princip specialiserad på sjukdomar i muskler, skelett
              och så vidare. Det handlar om sjukgymnasterna.
            </seg>
          </u>
          <u>
            <seg>
              För mig framstår det som ett resursslöseri att inte ge dem ett
              verktyg som de faktiskt efterfrågar. Det handlar om möjligheten
              för dem att bidra med sin specialistkunskap när det gäller att
              bedöma hur människor kan återgå till arbetslivet eller om de under
              perioder behöver vila från arbetslivet.
            </seg>
          </u>
          <u>
            <seg>
              Jag hörde, som jag sade nyss, ministern lovorda försöks- och
              projektverksamhet. Jag är själv en ganska stor anhängare av det,
              för det är inte alltid som man hittar de rätta verktygen på en
              gång. Man kan då göra den här utblicken internationellt och se
              att andra länder vågar göra försök och vågar begrunda resultaten.
              Då kan man kanske se att det här kanske också är ett verktyg när
              det gäller att förhindra, vilket jag tycker att enkätsvaren från
              de här sjukgymnasterna visade, att människor låses in i långa
              sjukskrivningar. Ibland är de kanske dessutom felaktiga, i alla
              fall om man ska tro på enkätresultatet. En rad personer i Sverige
              inlåses i dag i heltidssjukskrivningar när de kanske skulle må
              bättre, fysiskt och psykiskt, av att vara deltidssjukskrivna.
            </seg>
          </u>
          <u>
            <seg>
              Jag vet också att ministern och jag är överens om att vi på alla
              sätt vill öppna möjligheten för människor att bli deltidssjukskrivna.
              Det här är mitt sätt att försöka förstärka argumentationen, så
              att ministern ska hålla den här dörren öppen och snart också låta
              sjukgymnasterna träda över tröskeln och föreslå att vi på ett
              avgränsat område faktiskt gör den här försöksverksamheten. Den
              ska sedan naturligtvis utvärderas seriöst.
            </seg>
          </u>
          <u>
            <seg>
              Jag hoppas också att ministern och regeringen ska ha modet och
              förmågan att göra två saker samtidigt. Det handlar alltså om den
              nödvändiga utbildningen av läkare i försäkringsmedicin samt om
              att man ska testa om det finns andra redskap som kan vara effektiva
              när det gäller att både hjälpa människor och bekämpa ohälsa.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2003/04:376 om kostnader för sjukförsäkringen
          </note>
          <note type="speaker">
            Anf. 67 Statsrådet HANS KARLSSON (s):
          </note>
          <u>
            <seg>
              Fru talman! Hans Backman har frågat mig hur arbetsgivarnas medfinansiering
              med 15 % av sjukpenningkostnaderna ska konstrueras, hur högkostnadsskyddet
              för mindre arbetsgivare ska vara utformat och hur stor sänkningen
              av sjukförsäkringsavgiften blir.
            </seg>
          </u>
          <u>
            <seg>
              Socialdemokraterna presenterade den 18 december 2003 en avsiktsförklaring
              tillsammans med Vänsterpartiet och Miljöpartiet. Alltsedan dess
              har ett intensivt arbete bedrivits inom Regeringskansliet för
              att utforma de juridiska och administrativa system som krävs för
              de åtgärder som vi kom överens om i avsiktsförklaringen. En departementspromemoria
              kommer att ligga klar i början av april. Därefter ska remissbehandling
              ske. Lagrådet ska höras, och en proposition ska utarbetas.
            </seg>
          </u>
          <u>
            <seg>
              Jag är därför inte i dag beredd att lämna något närmare besked
              i de frågor som Hans Backman ställt.
            </seg>
          </u>
          <u>
            <seg>
              Jag vill dock framhålla att arbetsmarknadens parter genom avsiktsförklaringen
              har fått besked på flera punkter.
            </seg>
          </u>
          <note>
            Medfinansieringen blir 15 % av de anställdas sjukpenningkostnader.
          </note>
          <u>
            <seg>
              Arbetsgivarkollektivet får inte ökade kostnader eftersom sjukförsäkringsavgiften
              sänks i motsvarande mån.
            </seg>
          </u>
          <u>
            <seg>
              Ett högkostnadsskydd ska införas för mindre arbetsgivare. Det
              ska få en sådan utformning att det är förenligt med EU:s statsstödsregler,
              naturligtvis.
            </seg>
          </u>
          <u>
            <seg>
              Utgångspunkten för förslaget om ekonomiska drivkrafter för arbetsgivare
              är att arbetsplatsen har en central roll när det gäller att minska
              ohälsan.
            </seg>
          </u>
          <u>
            <seg>
              Engagerade arbetsgivare har enligt min mening goda möjligheter
              att minska sjukfrånvaron. Avsikten med förslaget är också att
              arbetsgivaren ska kunna påverka sina kostnader genom att medverka
              till att den anställde deltar i rehabiliterande åtgärder eller
              återgår i arbete helt eller delvis. Det är bra för de anställda.
              Det är bra för tillväxten, och det är bra för samhällsekonomin.
            </seg>
          </u>
          <note type="speaker">
            Anf. 68 HANS BACKMAN (fp):
          </note>
          <u>
            <seg>
              Fru talman! Jag tackar statsrådet för svaret. Jag vet också att
              många företagare ser fram emot det slutliga svaret, som ska tydliggöra
              hur medfinansieringen med 15 % och högkostnadsskyddet exakt ska
              utformas. Att få ned sjukfrånvaron är nämligen en av de viktigaste
              frågorna när det gäller att få fart på tillväxten i Sverige. Den
              har ju nått en omfattning som utöver personligt lidande medför
              oerhört stora kostnader både för det offentliga och för samhället
              i stort. Det gäller de direkta kostnaderna för företag och stat
              men framför allt de långsiktiga konsekvenserna, som är oroande.
            </seg>
          </u>
          <u>
            <seg>
              Företagen tappar i kompetens. Den höga sjukfrånvaron drabbar
              inte bara enskilda människor utan utgör ett hot mot många företag.
              Den långa sjukfrånvaron är alltjämt hög. Den har minskat men än
              så länge högst marginellt. Riksförsäkringsverkets chef, Anna Hedborg,
              har konstaterat att det ännu är en lång väg till lägre sjukfrånvaro.
            </seg>
          </u>
          <u>
            <seg>
              Statsrådet säger i sitt svar att engagerade arbetsgivare har
              goda möjligheter att minska sjukfrånvaron. Det stämmer, men redan
              i dag har de allra flesta företagarna ett stort engagemang när
              det gäller att minska sjukfrånvaron genom att erbjuda en bra arbetsmiljö,
              och man jobbar medvetet för att medarbetarna ska utvecklas, trivas
              och må bra på jobbet. Vi har också en bra arbetsmiljölag i landet.
              Vi har få arbetsskador när man jämför med hur det ser ut i övriga
              Europa. Ändå har vi bland de högsta sjukskrivningstalen i Europa.
              11,4 % av alla människor mellan 16 och 64 år har varit sjukskrivna
              i över ett år, enligt tämligen färska siffror.
            </seg>
          </u>
          <u>
            <seg>
              Sjukfrånvaron påverkas av många andra orsaker än arbetsmiljön.
              Många företagare känner därför en djup oro inför ett nytt sjukförsäkringssystem
              där de tvingas ta ett ökat ekonomiskt ansvar utan att i grunden
              känna att de kan påverka frånvaron mer än vad de redan gör i dag.
              De företagare som jag har varit i kontakt med anser inte att den
              avsiktsförklaring som regeringen tillsammans med Vänsterpartiet
              och Miljöpartiet presenterade före jul har skapat full klarhet,
              men de svaren kommer nu, som statsrådet har sagt i sitt svar.
            </seg>
          </u>
          <u>
            <seg>
              Den här osäkerheten har lett till att man är orolig för att öka
              sina kostnader genom att nyanställa, och det är extra allvarligt,
              eftersom AMS säger att arbetslösheten i år kommer att öka. Jag
              är själv övertygad om att det finns andra åtgärder som är bättre
              än kostnadsövervältringar på företagen när det gäller att minska
              sjukfrånvaron. En sådan åtgärd är införandet av en nationell vårdgaranti,
              så att man har rätt att få vård eller behandling inom tre månader.
              En annan är ökad avdragsrätt för företagare som satsar på att
              förebygga arbetsskador.
            </seg>
          </u>
          <u>
            <seg>
              Folkpartiet har länge krävt ett införande av en nationell vårdgaranti.
              Jag hoppas därför att regeringens ambition, att i samband med
              vårbudgeten införa en sådan vårdgaranti, kommer att lyckas. Så
              som jag förstår det hänger det nu på att Miljöpartiet och Vänsterpartiet
              stöder förslaget. Om inte samarbetspartierna stöder det får väl
              regeringen komma till oss i Folkpartiet och resonera om att införa
              en vårdgaranti.
            </seg>
          </u>
          <u>
            <seg>
              Många småföretagare har sagt till mig att de tycker att det är
              fel att de inte kan dra av pengar som satsas på personalens välmående
              fullt ut. Man vill kunna dra av kostnader för förebyggande åtgärder,
              som till exempel massage och friskvård, utöver de 3 000 kr per
              år och medarbetare som man nu kan dra av.
            </seg>
          </u>
          <u>
            <seg>
              För att man ska kunna dra av mera måste medarbetaren först ha
              en arbetsskada och en rehabiliteringsplan.
            </seg>
          </u>
          <u>
            <seg>
              Jag vet att statsrådet själv är intresserad av rehabilitering.
              Han skrev själv i går i Aftonbladet att det är viktigt. Förebyggande
              åtgärder kan ju vara av godo när det gäller sjukdom eller arbetsskada.
              Jag vill fråga statsrådet om regeringen har några planer på att
              införa ökad avdragsrätt för åtgärder som vidtas av företagare
              för att förebygga arbetsskador.
            </seg>
          </u>
          <note type="speaker">
            Anf. 69 Statsrådet HANS KARLSSON (s):
          </note>
          <u>
            <seg>
              Fru talman! Jag är medveten om att det är viktigt att stilla
              oro och osäkerhet om vilka spelregler som ska gälla på arbetsmarknaden.
              Det var också skälet till att vi så snabbt och så tidigt som möjligt
              ville presentera en inriktning på åtgärder som ska komma och göra
              det i så god tid att det finns förutsättningar för att vidta åtgärder
              på ett meningsfullt sätt. Jag tror att det är sällan som så pass
              precisa förslag har redovisats ett år innan de ska träda i kraft.
              De har redovisats med en politisk majoritet som gör att man kan
              utgå ifrån att det kommer att bli såsom avsiktsförklaringen åsyftade.
            </seg>
          </u>
          <u>
            <seg>
              Det var viktigt inte minst inför den stundande avtalsrörelsen
              i det läget i december. Det visar sig väl också att den avsiktsförklaringen
              skingrade en hel del oklarheter och oro. Vi har facit därvidlag.
              Vi har fått bra och långa avtal på svensk arbetsmarknad. Parterna
              förmådde det. I vad mån åtgärdsaviseringarna bidrog till det ska
              kanske inte jag bedöma, men uppenbarligen har det inte vållat
              några stora problem. Vi är överens om att det dröjer några veckor
              till innan vi får ett underlag till remiss för att så småningom
              också klara ut exakt vilka reglerna blir omkring detta.
            </seg>
          </u>
          <u>
            <seg>
              Frågan om avdragsrätt för förebyggande åtgärder vill jag inte
              närmare gå in på nu. Jag kan bara redovisa en personlig grundinställning
              i det här läget. Jag tror att den typen av åtgärder har betydelse.
              Jag tror att man kan stimulera, belöna, eller vad man nu vill
              kalla det, åtgärder i förebyggande syfte. Jag själv tror att vi
              behöver mera av förebyggande insatser.
            </seg>
          </u>
          <u>
            <seg>
              Vi har goda erfarenheter från en rad projekt och försök som pågår,
              också från reellt arbete på många arbetsplatser där man arbetar
              efter ett sådant koncept att på ett tidigt stadium försöka identifiera
              vilka risker en person har, vare sig det är arbetsrelaterat eller
              har andra orsaker. Man kan då vidta åtgärder i tid. Det är viktigt
              att göra något ytterligare åt både livsstilsfrågor och tidig upptäckt
              av risk för sjukskrivning eller sjukdom.
            </seg>
          </u>
          <u>
            <seg>
              Skatteavdragsrätt är naturligtvis en möjlig väg. Den har vi,
              och det är möjligt att man kan gå vidare. Något närmare är jag
              inte beredd att diskutera här i dag.
            </seg>
          </u>
          <note type="speaker">
            Anf. 70 HANS BACKMAN (fp):
          </note>
          <u>
            <seg>
              Fru talman! Jag tackar för det svaret angående de förebyggande
              åtgärderna så länge. Jag tänkte passa på att ta upp rehabiliteringen
              när man redan är sjuk eller arbetsskadad. Det är ändå ett sätt
              att minska de långa sjukskrivningarna att man har en fungerande
              och bra rehabilitering.
            </seg>
          </u>
          <u>
            <seg>
              Vi har från Folkpartiets sida talat om att införa en rehabiliteringsgaranti.
              Det har vi gjort eftersom vi har sett att det inte är direkt ovanligt
              med en felanvändning av försäkringen, där sjukintyget eller försäkringskassans
              beslut eller båda delarna inte motsvarar lagens krav på samband
              mellan sjukpenning och arbetsoförmåga. Det har regeringen själv
              redovisat våren 2003 i en proposition, där man säger att läkare
              och kassor har låtit sjukdomsbegreppet glida i väg trots upprepade
              riksdagsbeslut som skulle förhindra just detta. Både arbetsmarknadsbedömningar
              och sociala bedömningar påverkar tydligen en del sjukskrivningsbeslut
              på ett sätt som lagen är skriven för att förhindra.
            </seg>
          </u>
          <u>
            <seg>
              Det som regeringen skrev var inget mindre än att tydliga bestämmelser
              i lagen om allmän försäkring inte åtlyds. Det behöver inte säga
              att offentligt avlönade tjänstemän avsiktligt överträder bestämmelser
              för att de vill göra det, men jag tror att kombinationen av oklara
              krav på sjukintygens kvalitet, oklart skrivna intyg, ändrade attityder
              hos patienter och sjukvårdspersonal och effekter av att felaktigheter
              förefaller att accepteras år efter år kan bidra till att man ibland
              låter sjukförsäkringen bli ett arbetsmarknads- eller socialbidrag
              fast ohälsan inte är skäl till en så lång sjukskrivning.
            </seg>
          </u>
          <u>
            <seg>
              I dag kan intyg från en och samma läkare användas som underlag
              för utbetalning av väldigt stora summor långvarig sjukpenning.
              Försäkringsläkarna som arbetar åt försäkringskassan är även efter
              att de har blivit fler för få för en tillräcklig uppföljning.
              De kommer aldrig att bli så många att de kan bedöma alla sjukfall.
              Det behövs ett bättre arbetssätt för att man ska undvika att en
              kort sjukskrivning blir lång i onödan för att rehabilitering uteblir
              eller för att sjukskrivningen får följder som försämrar hälsan.
            </seg>
          </u>
          <u>
            <seg>
              Jag tycker att detta borde knytas till en rehabiliteringsgaranti
              där en annan läkare än den som först sjukskrev ska träffa patienten
              redan efter några veckor och då pröva både rehabiliteringsbehovet
              och lämpligheten av fortsatt sjukskrivning. För den som riskerar
              en lång sjukskrivning måste rehabiliteringsbehovet fastställas
              så snart som möjligt. Det som bestäms om rehabilitering ska också
              bli genomfört. Patienten ska få en garanti för att det blir av
              men samtidigt vara skyldig att genomgå beslutad rehabilitering.
            </seg>
          </u>
          <u>
            <seg>
              Den rehabiliteringsgaranti som Folkpartiet förespråkar har som
              huvudsyfte att göra slut på det missförhållande som finns när
              människor får vänta länge på åtgärder som borde kunna hjälpa dem
              åter i arbete. Garantin innebär samtidigt något som liknar tvåläkarintyg
              för alla längre sjukskrivningar. Då borde risken för felbedömningar
              och andra felaktigheter minska.
            </seg>
          </u>
          <u>
            <seg>
              I går skrev statsrådet på Aftonbladet debatt att han ser rehabiliteringen
              som en viktig del i arbetet för att minska kostnaden för sjukskrivningarna.
              Regeringen har avvisat Folkpartiets förslag om rehabiliteringsgaranti.
              Jag skulle vilja fråga varför. Nu är man inne på att införa en
              vårdgaranti. Varför avvisar man då förslag om att införa en rehabiliteringsgaranti?
              Det är samma sak, att skapa incitament för att vidta bra åtgärder
              och vidta dem snabbt för patientens bästa.
            </seg>
          </u>
          <note type="speaker">
            Anf. 71 Statsrådet HANS KARLSSON (s):
          </note>
          <u>
            <seg>
              Fru talman! Vi kanske glider en bit ifrån själva interpellationen
              och diskuterar alternativa lösningar på fler frågor än de som
              hade att göra med den så kallade avsiktsförklaringen. Jag är inte
              beredd att gå in i någon djupare diskussion om det. Låt mig bara
              säga att jag inte är alldeles övertygad om att det vi har föreslagit
              och genomfört är så särskilt mycket annorlunda än det som föreslagits
              av dem som diskuterar behovet av en rehabiliteringsgaranti.
            </seg>
          </u>
          <u>
            <seg>
              Vi har försökt att gå i en riktning där vi skärper kraven på
              intygsskrivandet, eftersom det finns brister där, så vi får en
              mycket bättre prövning redan vid intygsskrivandet om arbetsförmågan,
              inte bara sjukdomssymtom. Läkaren skaffar sig kunskap om hur patienten
              har det på arbetet och vilken arbetsförmåga som sjukdomen trots
              allt medger. Vårt sätt att närma oss en effektivare ordning är
              skapandet av det vi kallar avstämningsmöten. Det blir många ord
              som rehabilitering, avstämningsmöten och sådant som egentligen
              handlar om rätt åtgärder vid rätt tillfälle och rätt åtgärder
              tidigt. Det är egentligen det svenska sättet att uttrycka sig.
            </seg>
          </u>
          <u>
            <seg>
              Det gäller att så tidigt som möjligt få en bedömning där de personer
              som kan bidra till en lösning för en patient snabbt träffas och
              går igenom vilka eventuella åtgärder man kan vidta för att motverka
              en lång sjukskrivning eller möjliggöra för en patient att arbeta
              delvis trots sin sjukdom och på vilket sätt man kan förändra på
              arbetsplatsen för att underlätta för en person som har någon åkomma
              att jobba trots denna åkomma. Detta ska ske så tidigt som möjligt.
              Efter bara några få veckor, senast, ska dessa träffar komma till
              stånd och läkaren, arbetsgivaren och försäkringskassan finnas
              runt patienten för att diskutera rätt åtgärder.
            </seg>
          </u>
          <u>
            <seg>
              Vi kommer nu att skärpa kraven när det gäller den tid under vilken
              försäkringskassan ska utforma sin rehabiliteringsplan för den
              här personen. Vi har också skärpt skyldigheten för arbetsgivaren
              att lämna rehabiliteringsutredning. Vi skärper alltså processen,
              skyndar på den och får rätt personer som kan diskutera lämpliga
              åtgärder för en person.
            </seg>
          </u>
          <u>
            <seg>
              Om man sedan vill kalla det rehabiliteringsgaranti eller förbättrade
              möjligheter att vidta rätt åtgärder snabbt kan väl vara en smaksak.
              Jag är medveten om att det hos andra partier finns andra inslag
              i detta som man kallar rehabiliteringsgaranti. Det kanske vi får
              anledning att debattera vid andra tillfällen också.
            </seg>
          </u>
          <note type="speaker">
            Anf. 72 HANS BACKMAN (fp):
          </note>
          <u>
            <seg>
              Fru talman! Först vill jag tacka statsrådet för debatten.
            </seg>
          </u>
          <u>
            <seg>
              Jag tror att det är bra med en garanti, just för att man sätter
              en tydlig tidsgräns. Det är samma sak som med vårdgarantin: Man
              har ett mål, en deadline. Jag tror att det kan vara bra både när
              det gäller själva vårdinsatsen och rehabiliteringsinsatsen. Det
              kommer vi säkert att få debattera vidare här i kammaren.
            </seg>
          </u>
          <u>
            <seg>
              För att sammanfatta skulle jag vilja säga att kostnadsläget för
              företagarna redan i dag är högt. Skatter och andra pålagor gör
              att det är dyrt att anställa, och då menar jag att förslaget från
              regeringen om att vältra över kostnaderna för långtidssjukskrivning
              på arbetsgivarna riskerar att drabba just småföretagarna hårt.
              Ett exempel på detta kan vara när en anställd tjej eller kille
              spelar fotboll och bryter benet och blir långtidssjukskriven.
              Nu ska man kompenseras för det, men än så länge vet vi inte exakt
              hur kompensationen kommer att se ut. Det får vi veta när det slutliga
              förslaget kommer.
            </seg>
          </u>
          <u>
            <seg>
              Det är viktigt att man tar hänsyn till småföretagens situation
              just i det här avseendet.
            </seg>
          </u>
          <u>
            <seg>
              Dessutom finns det risk att förslaget skulle kunna göra det svårare
              för personer som redan i dag har svårt att hitta en plats på arbetsmarknaden.
              Det kan bli svårare för den som av olika orsaker har långa sjukskrivningar
              bakom sig från tidigare jobb att få en ny anställning. Det är
              också en sak som är viktig att ta i beaktande när ni tar fram
              det slutliga förslaget.
            </seg>
          </u>
          <u>
            <seg>
              En sak jag också vill nämna är att höjningen av socialavgiften
              2003 enligt Riksförsäkringsverkets beräkningar innebar en kraftig
              överfinansiering av sjukförsäkringen. Avgiftsinkomsterna översteg
              kostnaderna med nära 10 miljarder kronor redan 2003 och kommer
              att öka ännu mer. Man kan fråga sig om det är rimligt att lägga
              på företagen ytterligare kostnader när vi redan i dag har en överfinansierad
              sjukförsäkring och om det inte vore bättre att i stället inrikta
              sig på de andra åtgärderna med rehabilitering, vårdgaranti och
              de sakerna för att lugna företagarna och göra så att de vågar
              anställa. Då kan man ju komma åt det andra problemet vi har med
              den höga arbetslösheten.
            </seg>
          </u>
          <note type="speaker">
            Anf. 73 Statsrådet HANS KARLSSON (s):
          </note>
          <u>
            <seg>
              Fru talman! Jag tror nog att både Hans Backman och andra partirepresentanter
              kan ha synpunkter på och kanske andra förslag i stället för den
              medfinansiering som vi vill införa. Vi är emellertid övertygade
              om att detta kommer att bidra till att snabba på åtgärder på arbetsplatserna
              för att motverka ohälsa.
            </seg>
          </u>
          <u>
            <seg>
              Det andra sättet att beskriva detta är att arbetsgivarna nu får
              en modell som möjliggör att faktiskt ytterligare påverka sina
              kostnader nedåt. Den som är bra kommer i fortsättningen inte att
              behöva betala lika mycket som alla andra i sjukförsäkringsavgift,
              utan när vi får den här medfinansieringen kan man påverka så att
              man får reveny av att man faktiskt har en bättre arbetsmiljö och
              lägre sjuktal i det egna företaget.
            </seg>
          </u>
          <u>
            <seg>
              Däremot är jag den förste att hela tiden framhålla nödvändigheten
              av att de mindre företagen får ett skydd. Den risk som ett väldigt
              litet företag löper av att kanske få flera sjukskrivna samtidigt
              kan bli orimligt stor, och därför ska detta förenas med ett högkostnadsskydd
              för små företag. Det är alldeles nödvändigt. När vi skapar ett
              sådant kommer detta inte att vara det stora problemet för små
              företag. Regelmässigt har det mindre företaget lägre sjukfrånvaro,
              och man riskerar inte att drabbas av exceptionellt höga kostnader
              genom det här småföretagarskyddet. Jag tror att detta är väl avvägt
              på svensk arbetsmarknad.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2003/04:353 om missbrukarvården
          </note>
          <note type="speaker">
            Anf. 74 Statsrådet MORGAN JOHANSSON (s):
          </note>
          <u>
            <seg>
              Fru talman! Ulrik Lindgren har frågat mig vilka åtgärder jag
              tänker vidta för att stärka missbrukarvården. Bakgrunden är Socialstyrelsens
              rapport om läget inom individ- och familjeomsorgen 2004, där det
              finns en uppgift om att kostnaderna för missbrukarvården har minskat
              med omkring 20 %, eller 1 miljard, sedan 1995.
            </seg>
          </u>
          <u>
            <seg>
              Jag håller med Ulrik Lindgren om att det är ett stort problem
              att resurserna som avsätts för missbrukarvård inte har anpassats
              till behoven som följer av det ökade missbruket under 1990-talet.
              Medan det tunga missbruket har ökat från omkring 19 000 år 1992
              till omkring 28 000 år 1998 har antalet personer som fått någon
              form av insats för sina missbruksproblem oförändrat varit omkring
              20 000 årligen. Kommunernas kostnader var under perioden 19982002
              omkring 4 miljarder årligen.
            </seg>
          </u>
          <u>
            <seg>
              Jag är också överens med Ulrik Lindgren om att det är mycket
              angeläget med en upprustning av missbrukarvården och en förstärkning
              av vårdkedjans alla delar, inte minst mot bakgrund av uppgifter
              om ett ökande missbruk. Formerna för och innehållet i missbrukarvården
              är dock främst en kommunal angelägenhet. Inom regeringen överväger
              vi därför hur kommunernas arbete med att utveckla missbrukarvården
              bäst kan stimuleras. Regeringens ambition, som jag i olika sammanhang
              givit uttryck för, bland annat här i kammaren, är att det ska
              ske en satsning på missbrukarvården under mandatperioden. Vi har
              redan börjat i mindre skala genom att ge Statens institutionsstyrelse
              i uppdrag att i samverkan med ett antal kommuner utveckla och
              pröva en försöksmodell för en förstärkning av vårdkedjans alla
              delar. Erfarenheter från försöksverksamheten ska senare ligga
              till grund för en fortsatt satsning.
            </seg>
          </u>
          <u>
            <seg>
              Stödet i anslutning till en avslutad rehabilitering är särskilt
              viktigt för den fortsatta drogfriheten. Utan en vettig bostad,
              meningsfull sysselsättning och stabila sociala nätverk kan det
              som byggts upp under vårdperioden på kort tid raseras. En långsiktigt
              hållbar och effektiv missbrukarvård måste därför utgå ifrån och
              anpassas till den enskilde individens totala livssituation. Det
              är en viktig utgångspunkt i regeringens arbete med att stärka
              missbrukarvården.
            </seg>
          </u>
          <u>
            <seg>
              Missbrukarvårdens effektivitet handlar emellertid inte bara om
              hur omfattande den är utan också om vilka metoder som används
              inom vården och hur verksamma dessa är för att hjälpa människor
              med missbruksproblem till ett liv utan alkohol och narkotika.
              För att stärka vården i den delen pågår ett omfattande utvecklingsarbete
              i Socialstyrelsen med att ta fram nationella riktlinjer baserade
              på vetenskapligt grundad kunskap. Parallellt med riktlinjearbetet
              pågår också ett projekt för att utveckla en modell som gör det
              möjligt att följa, stödja och utveckla kvaliteten i missbrukarvården.
            </seg>
          </u>
          <u>
            <seg>
              Det är också utgångspunkt för det uppdrag som regeringens narkotikasamordnare
              Mobilisering mot narkotika har på vårdområdet. Med undantag av
              en vårdsatsning inom kriminalvården rör det sig främst om insatser
              för att höja kompetensen och stärka kvaliteten i vården, inte
              att kvantitativt förstärka den. Sammanlagt har 20 miljoner kronor
              avsatts under perioden 20022004 för metodutveckling, nätverksuppbyggnad
              och utveckling av ett rapporteringssystem inom vården. En satsning
              på vården sker också inom ramen för den storstadssatsning som
              Mobilisering mot narkotika genomför i partnerskap med Stockholm,
              Göteborg och Malmö. Inom olika delprojekt utvecklas, prövas och
              utvärderas verksamma metoder. Regeringen har avsatt 40 miljoner
              kronor för projektet mellan 2002 och 2004. De tre städerna bidrar
              därutöver till finansieringen inom respektive stad.
            </seg>
          </u>
          <u>
            <seg>
              Inom kriminalvården genomför Mobilisering mot narkotika en särskild
              vårdsatsning. 100 miljoner kronor har avsatts för att bland annat
              identifiera, utreda och erbjuda samtliga narkotikamissbrukare
              som kommer i kontakt med kriminalvården adekvat vård, erbjuda
              intagna som inte vill komma i kontakt med narkotika en narkotikafri
              verkställighet, kraftigt minska införseln av narkotika på häkten
              och anstalter samt utveckla samverkan både mellan kriminalvårdens
              egna myndigheter och med andra myndigheter.
            </seg>
          </u>
          <u>
            <seg>
              Min ambition att stärka och effektivisera missbrukarvården har
              som utgångspunkt att en effektiv missbrukarvård är en angelägenhet
              för hela samhället. Missbruk skapar ett djupt mänskligt lidande
              och innebär stora ekonomiska förluster för den enskilde, för dennes
              närstående och för samhället. Om vi lyckas effektivisera rehabiliteringen,
              och därmed få fler missbrukare drogfria, kommer vi också på sikt
              till rätta med en stor del av vardagsbrottsligheten, våldet, prostitutionen
              och tunga sociala problem som hemlöshet och social utslagning.
            </seg>
          </u>
          <note type="speaker">
            Anf. 75 ULRIK LINDGREN (kd):
          </note>
          <u>
            <seg>
              Fru talman! Tack för svar på min interpellation om nya, konkreta
              åtgärder för att stärka missbrukarvården. Händelsevis är jag inte
              helt nöjd med svaret.
            </seg>
          </u>
          <u>
            <seg>
              Bakgrunden till interpellationen är det vi alla har varit åsyna
              vittnen till under ett antal år en dramatisk neddragning av missbrukarvården,
              samtidigt som missbruket både vad gäller alkohol och övriga droger
              har ökat dramatiskt.
            </seg>
          </u>
          <u>
            <seg>
              Neddragningen är nu även bekräftad, som vi har sett i våra papper
              här. Svart på vitt finns det i Socialstyrelsens lägesrapport 2003
              om individ- och familjeomsorgen redovisat att en väldigt stor
              del av missbrukarvården helt enkelt är bortrationaliserad på den
              kommunala nivån. 20 % är borta i pengar räknat.
            </seg>
          </u>
          <u>
            <seg>
              I kapacitet och volym vet vi ju att neddragningen är betydligt
              större än 20 %. Dessutom vet vi, vilket inte har ingått i Socialstyrelsens
              granskning nu, att landstingen inte heller precis har hållit i
              slantarna för missbrukarvården.
            </seg>
          </u>
          <u>
            <seg>
              Frågan är: Varför har Socialdemokraterna valt att göra denna
              nedprioritering av missbrukarvården eller, om man så vill, passivt
              betraktat detta under årens lopp? Det är inte så att hela individ-
              och familjeomsorgen drabbas av liknande nedskärningar, utan Socialstyrelsen
              redovisar att det är just missbrukarvården som har försvunnit
              så radikalt.
            </seg>
          </u>
          <u>
            <seg>
              Det är inte heller så att det här har skett plötsligt och överraskande
              ett år, utan det har varit en obruten linje ända sedan 1995 som
              får pågå och pågå. Trots att vi har varit seende om vad som pågått
              har det fått pågå. Narkotikakommissionen, som fanns före tillsättandet
              av den nationella narkotikasamordnaren och Mobilisering mot narkotika,
              kände till och pekade på samma saker som vi nu kan se i Socialstyrelsens
              rapport.
            </seg>
          </u>
          <u>
            <seg>
              Det här har inte heller betytt någon billigare väg. Kommuner
              och landsting sparar i ena ändan, men minst lika stora kostnader
              uppstår på andra konton: i hälso- och sjukvården, i kriminalvården,
              i social misär, för att inte tala om kostnaderna för den enskilde
              missbrukaren och kretsen av anhöriga som finns runt varje missbrukare.
            </seg>
          </u>
          <u>
            <seg>
              Varför denna socialdemokratiska nedprioritering av missbrukarvården?
              Varför detta övergivande av de mest skyddslösa? Varför sätter
              inte regeringen ned foten om detta?
            </seg>
          </u>
          <u>
            <seg>
              Beträffande åtgärderna använder minister Johansson det så vanliga
              politiska prosaordet redan. När år efter år har fått gå av betraktanden,
              konstateranden, konferensanden om tillståndet i missbrukarvården
              är det inte precis redan som saker och ting görs. Till slut, borde
              det stå i interpellationssvaret, har vi börjat i mindre skala
              genom att ge Statens institutionsstyrelse i uppdrag att i samverkan
              med ett antal kommuner utveckla och pröva en försöksmodell för
              en förstärkning av vårdkedjans alla delar.
            </seg>
          </u>
          <u>
            <seg>
              Det är ett välkommet grepp, men det är som sagt var i liten skala,
              och det är heller ingenting nytt precis. Vi vet från exempelvis
              Stockholm att det under åren 19851992 fanns en bred uppsökande
              verksamhet i vår huvudstad för hivtestning, för informationsspridande,
              för slussande vidare till avgiftning, som det fanns resurser till.
              Det fanns vård och behandling för psykiska problem. Det är också
              i stort sett borta i Stockholmsområdet. Dessutom fanns tvångsvårdsalternativet.
              Det är naturligtvis inte något allena saliggörande, men det fanns
              ändå tillgängligt som verktyg. Vi vet att antalet tvångsomhändertagna
              också har minskat väldigt kraftigt. Varför?
            </seg>
          </u>
          <note type="speaker">
            Anf. 76 SOLVEIG HELLQUIST (fp):
          </note>
          <u>
            <seg>
              Fru talman! Ulrik Lindgren har skrivit en mycket angelägen interpellation.
              Det här är ju ett område som jag har förstått att också statsrådet
              känner ett engagemang för. Men jag tror att det krävs mer än engagemang,
              för problemen är så pass stora.
            </seg>
          </u>
          <u>
            <seg>
              Jag skulle vilja rekapitulera lite grann hur det har sett ut
              tidigare. Jag vill då prata om lagen om vård av missbrukare. Dessa
              ärenden fanns förut för handläggning på länsstyrelsen. Men någon
              gång 19931994 lades LVM över på kommunerna. Den förändringen tror
              jag var förödande. Det visade sig redan då att antalet LVM-ansökningar
              sjönk mycket drastiskt.
            </seg>
          </u>
          <u>
            <seg>
              Det som var bra när den här handläggningen låg på länsstyrelsen
              var att anmälningar från läkare, från socialtjänst och från anhöriga
              gick genom samma händer. Man tittade på lagstiftningen utifrån
              frågorna: Är det ett fortgående missbruk? Vilka indikationer gäller?
              Är det meningsfullt med frivilliga insatser? Sedan fattade man
              ett beslut om att ansöka, och man tog inte hänsyn till kommunernas
              ekonomi.
            </seg>
          </u>
          <u>
            <seg>
              Sedan tog man 1998 bort överklagningsrätten. Det tror jag har
              varit mycket olyckligt, därför att det var en signal till kommunerna
              att detta var en nedprioriterad verksamhet. I mitt län i Västernorrland
              har jag ju sett påtagliga nedskärningar som också har inneburit
              att man har tappat himla mycket kompetens. Det är det som sker
              när man gör nedskärningar.
            </seg>
          </u>
          <u>
            <seg>
              Sedan har vi också de signaler som är mycket tydliga i hela landet,
              att allt yngre börjar använda allt tyngre droger. På barnkliniken
              i Sundsvall tas det i dag in enormt många barn för att magpumpas
              jämfört med för bara fem år sedan.
            </seg>
          </u>
          <u>
            <seg>
              Det jag skulle vilja fråga och få ett uppriktigt svar på från
              statsrådet är: Hur kommer det att bli med LVM? Ska vi ha en lag
              som är möjlig att tillämpa och som tillämpas? Hur tänker statsrådet
              att kommuner som redan i dag har ett ansvar för de här frågorna
              men som på sina håll även har stora underskott ska ha råd att
              bygga upp en missbrukarvård värd namnet?
            </seg>
          </u>
          <note type="speaker">
            Anf. 77 Statsrådet MORGAN JOHANSSON (s):
          </note>
          <u>
            <seg>
              Fru talman! Jag tycker att jag i svaret har redogjort för vad
              vi har gjort. Redan eller till slut kan man alltid träta om. Jag
              är också en person som ofta är rätt frustrerad. Det finns ett
              stort gap mellan det vi vill och det vi till slut lyckas göra.
              Saker och ting kan ta så oerhört lång tid att få ordning på.
            </seg>
          </u>
          <u>
            <seg>
              Ändå tycker jag att vi är på god väg. Jag berättade dels om den
              satsning som vi har gjort inom kriminalvården med de 100 miljoner
              vi avsatte i samband med att Mobilisering mot narkotika bildades
              och startade, dels om det uppdrag som har gått särskilt till Statens
              institutionsstyrelse när det gäller att lyfta fram vårdkedjan
              på ett bättre sätt så att vi får ordning på eftervården och kan
              få den att fungera bättre när det gäller LVM.
            </seg>
          </u>
          <u>
            <seg>
              Men allt det här är förstås långt ifrån tillräckligt. Det finns
              oerhört mycket mer. Jag tror att den politiska spänning som finns
              egentligen inte finns i det här rummet eller partipolitiskt. Däremot
              finns det en spänning mellan kommunalt och statligt perspektiv.
            </seg>
          </u>
          <u>
            <seg>
              Jag kan konstatera att sedan 1997 har vi höjt de generella statsbidragen
              till kommuner och landsting med nästan 40 miljarder kronor. Under
              de senaste fem åren har antalet anställda i kommunsektorn ökat
              med 85 000 personer.
            </seg>
          </u>
          <u>
            <seg>
              Ungefär samtidigt har insatserna för missbrukarvården minskat
              med 20 %, alltså en med 1 miljard, och detta trots att vi vet
              att antalet missbrukare har ökat och att den narkotikarelaterade
              dödligheten nästan har fördubblats mer än fördubblats faktiskt,
              beroende av vilket år man räknar ifrån. Tvångsvården har minskat
              allra mest.
            </seg>
          </u>
          <u>
            <seg>
              Vår utgångspunkt är att det är kommunerna som är ansvariga för
              individ- och familjeomsorgen och också för missbrukarvården, men
              man kan inte frigöra sig från intrycket att kommunerna inte har
              prioriterat den här sektorn.
            </seg>
          </u>
          <u>
            <seg>
              Under samma period har också kostnaderna för socialbidrag minskat
              ganska dramatiskt. Inom socialförvaltningarna borde det finnas
              en slant som i stället skulle kunna användas för den här typen
              av aktiva insatser. Men så har inte skett, utan det har varit
              snarare tvärtom.
            </seg>
          </u>
          <u>
            <seg>
              Bilden är den att för 15 år sedan fick socialsekreterarna övertala
              missbrukarna att ta emot vård- och behandling. I dag är det ofta
              tvärtom, det är missbrukarna som får försöka övertala socialarbetarna
              för att de ska få komma in på behandling.
            </seg>
          </u>
          <u>
            <seg>
              Om kommunerna själva inte kan prioritera insatser för den här
              gruppen måste vi från statens sida vara beredda att ingripa och
              att göra dessa prioriteringar. Det är därför som vi nu inför kommande
              budgetar förhandlar om hur vi ska utforma stödet till kommunsektorn
              framöver.
            </seg>
          </u>
          <u>
            <seg>
              Vi från Socialdemokraterna är angelägna om att göra riktade insatser
              mot lite olika grupper där missbrukarvården utgör en del. Precis
              som ni känner vi att den här frågan har sjunkit undan i kommunsektorn.
              Är det något som det är särskilt angeläget för staten att lyfta
              fram är det just de människor som inte själva har några starka
              röster. Som socialpolitiker måste vi ibland ge röster åt dessa
              människor. Då måste staten vara beredd att hjälpa till med den
              prioriteringen och också när det gäller finansieringen gentemot
              kommunsektorn.
            </seg>
          </u>
          <note type="speaker">
            Anf. 78 ULRIK LINDGREN (kd):
          </note>
          <u>
            <seg>
              Fru talman! Jag förstår minister Johanssons frustration. Man
              kan också avläsa den känslan i Mobilisering mot narkotika. Där
              känner man också någonting liknande, det intrycket får man när
              man lyssnar på dess huvudman Björn Fries.
            </seg>
          </u>
          <u>
            <seg>
              Jag brukar jämt försvara kommunsektorn, och jag gör så gärna
              även i dag. Kommunförbundet och Landstingsförbundet kan redovisa
              att statsbidragen realt har minskat under ett antal år. Det är
              en sak att de har ökat nominellt, och man har förvisso också anställt
              flera. Men realt har statsbidragen minskat, samtidigt som man
              har fått en stor mängd nya uppgifter. Om min hemkommun Falun skulle
              ha haft samma reala statsbidrag som man hade för tio år sedan
              skulle man i dag ha ytterligare 60 miljoner i kassan.
            </seg>
          </u>
          <u>
            <seg>
              Detta är nu inte en ursäkt för kommunernas prioritering, men
              det är en förklaring till att de minsann inte är så att säga vid
              god vigör ekonomiskt sett. Men frågan kvarstår: Varför har åren
              fått gå? Varför har man bara betraktat denna nedprioritering utan
              att agera?
            </seg>
          </u>
          <u>
            <seg>
              Fru talman! Jag tar ändå fasta på ministerns som jag uppfattade
              det klara ansats att det ska prioriteras annorlunda. Det ska kanske
              komma riktade insatser och annat som gör att situationen vänder.
            </seg>
          </u>
          <u>
            <seg>
              Vi skulle då behöva flera tecken i skyn från minister Johansson.
              Det talas om att det ska komma en fortsättning av det uppdrag
              som Statens institutionsstyrelse hade. Frågan är när. Kommer det
              någonting konkret i vårpropositionen, kommer det lagom till valet
              2006 eller ska vi invänta Mobilisering mot narkotikas slutförslag
              2005? Eller hur kommer det att bli?
            </seg>
          </u>
          <u>
            <seg>
              Det som interpellationssvaret innehåller av konkretion och redovisning,
              att det finns stimulanspengar för metodutveckling och partnerskapsjobbet
              med storstadsområdena som också rör metoder är i och för sig välkommet,
              men det är alldeles för lite i förhållande till behovet.
            </seg>
          </u>
          <u>
            <seg>
              Kommunerna ska naturligtvis jobba med de pengar de har så smart
              som möjligt, men på något sätt måste det bli volym i arbetet.
              Annars ser vi ju inte den förändring som behöver ske.
            </seg>
          </u>
          <u>
            <seg>
              Det är fortfarande fråga om nålpengar. Det är inte tillräckligt
              med verkstad ute på fältet, utom möjligen för kriminalvården.
              De 100 miljonerna som finns redovisade i interpellationen kan
              göra substantiell och verksam nytta, det tror jag faktiskt. Men
              man ska också komma ihåg att beträffande missbrukarvården inom
              kriminalvården kommer man att fortsätta med att ligga långt ifrån
              det som har funnits. Det gäller exempelvis Österåkersanstaltens
              tidigare kapacitet att jobba med kriminella och missbruk.
            </seg>
          </u>
          <u>
            <seg>
              Trots orden i interpellationssvaret om att effektiv missbrukarvård
              är en angelägenhet för hela samhället nämns inte med ett ord frivilligorganisationerna
              och deras behandlingsalternativ som inte är offentligt arrangerade.
              Kristdemokraternas mening är förstås att vi inte kan klara oss
              utan frivilligorganisationerna. Det borde också stå i eldskrift
              i ett interpellationssvar.
            </seg>
          </u>
          <u>
            <seg>
              Hela människan, exempelvis, som driver bland annat RIA-verksamhet
              ute i kommunerna driver också projektet De glömda barnen för att
              synliggöra barn i missbruksmiljöer, och man har startat grupper
              med barn till missbrukande föräldrar. Man vet ingenting om de
              kommande ekonomiska villkoren. Blir det fortsatta stimulanspengar
              eller blir hela projektet en dagslända?
            </seg>
          </u>
          <u>
            <seg>
              Jag vill gärna höra lite om missbruk och också om frivilligorganisationerna.
            </seg>
          </u>
          <note type="speaker">
            Anf. 79 SOLVEIG HELLQUIST (fp):
          </note>
          <u>
            <seg>
              Fru talman! Om det vore så väl att det hjälpte med lite socialbidragspengar
              som blev över. Min bild av den sociala välfärden och det kommunala
              åtagandet är att det alltid haltar någonstans. Det är väldigt
              svårt för missbrukare att konkurrera med äldreomsorg, barnomsorg
              och handikappomsorg.
            </seg>
          </u>
          <u>
            <seg>
              Vad jag funderar över är en modell där handläggningen av tvångsvården
              flyttas till ett annat ställe enligt den gamla länsstyrelsemodellen.
              Alternativt kan som Folkpartiet har föreslagit staten ansvara
              för kostnaderna för institutionsvården.
            </seg>
          </u>
          <u>
            <seg>
              Vilka handläggare man än pratar med i kommunerna får man höra
              att ett vårddygn kostar 2 4003 000 kr. Det är enormt stora pengar.
              Det är inte realistiskt om inte staten gör en jättesatsning för
              att komma till rätta med detta.
            </seg>
          </u>
          <u>
            <seg>
              Ändå har vi inte pratat om en annan grupp, nämligen de psykiskt
              störda missbrukarna som är rätt många och oerhört resurskrävande.
            </seg>
          </u>
          <u>
            <seg>
              Jag tycker inte att jag fick något svar av statsrådet på frågan
              hur det blir med lagen om vård av missbrukare? Man sade för flera
              år sedan att det skulle göras en översyn.
            </seg>
          </u>
          <note type="speaker">
            Anf. 80 Statsrådet MORGAN JOHANSSON (s):
          </note>
          <u>
            <seg>
              Fru talman! Den översynen är gjord av förra statssekreteraren
              Kristina Rennerstedt. Hon lämnade översynen till mig i slutet
              av januari. Översynen är klar och ute på remiss. Ett av förslagen
              i den handlade just om att sänka avgifterna för LVM-vården, framför
              allt i slutskedet av den, mot att kommunerna blir bättre på det
              som kallas för eftervård, alltså att det finns en bostad, ett
              arbete och ett socialt nätverk på plats när vederbörande väl kommer
              ut. Det har uttalat mig väldigt positivt för. Men, som sagt, det
              är en liten bit kvar när det gäller processen och finansieringen
              innan detta kan vara på plats.
            </seg>
          </u>
          <u>
            <seg>
              Utöver det föreslår också utredningen åtgärder för att stärka
              rättssäkerheten i LVM. Det kommer vi också att se närmare på efter
              det att remissomgången är avslutad.
            </seg>
          </u>
          <u>
            <seg>
              Jag anser att LVM-vården är en betydelsefull del av missbrukarvården.
            </seg>
          </u>
          <u>
            <seg>
              Jag är inte ett dugg tillfreds. Även om institutionsdelen i missbrukarvården
              har minskat, är det faktiskt tvångsvården som har minskat mest.
              Jag tror att det hänger ihop med mitt resonemang i ett tidigare
              inlägg att de som inte har starka röster, och det förde också
              Solveig Hellquist själv fram, inte kan konkurrera med de stora
              verksamheterna barnomsorgen, äldreomsorgen och skolan där det
              ofta finns väldigt starka grupper som driver just de frågorna
              i kommunernas budget.
            </seg>
          </u>
          <u>
            <seg>
              När det gäller LVM-vården är det ännu värre än så. Det finns
              ingen som kräver att få bli tvångsomhändertagen, utan det krävs
              en aktiv insats från en socialtjänst.
            </seg>
          </u>
          <u>
            <seg>
              Jag kan inte frigöra mig från det faktum att den kraftiga minskningen
              av LVM-omhändertagandena hänger ihop med att antalet narkotikarelaterade
              dödsfall har ökat, därför att det är många som resonerar som så:
              Vi kan väl vänta en månad till och en månad till. Sedan ett tu
              tre blir det ett dödsfall. När det gäller tvångsvården ska vi
              ta det utredningsförslag som kommit på väldigt stort allvar.
            </seg>
          </u>
          <u>
            <seg>
              Sedan skickade jag en signal om att vi i detta nu faktiskt förhandlar
              om hur vi ska lägga ut pengarna för 2005 och 2006. Min uppfattning
              är att vi måste vara beredda att rikta statliga pengar ungefär
              på det sätt som Solveig Hellquist tar upp, alltså ett ökat statligt
              engagemang för att lyfta fram den här gruppen som vi vet inte
              har prioriterats under de senaste fem åren. Det är ett sätt att
              lyfta fram det perspektivet. Jag tror därmed inte att det räcker
              att bara förstärka kommunsektorns pengar totalt sett, även om
              vi kan öka de generella statsbidragen.
            </seg>
          </u>
          <u>
            <seg>
              Jag skulle ha lagt till att skatteunderlaget har ökat kraftigt.
              Det har under de senaste fem åren varit väldigt kraftigt ökade
              skatteintäkter. Det är det som kan finansiera att det är 85 000
              fler anställda i dag än vad det var för fem år sedan. Men dessa
              pengar har alltså inte gått till missbrukarvården, utan där har
              man tvärtom gjort neddragningar. Det tycker jag att vi från statens
              sida ska dra lärdom av och också vara beredda att dra slutsatser
              av.
            </seg>
          </u>
          <u>
            <seg>
              Vad vi vill göra är en riktad satsning till kommunerna. Men om
              vi går in med statliga pengar är det självklart under förutsättning
              att kommunerna kan bli bättre på eftervården, det vill säga att
              vi vet att de kan leverera en bostad, att det kan finnas ett arbete,
              en utbildning och ett nytt socialt nätverk på plats när man väl
              kommer ut, alldeles oavsett om det är frivillig vård eller tvångsvård.
            </seg>
          </u>
          <note type="speaker">
            Anf. 81 ULRIK LINDGREN (kd):
          </note>
          <u>
            <seg>
              Fru talman! Beträffande LVM först är det inte bara så att kommunerna
              sviktar när det gäller att söka LVM-vård, utan det är också, som
              det ser ut, en förändrad rättspraxis. Man måste helt enkelt kvalificera
              sig i meningen att vara riktigt duktigt risig till kropp och själ
              för att bli beviljad ett omhändertagande.
            </seg>
          </u>
          <u>
            <seg>
              Vi måste vara beredda att rikta pengar, säger vår minister. Det
              låter ju som en hygglig konkretion, men vi väntar fortfarande
              på det faktiska resultatet. När kommer fortsättningen? Kommer
              det något konkret i vårpropositionen eller kommer det att dröja
              ännu längre innan vi ser en real vändning?
            </seg>
          </u>
          <u>
            <seg>
              Jag tror också att det är oerhört viktigt att minister och regering
              talar rakt här, för det finns som sagt var en stigande frustration
              ute bland de verksamma, också långt uppe bland de beslutande.
              Om det bara blir mer nålpengar, så säg det då rakt ut så att det
              blir ett rakt besked och man slipper gå och vänta år efter år.
              Kommer Mobilisering mot narkotika att presentera något konkret?
              Kommer ansvarig minister att presentera något konkret? Eller blir
              det fortsatt löst tal om nålpengar och stimulansmedel till allehanda
              ändamål? Det är viktigt att anhöriga, kommuner, landsting och
              polis får snabbast möjliga besked.
            </seg>
          </u>
          <u>
            <seg>
              Det gäller för kommunerna att göra rätt prioriteringar. Det är
              helt rätt. Men regeringen kan naturligtvis inte gå ifrån sitt
              ansvar. Regeringen måste också presentera en hållbar prioriteringsordning.
              Sedan fordras det resurser, inte bara ett år utan en följd av
              år, uthålligt till kommunerna. Jag tror också på högre generella
              statsbidrag, som Kristdemokraterna har anvisat under en följd
              av år.
            </seg>
          </u>
          <u>
            <seg>
              Tack så länge. Vi får återkomma i frågorna.
            </seg>
          </u>
          <note type="speaker">
            Anf. 82 Statsrådet MORGAN JOHANSSON (s):
          </note>
          <u>
            <seg>
              Fru talman! Jag tycker att det varit en bra interpellationsdiskussion,
              för vi känner ju alla att här finns ett väldigt stort behov av
              att göra något. Vi kan ha lite olika uppfattningar om vilka vägar
              vi ska gå. Jag tycker att det bästa hade varit om staten kunde
              göra de här riktade insatserna men med krav på kommunerna att
              bli bättre när det gäller eftervårdsdelen. Ett sådant slags nästan
              kontraktsliknande förhållande är det vi eftersträvar.
            </seg>
          </u>
          <u>
            <seg>
              Jag tycker att vi inte bara ska tala om tvångsvården. Den är
              i och för sig viktig, men volymmässigt är faktiskt frivilligvården
              väldigt mycket större. Vi har sett en kraftig minskning av den
              frivilliga institutionsvården där man tas om hand på ett behandlingshem.
              Därför gäller det att vara beredd att rikta insatser också på
              den delen.
            </seg>
          </u>
          <u>
            <seg>
              Jag ser under den här mandatperioden framför mig ett väldigt
              starkt åtagande från regeringens sida och från samverkanspartiernas
              sida att realisera de löften som vi faktiskt ställde ut under
              valrörelsen om satsningar på missbrukarvården och som återfinns
              i vårt 121-punktsprogram, vilket vi har förhandlat ihop oss om.
              Jag har därför god tillförsikt om att vi ska leverera det.
            </seg>
          </u>
          <u>
            <seg>
              Men som ni märker på mitt sätt att uttrycka mig kan jag inte
              gå längre i kväll än vad jag har gjort. Jag kan bara signalera
              ungefär på det här sättet: Riktade insatser från statens sida
              mot att kommunerna ska bli bättre på eftervården. Ungefär så vill
              jag se en satsning på missbrukarvården under de närmaste åren.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2003/04:358 om anmälningsskyldighet
          </note>
          <note type="speaker">
            Anf. 83 Statsrådet MORGAN JOHANSSON (s):
          </note>
          <u>
            <seg>
              Fru talman! Solveig Hellquist har frågat mig om jag ämnar påskynda
              översynen av socialtjänstlagen (2001:453) och anmälningsskyldigheten.
              Vidare har hon frågat mig om vilka åtgärder jag avser att vidta
              för att socialtjänsten och barn- och ungdomspsykiatrin får ytterligare
              redskap att hjälpa utsatta barn om föräldrar är motvilliga till
              att ta emot hjälp samt vilka åtgärder jag avser att vidta för
              att de som arbetar med barnavårdsärenden inom socialtjänsten har
              erforderlig kompetens för detta.
            </seg>
          </u>
          <u>
            <seg>
              Jag vill inledningsvis instämma i Solveig Hellquists oro för
              att socialtjänsten inte får kännedom om barn som riskerar att
              fara illa. Det är avgörande för socialtjänstens möjlighet att
              erbjuda dessa barn skydd och stöd att anmälningsskyldigheten fungerar.
              Det är också bakgrunden till flera av de förslag som genomfördes
              i enlighet med regeringens proposition (2002/03:53) Stärkt skydd
              för barn i utsatta situationer . Det handlar bland annat om en
              utvidgad anmälningsskyldighet enligt socialtjänstlagen (14 kap.
              1 §) till att omfatta myndigheter inom kriminalvården och rättspsykiatrin
              samt att införa hänvisningar om anmälningsskyldigheten i de lagar
              som reglerar verksamheter som regelbundet kommer i kontakt med
              barn, bland annat hälso- och sjukvården och skolan. Till detta
              ska läggas uppdrag till bland annat Socialstyrelsen som syftar
              till att öka vår kunskap om barn som far illa och hur dessa ärenden
              hanteras.
            </seg>
          </u>
          <note>
            Socialstyrelsen har också kompletterat sina nyligen utgivna allmänna
            råd (SOSFS 2003:16) med handboken Anmälningsskyldighet om missförhållanden
            som rör barn i syfte att öka medvetenheten och kunskapen om anmälningsskyldigheten
            hos berörda aktörer.
          </note>
          <u>
            <seg>
              Jag bedömer att dessa åtgärder kommer att bidra till att medvetenheten
              och kunskapen om anmälningsskyldigheten förstärks och ger ett
              bättre skydd för barn som riskerar att fara illa. Jag har för
              närvarande inga ytterligare planer på förändringar av anmälningsskyldigheten.
            </seg>
          </u>
          <u>
            <seg>
              När det gäller ytterligare redskap för att hjälpa utsatta barn
              om föräldrar är motvilliga till att ta emot hjälp är jag lite
              osäker på vad Solveig Hellquist menar. Vi har i dag en socialtjänst
              som i huvudsak vilar på frivillighet kompletterad med en tvångslagstiftning
              som ibland måste användas när skyddsaspekterna så kräver. Det
              är ur många aspekter viktigt att socialtjänsten så långt det är
              möjligt söker arbetssätt som bygger på samarbete med familjen.
              Men ibland är det familjen som brister och då har vi möjligheterna
              som tvångslagstiftningen ger att ingripa för att skydda barnet.
            </seg>
          </u>
          <u>
            <seg>
              Jag håller med Solveig Hellquist om att kompetensen bland dem
              som arbetar med barnavårdsärenden är en nyckelfråga. Här pågår
              arbete på flera håll som syftar till att höja och säkra nödvändig
              kompetens. Dels har Högskoleverket tillsammans med Socialstyrelsen
              lämnat förslag till en ny socionomutbildning som just nu är ute
              på remiss. Dels har Socialstyrelsen inom ramen för sitt uppdrag
              med nationellt stöd till kunskapsutveckling inom socialtjänsten
              påbörjat ett arbete med kompetensbeskrivningar där social barnavård
              var det första området. Denna kompetensbeskrivning beräknas vara
              klar inom kort och kommer då att utgöra ett viktigt underlag i
              en fortsatt diskussion kring hur man kan säkerställa nödvändig
              kompetens inom den sociala barnavården.
            </seg>
          </u>
          <u>
            <seg>
              Avslutningsvis vill jag nämna att Socialstyrelsens projekt Nationellt
              stöd till kunskapsutvecklingen inom socialtjänsten, vilket kommer
              att slutredovisas inom kort, kommer att ge oss ett bra underlag
              när det gäller kunskaps- och kompetensfrågor inom socialtjänsten.
              Dessutom arbetar just nu den parlamentariska kommittén En nationell
              handlingsplan för den sociala barn- och ungdomsvården med att
              utreda hur vi i framtiden ska organisera den sociala barn- och
              ungdomsvården på bästa sätt.
            </seg>
          </u>
          <note type="speaker">
            Anf. 84 SOLVEIG HELLQUIST (fp):
          </note>
          <u>
            <seg>
              Fru talman! Jag får tacka statsrådet för svaren på mina frågor.
              Jag kan konstatera att vi är överens om att det är bra att den
              här utvidgade anmälningsskyldigheten kom in i socialtjänstlagen
              och att de här hänvisningarna också kommer in i andra lagstiftningar.
            </seg>
          </u>
          <u>
            <seg>
              Men jag tror inte att statsrådet och jag har tagit del av samma
              verklighet. Jag får påminna om att det också tidigare har gjorts
              skärpningar vad gäller anmälningsskyldigheten, men det har inte
              haft avsedd verkan. Det är alltså inte fel på lagstiftningen utan
              på tillämpningen. Jag ska ta tre korta exempel för att landa i
              verkligheten och visa vad som kan hända.
            </seg>
          </u>
          <u>
            <seg>
              Det första fallet är på en förskola. Där märker personalen att
              ett barn inte får den omvårdnad som det behöver. Föräldrarna kan
              inte tillgodose de mest basala behoven. Personalen är oroad över
              barnet. De ser att föräldrarna behöver stöd och erbjuder detta,
              men föräldrarna är avvisande. Personalen anmäler dock inte detta
              till socialtjänsten, för de är rädda att barnet kanske tas från
              dagis. Då är det ju ännu mer oskyddat. Det är ett fall från verkligheten.
            </seg>
          </u>
          <u>
            <seg>
              Det kan också vara en lärare eller annan medlem i personalen
              som har gjort flera anmälningar tidigare till socialtjänsten,
              men de ser att ingeting händer. Det leder inte till något. Det
              enda det leder till är kanske att man får sämre kontakt med familjen.
              Det kan också vara ett skäl att inte anmäla.
            </seg>
          </u>
          <u>
            <seg>
              Ett tredje skäl som jag har mött är otryggheten i samhället:
              våldet, kriminaliteten, drogmissbruket. Människor, även personal
              som jobbar i olika verksamheter, känner helt enkelt rädsla. Till
              och med socialsekreterare är rädda ibland när de ska göra sina
              hembesök, för de vet inte vad de möter.
            </seg>
          </u>
          <u>
            <seg>
              Jag vet att det i samband med den senaste skärpningen av anmälningsskyldigheten
              också har varit på tal att det ska bli straffbart att inte anmäla.
              Är det verkligen en framkomlig väg att straffa personal?
            </seg>
          </u>
          <u>
            <seg>
              Sedan finns det också en annan fråga som jag vill komma till.
              Det är just det här att barn inte alltid får erforderlig hjälp
              på grund av att socialtjänstlagen bygger på frivillighet. Det
              förutsätter att föräldrarna accepterar stöd och hjälp, för annars
              blir det ingeting. Då hänvisar statsrådet till att vi har ju LVU.
              Jag menar att det inte är kommunicerande kärl. Det finns barn
              som har det, liksom, halvdåligt eller ganska så dåligt. Men det
              är inte så allvarligt att man kan ta till den här tvångslagstiftningen.
              Det finns så att säga gråzonsbarn som inte nås av socialtjänsten.
            </seg>
          </u>
          <u>
            <seg>
              Det är därför jag har ställt de här frågorna. Är statsrådet medveten
              om att det finns barn som är i den här situationen?
            </seg>
          </u>
          <u>
            <seg>
              Jag vill också komma till att om en socialsekreterare inleder
              en utredning är det inte alltid det leder till stöd och hjälp.
              Där skulle jag verkligen vilja att regeringen såg till att det
              blev en utvärdering. Vad ger kontakten med socialtjänsten? Vad
              ger de här åtgärderna i form av råd och samtal, kontaktperson
              och stödfamilj. Man borde utvärdera detta så att man inte bara
              slentrianmässigt vidtar åtgärder.
            </seg>
          </u>
          <note type="speaker">
            Anf. 85 MAGDALENA ANDERSSON (m):
          </note>
          <u>
            <seg>
              Fru talman! Att socialnämnden ska verka för trygga och goda uppväxtförhållanden
              vet vi alla, och vi tycker precis likadant. Men det är precis
              lika självklart att man inte kan göra det om man inte vet hur
              det står till, att barn inte har det bra. Det är ju så att vuxenvärlden
              inte alltid gör som den borde göra och som den är skyldig att
              göra. Jag tycker att det är väldigt bra att vi får den här utvidgade
              anmälningsskyldigheten. Förhoppningsvis kommer det att leda till
              att barnen får det bättre och till att de får den hjälp de behöver.
              Vi kommer att följa detta väldigt noga framöver.
            </seg>
          </u>
          <u>
            <seg>
              Från moderat sida tror vi dock inte att det räcker med det. Det
              räcker inte med det regelverk vi har heller när det gäller andra
              åtgärder, framför allt för de här barnen som lever i någon sorts
              gråzon där man inte riktigt vet. Det kanske är fel att lyfta barnet
              men det skulle behövas någonting mer. Tidigare fanns det möjligheter,
              i den gamla barnavårdslagens 26 §. Då kunde man ihop med familjen
              gå in på ett tidigt stadium och arbeta med förebyggande, med hjälp
              och stöd och sådant. Tanken var att man skulle utnyttja familjens
              egna resurser till detta. Man skulle utnyttja familjens enighet
              och respektera den. Man skulle kunna komma in i ett riktigt tidigt
              stadium. I dag blir det tyvärr lite för sent, och ibland lite
              överraskande också, som samhället träder in. Jag tror att det
              behövs fler möjligheter, och en av dem är att göra något liknande
              den gamla 26 §, med en sorts tvång för föräldrar som är i gråzonen
              där man ser att det behövs något men att de kanske skulle kunna
              reda ut det själva ändå.
            </seg>
          </u>
          <u>
            <seg>
              Så tycker vi att det också finns andra delar när det gäller den
              sociala barnavården. Det gäller framför allt de personer som ska
              handskas med problematiken med familjen. Man säger i propositionen
              Stärkt skydd för barn , precis som ministern tar upp, att det
              inte alltid är en alldeles korrekt och bra handläggning från socialtjänsten.
            </seg>
          </u>
          <u>
            <seg>
              Akademikerförbundet SSR har i flera år drivit krav på legitimation
              för socionomer. Vi håller med SSR om att det är en viktig kvalitetssäkring
              både för dem som kommer i kontakt med socionomerna och för socionomerna
              själva. Att det är viktigt att utveckla och förbättra utbildningen
              tar ju ministern upp. Det håller vi absolut med om. Men vi menar
              att man parallellt med det borde följa SSR:s idé om att ha en
              legitimation för erfarna socionomer ungefär i stil med den som
              SSR själv har genomfört. Tanken är att det skulle bli en större
              rättstrygghet och dessutom en ökad möjligheten till ansvarsutkrävande.
              Både barnen och föräldrarna ska känna att det faktiskt är en erfaren
              person som vi kan lita på som är inne i det mest privata vi har,
              som är inne i vårt liv.
            </seg>
          </u>
          <note>
            Så mina frågor till Morgan Johansson är: Ser statsrådet behovet
            av någonting typ gamla 26 § barnavårdslagen för barnen i denna
            gråzon? Och för det andra: Är dörren nu öppen för en legitimation
            i stil med SSR:s förslag?
          </note>
          <note type="speaker">
            Anf. 86 Statsrådet MORGAN JOHANSSON (s):
          </note>
          <u>
            <seg>
              Fru talman! Först vill jag säga när det gäller Solveig Hellquists
              dagisfall att i ett sådant fall är det alldeles uppenbart att
              det inte är dagispersonalen som ska göra bedömningen av hur man
              ska hantera en sådan situation. Det är socialtjänsten som ska
              bedöma hur man ska gå fram. För att socialtjänsten ska kunna göra
              det måste det först komma en anmälan. Det är faktiskt en plikt
              och en skyldighet att se till att så sker. Socialtjänsten kan
              ju sitta där med ett antal andra anmälningar. Det kanske finns
              en bror eller syster i familjen som går i en skola där någon av
              lärarna har hört av sig. Det kan vara en fritidsgård som har sagt
              att allt inte står rätt till med något annat syskon. Det kan finnas
              en läkare som barnet någon gång har varit hos och då man har misstänkt
              att barnet har blivit misshandlad. Och den helhetsbilden är det
              bara socialtjänsten som har för att kunna lägga detta pussel.
            </seg>
          </u>
          <u>
            <seg>
              Det får därför inte råda någon tvekan om att man faktiskt har
              ett väldigt stort ansvar när man arbetar med barn, alldeles oavsett
              var. Även om de allra flesta barn blir väldigt väl omhändertagna
              och växer upp i trygghet vet vi att det också finns bekymmer på
              många håll. Det kan röra sig om olika typer av övergrepp. Det
              måste man vara medveten om. Och det är i slutändan faktiskt socialtjänsten
              som ska göra den slutliga bedömningen.
            </seg>
          </u>
          <u>
            <seg>
              Frågan om straffbarhet för att inte anmäla har varit uppe några
              gånger. När vi lade fram propositionen om utsatta barn gjorde
              vi på det sättet att vi gjorde utvidgningarna, och så bestämde
              vi oss för att också skriva in denna plikt i de olika lagar som
              rör personalgrupperna, och så markerar vi oss så att säga i texten.
              Vi kommer alltså att fortsätta att följa frågan.
            </seg>
          </u>
          <u>
            <seg>
              Jag är inte säker på att det är en framkomlig väg att straffbelägga.
              Jag är inte säker på att det är på det sättet som man ska arbeta.
              Men jag, liksom ni som deltar i debatten, kommer att vara noga
              med att följa frågan.
            </seg>
          </u>
          <u>
            <seg>
              Det var en bra proposition som vi lade fram för ett år sedan.
              Vi skärpte straffen för barnmisshandel, vi utvidgade anmälningsplikten,
              och vi gav Socialstyrelsen i uppdrag att ta fram förslag för att
              kunna etablera ett riskbarncentrum. Vi bad Socialstyrelsen att
              också ta fram ett system för dödsfallsutredningar, alltså vid
              de fall då barn dör till följd av misshandel. Man behöver bli
              bättre på att veta vad samhället gjorde för fel. Vi fattade även
              beslut om en rad andra frågor.
            </seg>
          </u>
          <u>
            <seg>
              Men jag kände ändå direkt när vi hade lagt fram den propositionen,
              på basis av Barnmisshandelskommitténs förslag och LVU-utredningen,
              att vi måste göra mer. Här har vi en socialtjänstlag som vi har
              haft i 20 år, men vi har inte någon gång systematiskt gått igenom
              den för att ta reda på hur den egentligen fungerar för barn. Därför
              tillsatte vi också den parlamentariska kommitté som nu arbetar
              och som ska överlämna ett förslag till mig under nästa år och
              som ska utgöra ett underlag för en nationell handlingsplan för
              den sociala barn- och ungdomsvården. Det blir första gången som
              vi gör en sådan samlad handlingsplan. Jag tycker att alla de idéer
              som har funnits, till exempel Magdalena Anderssons fråga om 26
              § barnavårdslagen, kan drivas i en sådan kommitté. Man kan också
              känna av hur det politiska läget ser ut där och om det kanske
              skulle kunna medföra något. Jag är öppen för alla förslag för
              att förstärka den sociala barn- och ungdomsvården. Det är därför
              som jag har tillsatt denna kommitté, alltså för att så att säga
              få upp allt på bordet igen. Då tycker jag att vi får pröva det
              också.
            </seg>
          </u>
          <u>
            <seg>
              Det gäller också frågan om legitimation för socionomer. Jag nämnde
              i mitt interpellationssvar att Socialstyrelsen nu tar fram kompetensbeskrivningar
              för personal inom den sociala barnavården. Det är en förutsättning.
              Man måste ha ordentliga kompetensbeskrivningar för att man ska
              kunna gå vidare och eventuellt någon gång kunna införa legitimation
              för socionomer. Jag har inte uteslutit det heller.
            </seg>
          </u>
          <note type="speaker">
            Anf. 87 SOLVEIG HELLQUIST (fp):
          </note>
          <u>
            <seg>
              Fru talman! Det exempel som jag tog från förskolan är alltså
              från verkligheten. Men jag förstår mycket väl att personalen har
              denna skyldighet. Men just att människor ändå har en massa känslor
              kring barnen kan göra att det inte blir en anmälan eller att man
              inte hör av sig till socialtjänsten.
            </seg>
          </u>
          <u>
            <seg>
              Statsrådet sade att socialtjänstlagen är ungefär 20 år gammal.
              Det gör mig lite upprörd. Det är väldigt bra texter i socialtjänstlagen.
              Det är inte något fel på intentionerna, utan det handlar hela
              tiden om tillämpningen.
            </seg>
          </u>
          <u>
            <seg>
              När det gäller anmälningsskyldigheten har jag funderat i följande
              banor. Jag tycker att man skulle ha en anmälningsskyldighet som
              är oerhört strikt när det gäller brott mot barn sexuella övergrepp,
              misshandel, könsstympning. Man ska vara oerhört rigid i sin bedömning
              och att detta ska anmälas; annars kan det leda till någon form
              av straff.
            </seg>
          </u>
          <u>
            <seg>
              Vad jag däremot saknar från socialtjänstens sida är att ha ett
              mer öppet klimat och att vara lite välkomnande, så att människor
              gärna går dit. Man ska kunna säga att man har varit på socialbyrån
              och tycka att det är roligt. Men det är inte en människa som vill
              tillstå att han eller hon har varit där. Vi kan säga att vi finns
              med i landstingets och hälso- och sjukvårdens journaler, men det
              finns ingen av oss som skulle vilja vara i socialtjänstens liggare.
            </seg>
          </u>
          <u>
            <seg>
              Jag tycker att det är väldigt synd att det är så i fråga om socialtjänsten.
              Jag skulle vilja ha en öppen socialtjänst dit föräldrar av alla
              slag kan gå när de har problem med barn eller behöver ett gott
              råd. Men vart tar föräldrar vägen i dag? De kan knappast komma
              till barnpsyk eftersom det är så jättelånga köer dit. Och det
              kanske inte ens är barnpsyk man behöver. Man kanske behöver någon
              att tala med om sina funderingar när det gäller regler, normer
              och andra saker. Jag tycker alltså att det är dags att förändra
              socialtjänsten och modernisera den lite grann.
            </seg>
          </u>
          <u>
            <seg>
              Beträffande kompetens hos personalen kan jag säga att i tider
              då man talar om barnperspektiv, barns bästa, barnkonventionen
              vi talar hela tiden om den i debatter är det självklart att om
              man jobbar med barnfrågor och svåra barnavårdsärenden måste man
              ha en gedigen utbildning.
            </seg>
          </u>
          <u>
            <seg>
              Jag har på nätet ögnat igenom förslaget till ny utbildning. Och
              det lilla jag såg gör mig nästan förskräckt därför att förslaget
              i princip innebär att man ska slå ihop socionomutbildningen med
              utbildningen om social omvårdnad. Socionomutbildningen är redan
              i dag en generalistutbildning. Och då ska man lägga till ytterligare
              saker. Då förstår jag inte hur urvattnad denna yrkeskår kommer
              att bli.
            </seg>
          </u>
          <u>
            <seg>
              Se till att de som jobbar med lagstiftningen kan lagstiftning
              fram- och baklänges så att handläggningen blir säker, och se till
              att de som jobbar med barnavårdsärenden har en mognad och en kompetens
              och kunskap om barn. Då kan socialtjänsten få trovärdighet, och
              då kan också yrket få en status.
            </seg>
          </u>
          <u>
            <seg>
              Min mening är inte bara att man ska ha en legitimation för socionomer,
              utan jag tycker att man först måste se till att det finns en bra
              utbildning som leder till en legitimation.
            </seg>
          </u>
          <note type="speaker">
            Anf. 88 MAGDALENA ANDERSSON (m):
          </note>
          <u>
            <seg>
              Fru talman! Jag tror att vi allihop är överens om de fall då
              det handlar om helt nyutexaminerade socionomer som får göra de
              absolut svåraste arbetsuppgifterna någon människa kan tänka sig,
              nämligen att göra en utredning och eventuellt vara med om ett
              omhändertagande av ett barn, ibland kanske de till och med är
              ensamma och inte har några kolleger att diskutera med, att vara
              en sådan person som både ska stödja familjen och samtidigt vara
              domare och säga till någon: Ni klarar inte er uppgift. Det är
              ju det svåraste man kan tänka sig att göra. De personer som har
              denna uppgift måste vara oerhört erfarna, dugliga, pålästa och
              trygga i sig själva att de verkligen klarar sin uppgift. Därför
              menar jag att utbildningen är enormt viktig. Och det är nog en
              bra tanke att se över den. Jag tror också att en legitimation
              borgar för detta.
            </seg>
          </u>
          <u>
            <seg>
              Inom sjukvården hanterar man också människors liv. Men ingen
              av oss ifrågasätter att sjuksköterskan har en legitimation och
              att man kan ta den ifrån henne om hon skulle göra grava fel. En
              socionom som gör barnavårdsutredningar handskas ju också med människors
              liv. Därför tycker jag att det skulle vara en trygghet med det.
            </seg>
          </u>
          <u>
            <seg>
              Slutligen tycker jag att det i och för sig är intressant med
              den parlamentariska kommitté som arbetar. Jag tycker att det är
              speciellt intressant eftersom jag är en av ledamöterna i den.
              Men det gör mig lite bekymrad att vi har en minister som är ansvarig
              för socialtjänsten och som står och väntar på en kommitté som
              ska lägga fram ett förslag om ett och ett halvt år, och ministern
              har ingen egen uppfattning om hur det ska vara. Det måste vara
              svårt att leva under en sådan ovisshet, tycker jag. Det borde
              väl vara så att ministern har en egen uppfattning, en egen tanke
              och någonting som han önskade att driva.
            </seg>
          </u>
          <note type="speaker">
            Anf. 89 Statsrådet MORGAN JOHANSSON (s):
          </note>
          <u>
            <seg>
              Fru talman! Det är klart att jag har det. Det var därför jag
              tillsatte en utredning, just för att kunna höja kvaliteten på
              den sociala barn- och ungdomsvården. Men jag kan inte gå in i
              förväg på detaljerna i varje förslag i den processen och säga
              vad vi ska göra och vad vi inte ska göra. Vi måste ha respekt
              dels för kommitténs arbete, för att inte låsa det, dels för den
              diskussion som vidtar därefter i remissförfarandet.
            </seg>
          </u>
          <u>
            <seg>
              När förslaget är framme kommer jag att hantera det, i den processen,
              på samma sätt som jag hanterade propositionen om utsatta barn
              för ett år sedan. Den propositionen kom efter att man hade gjort
              utredningar, först Barnmisshandelskommittén och sedan LVU-utredningen.
              Den ordningen har vi faktiskt. Hur gärna jag än skulle vilja gå
              före och bryta ordningen så vore det nog dumt för själva processen
              och för att få upp alla intressanta förslag på bordet.
            </seg>
          </u>
          <u>
            <seg>
              Det är riktigt att socionomutbildningen måste reformeras. Det
              var också därför vi gjorde en översyn. Den syftade till att höja
              kvaliteten i utbildningen.
            </seg>
          </u>
          <u>
            <seg>
              Nu pågår ett remissförfarande. Efter det kommer jag och utbildningsministern,
              eftersom vi delar på ansvaret, att gå igenom förslagen och remissynpunkterna.
              Det får inte heller där råda några som helst tvivel om att det
              handlar om att höja kvaliteten på utbildningen. Vi vill inte se
              ett resultat som flummar ut i något som inte är konkret. Det handlar
              om att försöka i viss mån strama upp den utbildning som hittills
              har funnits. Jag känner att det behövs på grundutbildningen.
            </seg>
          </u>
          <u>
            <seg>
              Sedan behöver vi också bli mycket bättre på vidareutbildning.
              Ni var också inne på det. För många är det så att man går igenom
              sin grundutbildning och sedan hamnar man på ett socialkontor där
              man jobbar i 40 år, i bästa fall. Den återknytning till aktuell
              kunskap som är så viktig, vidareutbildning, finns i många fall
              inte. Regeringen avsatte därför under tre års tid närmare 50 miljoner
              kronor som vi lät Socialstyrelsen ha hand om i ett särskilt projekt,
              Kunskapsutveckling inom socialtjänsten. Det handlade i huvudsak
              om att ge socialtjänsten en genuin kunskapsbas, att man ska bli
              bättre på att veta vad som fungerar och inte fungerar och därmed
              också kunna förmedla det till de som är aktiva.
            </seg>
          </u>
          <u>
            <seg>
              Det handlar till exempel om att knyta samman den aktiva socialarbetarkåren
              med universitet och socialhögskolor, så att man med jämna mellanrum
              får del av det nyaste som sker på universiteten. Vi kallar det
              för socialtjänstuniversitet. Det handlar om att bättre använda
              de högskolor och universitet vi har för att vidareutbilda den
              aktiva personalen. Det tror jag är helt avgörande. Vi kan inte
              sitta och vänta på att de som går ut den förbättrade socionomutbildningen
              ska få genomslag i hela den sociala sektorn, utan vi måste också
              arbeta med dem som jobbar i den sektorn i dag.
            </seg>
          </u>
          <u>
            <seg>
              Jag tror att den sociala barn- och ungdomsvården kommer att bli
              vårt nästa stora reformområde. Om jag nu har missbrukarvården
              alldeles framför mig så kommer den sociala barn- och ungdomsvården
              att vara nästa område där vi behöver gå in noggrant och prioritera
              från statens sida. Jag ser med stor tillförsikt fram mot det som
              ska komma från kommittén.
            </seg>
          </u>
          <note type="speaker">
            Anf. 90 SOLVEIG HELLQUIST (fp):
          </note>
          <u>
            <seg>
              Fru talman! För en stund sedan debatterade vi missbrukarvården.
              Om vi har en bra, förebyggande barnavård, en bra förskola och
              en bra skola för alla barn och ungdomar så får vi inga missbrukare.
              Att vi har problem med barn som far illa och barn som dricker
              är ett tecken på att vi i vuxenvärlden har misslyckats, både som
              föräldrar och inom socialtjänst och skola.
            </seg>
          </u>
          <u>
            <seg>
              Jag kommer osökt in på socialtjänstens behov av förändring och
              nytänkande men också öppenheten som utgår från samverkan. Så länge
              jag har varit ute i yrkeslivet har man diskuterat samarbete, och
              det blir problem. Det funkar inte överallt där man ska samverka,
              och människor faller mellan stolarna. Men samverkan är ytterst
              viktig, och bra försök har gjorts när det gäller att samla olika
              kompetenser kring barn i nätverk. Det tror jag också är bra för
              den framtida utvecklingen på barnfronten. Jag hoppas att statsrådet
              håller med om betydelsen av samverkan och att man inte kan ge
              upp den.
            </seg>
          </u>
          <note type="speaker">
            Anf. 91 Statsrådet MORGAN JOHANSSON (s):
          </note>
          <u>
            <seg>
              Fru talman! Det var en annan bärande del i ett förslag i den
              proposition som vi lade fram förra året, nämligen att lyfta fram
              socialtjänstens samverkansansvar för barn som far illa. Det är
              faktiskt socialtjänsten i kommunen som bär det huvudsakliga ansvaret.
              Polis, lärare, skola och andra ska förhålla sig till det. Socialtjänsten
              ska leda det arbetet. Det har ibland varit ett bekymmer i en del
              avseenden. Där finns inga som helst meningsskiljaktigheter mellan
              oss.
            </seg>
          </u>
          <u>
            <seg>
              Också denna interpellationsdebatt har varit en bra diskussion.
              Den visar på intresset och vikten av att fortsätta lyfta fram
              de sociala frågorna generellt sett, framför allt de grupper som
              far allra mest illa och som är mest skyddslösa, nämligen de allra
              minsta. Jag tycker att vi ska ägna stor kraft och möda åt att
              försöka förbättra detta område under resten av mandatperioden.
              Därför ser jag fram mot de olika processer som nu pågår. Jag vill
              inte låsa dem innan. Jag är angelägen om att få se goda och konkreta
              förslag, när de väl kommer, som vi sedan ska kunna genomföra i
              den här kammaren. Tack för debatten.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u>
            <seg>
              KOM(2004)73
            </seg>
          </u>
          <note>
            16 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            17 § Förnyad bordläggning
          </note>
          <note>
            Föredrogs och bordlades åter
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 26 mars
          </note>
          <note>
            Tomas Högström
          </note>
          <note>
            Kerstin Heinemann
          </note>
          <note>
            Mikael Oscarsson
          </note>
          <note>
            den 29 mars
          </note>
          <note>
            Marie Wahlgren
          </note>
          <note>
            Ulf Nilsson
          </note>
          <note>
            Cecilia Wikström
          </note>
          <note>
            den 30 mars
          </note>
          <note>
            Kalle Larsson
          </note>
          <note>
            Lotta N Hedström
          </note>
          <note>
            Annelie Enochson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 13 april.
          </note>
          <note>
            20 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 29 mars
          </note>
          <note>
            Marie Wahlgren
          </note>
          <note>
            Tina Acketoft
          </note>
          <note>
            Karin Svensson Smith
          </note>
          <note>
            Michael Hagberg
          </note>
          <note>
            den 30 mars
          </note>
          <note>
            Ingegerd Saarinen
          </note>
          <note>
            Ingegerd Saarinen
          </note>
          <note>
            Ingegerd Saarinen
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 13 april.
          </note>
          <note>
            21 § Anmälan om skriftligt svar på fråga
          </note>
          <u>
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 30 mars
          </note>
          <note>
            Marietta de Pourbaix-Lundin
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 13 april.
          </note>
          <note>
            22 § Kammaren åtskildes kl. 20.07.
          </note>
          <u>
            <seg>
              Förhandlingarna leddes
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
