<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--24</head>
          <docDate when="2003-11-10">2003-11-10</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:24
          </note>
          <note>
            Måndagen den 10 november
          </note>
          <note>
            Kl. 12:00 - 13:40
          </note>
          <note>
            1 § Justering av protokoll
          </note>
          <note>
            Justerades protokollen för den 28, 29, 30 och 31 oktober.
          </note>
          <note>
            2 § Anmälan om återtagande av plats i riksdagen
          </note>
          <note>
            Andre vice talmannen meddelade att Lena Ek (c) återtagit sin
            plats i riksdagen från och med den 9 november, varigenom uppdraget
            som ersättare upphört för Staffan Danielsson.
          </note>
          <note>
            3 § Avsägelse
          </note>
          <note>
            Andre vice talmannen meddelade att Fredrik Reinfeldt (m) avsagt
            sig uppdraget som ledamot i riksdagsstyrelsen från och med den
            30 oktober.
          </note>
          <note>
            Kammaren biföll denna avsägelse.
          </note>
          <note>
            4 § Anmälan om kompletteringsval till utrikesutskottet
          </note>
          <note>
            Andre vice talmannen meddelade att Socialdemokraternas riksdagsgrupp
            under Veronica Palms föräldraledighet anmält hennes ersättare
            Kaj Nordquist som suppleant i utrikesutskottet.
          </note>
          <note>
            Andre vice talmannen förklarade vald under tiden den 10 november31
            december till
          </note>
          <note>
            suppleant i utrikesutskottet
          </note>
          <note>
            5 § Meddelande om särskilt anordnad debatt
          </note>
          <note>
            Andre vice talmannen meddelade att särskilt anordnad debatt om
            utvecklingen i Stockholmsregionen skulle äga rum onsdagen den
            12 november kl. 9.00.
          </note>
          <note>
            6 § Meddelande om statsministerns frågestund
          </note>
          <note>
            Ett meddelande om statsministerns frågestund torsdagen den 13
            november kl. 14.00 hade delats ut till kammarens ledamöter.
          </note>
          <note>
            7 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2003/04:34
          </note>
          <note>
            Interpellation 2003/04:34 av Catharina Elmsäter-Svärd (m) om
            infrastrukturen och tillväxten i Stockholm
          </note>
          <note>
            Interpellationen kommer att besvaras den 10 november 2003.
          </note>
          <note>
            Skälet till dröjsmålet är tjänsteresor.
          </note>
          <note>
            Dag Ekman
          </note>
          <note>
            Interpellation 2003/04:44
          </note>
          <note>
            Interpellation 2003/04:44 av Anne-Marie Ekström (fp) om efterlevande
            av barnkonventionen i asylärenden
          </note>
          <note>
            Interpellationen kommer att besvaras tisdagen den 25 november
            2003.
          </note>
          <note>
            Skälet till dröjsmålet är utlandsresor.
          </note>
          <note>
            Barbro Holmberg
          </note>
          <note>
            Interpellation 2003/04:65
          </note>
          <note>
            Interpellation 2003/04:65 av Gunnar Andrén (fp) om distributionskostnader
            för samhällsinriktad press
          </note>
          <note>
            Interpellationen kommer att besvaras tisdagen den 25 november
            2003.
          </note>
          <note>
            Skälet till dröjsmålet är att Marita Ulvskog inte har kunnat
            hitta någon tidigare debattdag på grund av fulltecknad almanacka.
          </note>
          <note>
            Knut Weibull
          </note>
          <note>
            Interpellation 2003/04:72
          </note>
          <note>
            Interpellation 2003/04:72 av Rigmor Stenmark om StockholmMälardalsregionen
          </note>
          <note>
            Interpellationen kommer att besvaras tisdagen den 25 november
            2003.
          </note>
          <note>
            Skälet till dröjsmålet är tjänsteresor.
          </note>
          <note>
            Lars-Erik Lövdén
          </note>
          <note>
            Interpellation 2003/04:80
          </note>
          <note>
            Interpellation 2003/04:80 av Marietta de Pourbaix-Lundin (m)
            om kultur för dövblinda
          </note>
          <note>
            Interpellationen kommer att besvaras tisdagen den 25 november
            2003.
          </note>
          <note>
            Skälet till dröjsmålet är att Marita Ulvskog inte har kunnat
            hitta någon tidigare debattdag på grund av fulltecknad almanacka.
          </note>
          <note>
            Knut Weibull
          </note>
          <note>
            8 § Svar på interpellation 2003/04:51 om internationellt perspektiv
            på den svenska skolan
          </note>
          <note type="speaker">
            Anf. 1 Utbildningsminister THOMAS ÖSTROS (s):
          </note>
          <note>
            Fru talman! Ulf Nilsson har frågat mig om jag avser att vidta
            några åtgärder för att säkerställa att Sverige aktivt deltar i
            internationella utvärderingar samt om jag avser att vidta några
            åtgärder för att öka de internationella jämförelserna i svenskt
            utredningsarbete kring skolfrågor.
          </note>
          <note>
            Med anledning av Ulf Nilssons första fråga vill jag inledningsvis
            framhålla att jag delar hans uppfattning att det är betydelsefullt
            att Sverige deltar i internationella jämförelser av skolan. Studierna
            ger viktiga referenspunkter och indikatorer för att bedöma och
            utveckla den svenska skolan som inte enbart nationella studier
            kan ge. De kan också bidra till metodutveckling som knappast kan
            finansieras av enskilda länder. Därutöver kan de bidra till att
            upprätthålla den vetenskapliga kompetensen inom det pedagogiska
            området. Samtidigt är det viktigt att slå fast att de internationella
            studierna inte kan ersätta de fördjupade nationella utvärderingarna
            av den svenska skolan och dess kvalitet. Dessa utvärderingar måste
            ha en helt annan koppling till den svenska skolans uppdrag som
            det uttrycks i bland annat läroplaner och kursplaner.
          </note>
          <note>
            Det är Statens skolverk som fattar beslut om vilka internationella
            studier Sverige ska delta i, ett förhållande som det enligt min
            bedömning inte finns skäl att nu ändra på. Sverige är en mycket
            flitig deltagare och avsätter förhållandevis stora resurser på
            internationella jämförelser. Jag kan bara här ge några exempel.
            Sverige deltar återkommande i OECD:s PISA-studier som undersöker
            läsförmåga, matematiskt kunnande och naturvetenskapligt kunnande.
            Sverige har dessutom relativt nyligen deltagit i en Civic-studie
            som visar elevernas kunskaper och inställning i demokratifrågor
            som genomförts av The International Association for the Evaluation
            of Educational Achievement (IEA). Innevarande år deltar Sverige
            i TIMSS 2003, en IEA-undersökning som följer upp tidigare studier
            avseende kunskaper i matematik och naturvetenskap. Vidare har
            Sverige deltagit i de jämförelser av gymnasial utbildning som
            genomförts inom OECD:s INES-projekt.
          </note>
          <note>
            Beslut om deltagande i internationella studier måste övervägas
            noga, och ibland måste prioriteringar göras mellan olika alternativ,
            bland annat på grund av att studierna är dyra. Ulf Nilsson tar
            bland annat upp Skolverkets beslut att Sverige inte ska delta
            i IEA:s PIRLS-undersökning år 2006 av elevernas läsfärdighet i
            årskurs 4. I det här fallet har Skolverket bedömt att studien
            inte skulle tillföra tillräckligt i förhållande till resursinsatsen
            och i förhållande till de övriga studier som Sverige kommer att
            delta i under samma period, till exempel OECD:s PISA-studie. Jag
            ifrågasätter inte Skolverkets bedömning som har gjorts med utgångspunkt
            i givna ekonomiska ramar. Jag anser emellertid att det är viktigt
            att Sverige deltar i PIRLS även 2006. Jag avser därför att undersöka
            förutsättningarna att prioritera medel för Sveriges deltagande
            i studien.
          </note>
          <note>
            Ulf Nilsson hävdar att det i internationella jämförelser visat
            sig att den svenska skolan endast når medelmåttiga resultat. Fakta
            visar dock att de svenska eleverna på det hela taget hävdar sig
            väl. De svenska resultaten ligger regelmässigt över genomsnittet
            i OECD och EU, och ofta betydligt över genomsnittet. Självklart
            nöjer sig inte den svenska regeringen med detta. Strävan är att
            den svenska skolan ska bli ännu bättre. Regeringen har bland annat
            därför tagit initiativ till att stärka kvalitetsarbetet i skolan
            samt att stärka Skolverkets utbildningsinspektion.
          </note>
          <note>
            Till skillnad från vad Ulf Nilsson uppger uppvisade Sverige de
            bästa resultaten bland de 35 länder som deltog i PIRLS 2001, i
            såväl informationsläsning som läsning av skönlitterära texter.
            I en mindre studie PIRLS Trends deltog nio länder i en jämförelse
            med resultat från 1991 års IEA-studie Reading Literacy. Studien
            visade en svag försämring av de svenska nioåringarnas läsförmåga,
            ett resultat som naturligtvis även det måste tas på allvar. Motsvarande
            utveckling hade emellertid uppmärksammats av Skolverkets utvärdering
            redan 1995, något som lett till åtgärder. Under våren 2004 kommer
            verket att redovisa resultatet från en ny större nationell utvärdering
            av grundskolans resultat.
          </note>
          <note>
            Slutligen vill jag understryka att jag delar uppfattningen att
            det ofta finns behov av internationella jämförelser i samband
            med utredningsarbete. Jag utgår dock från att utredningarna själva
            bedömer vilket underlag de behöver för sina överväganden. Nyttan
            av internationella jämförelser i samband med utredningsarbete
            måste alltid bedömas mot den ofta både kostsamma och tidskrävande
            insats sådana studier kräver. Om en internationell belysning kan
            tillföra tillräckligt för att motivera sådana studier beror på
            frågans art. Där det är särskilt motiverat att göra internationella
            jämförelser anger regeringen detta i direktiven till utredningen.
          </note>
          <note type="speaker">
            Anf. 2 ULF NILSSON (fp):
          </note>
          <note>
            Fru talman! Jag vill tacka utbildningsministern för svaret. Min
            fråga handlar om två saker. För det första handlar den om att
            Skolverket har beslutat att Sverige inte ska delta i den stora
            läsundersökningen PIRLS. För det andra handlar den om att skolreformer
            i Sverige borde göras med ett internationellt perspektiv där man
            väger in misstag och framgångar med skolreformer i andra länder.
          </note>
          <note>
            När det gäller läsundersökningen tycker jag att det kom nästan
            som en chock för mig och för många andra att Sverige inte ska
            vara med. Den är väldigt stor och väldigt betydelsefull. Den har
            genomförts vart tionde år, men nu ska den börja genomföras vart
            femte år. De svenska eleverna har genom åren visat sig klara sig
            bra jämfört med elever i andra länder, men just år 2001 visade
            det sig att svenska tredjeklassare hade blivit sämre på att läsa
            än tio år tidigare. Nog verkar det väldigt konstigt att dra sig
            ur när resultaten börjar bli sämre. Jag vill inte säga att Skolverkets
            ovilja beror på att man är rädd för att siffrorna ska vara ännu
            sämre nästa gång, men jag förstår att många faktiskt uppfattar
            det så.
          </note>
          <note>
            Enligt min mening borde det vara ännu viktigare att vara med
            i undersökningen just nu för att se om den här försämringen var
            tillfällig eller inte. Om den inte var tillfällig är det bekymmersamt,
            eftersom vi på senare år har fått en läroplan för förskolan med
            mera pedagogisk inriktning. Det vore verkligen sorgligt om eleverna
            lyckades sämre sedan satsningen på förskolan gjorts.
          </note>
          <note>
            I sitt svar säger utbildningsministern att han tycker att det
            är viktigt att Sverige är med i olika internationella undersökningar.
            Han säger till och med att han vill undersöka möjligheten att
            prioritera medel för att Sverige ska delta i just den här undersökningen.
          </note>
          <note>
            Det svaret vill jag tacka för. Det är bra. Jag förstår att utbildningsministern
            inte i en sådan här debatt kan ifrågasätta myndighetens beslut.
            Samtidigt vill jag påminna om att en företrädare för Skolverket
            i tidningen Skolvärlden säger att beslutet har skett efter samråd
            med departementet. Då verkar det som om ministern tidigare inte
            har haft några invändningar.
          </note>
          <note>
            Hans svar tyder på att han har ändrat sig och vill att Sverige
            ska vara med. Om han lyckas ordna det ska jag gärna applådera
            beslutet. Min följdfråga är: Kommer det ett direktiv eller ett
            uppdrag till Skolverket att delta i läsundersökningen 2006?
          </note>
          <note>
            Den andra frågan handlade om att vi inte kan utforma vår skolpolitik
            isolerat här och att vi måste lära oss av andra länder. På den
            punkten är jag inte alls nöjd med utbildningsministerns svar på
            min fråga. Han svarar egentligen inte alls.
          </note>
          <note>
            Jag frågade om han tänkte göra något för att internationella
            jämförelser ska användas när vi i Sverige utreder förändringar
            och reformer av skolan. Det är till exempel häpnadsväckande, fru
            talman, att det föreliggande förslaget till ny gymnasieskola inte
            innehåller några fakta eller erfarenheter från andra länder. Vårt
            grannland Finland har ett helt annat skolsystem än Sverige. I
            Finland lyckas eleverna bättre. Vore det inte spännande att undersöka
            vad vi kan lära av finländarna i fråga om yrkesskola, lärlingsutbildning
            och studentexamen? Det låter kanske gammalmodigt i många socialdemokraters
            öron, men i Finland lyckas skolan bra.
          </note>
          <note>
            Tyskland lyckas enligt en underökning i snitt sämre än Sverige,
            men Tyskland har en mångfald av skolsystem i sina olika förbundsstater.
            Vore det inte intressant att se vad den tyska skolan har lyckats
            bäst med, var den lyckas bäst och var den lyckas sämre? Och vore
            det inte viktigt att höra internationella forskare?
          </note>
          <note>
            Jag upprepar min fråga avslutningsvis: Tänker utbildningsministern
            göra något för att vi ska börja titta ut på andra sidan Öresund,
            Bottenhavet och Östersjön och kanske till och med på andra sidan
            Atlanten någon gång?
          </note>
          <note type="speaker">
            Anf. 3 Utbildningsminister THOMAS ÖSTROS (s):
          </note>
          <note>
            Fru talman! Den som har lyssnat på mitt svar kan inte tveka om
            att regeringen menar att det är mycket viktigt med internationella
            jämförelser. När det gäller den jämförelse som vi nu talar om,
            PIRLS, tror jag att Ulf Nilsson har blandat ihop korten lite grann.
            Låt mig leda Ulf Nilsson lite rätt.
          </note>
          <note>
            I PIRLS som genomfördes 2001 är Sverige etta bland 35 länder
            i läsförståelse. Det är ett väldigt starkt resultat. De åtgärder
            som sattes in i mitten på 90-talet, efter signaler om att det
            hade blivit något sämre på läsutvecklingens område, har alltså
            lett till att vi faktiskt har förstaplatsen bland 35 länder i
            en internationell jämförelse. Det är den studien som ska genomföras
            återigen 2006. Det är den studien som jag menar att Sverige bör
            vara med i. Jag har respekt för att Skolverket i sitt prioriteringsarbete
            försöker hitta olika sätt att prioritera sina resurser. Men det
            jag berättar här är att vi i regeringen i vårt prioriteringsarbete
            kommer att se om det finns resursförstärkningar som vi kan göra
            för att säkerställa att vi är med i den studien. Det är viktigt
            för Sverige.
          </note>
          <note>
            Ulf Nilsson pekar på en annan studie där det fanns en svag trend
            nedåt för Sverige, vilket ju har bekräftats av det tidiga 90-talets
            nedgång. Den studien ska inte göras om 2006. Det är PIRLS, där
            vi ligger nummer 1 bland 35 länder, som ska göras ytterligare
            en gång. Jag menar att vi bör vara med där.
          </note>
          <note>
            Det är viktigt för oss. Det är viktigt med internationella jämförelser
            för att utveckla vår egen skola. Vi kan få viktiga signaler om
            vilken typ av politikförändring vi ska göra och om vi klarar oss
            bra eller om vi halkar efter. Det måste man alltid vara öppen
            att se.
          </note>
          <note>
            Vad vill då Folkpartiet? Folkpartiet vill ta bort 200 miljoner
            kronor från Skolverkets anslag. Vad tror Ulf Nilsson återstår
            för att finansiera dyra internationella jämförelser? Det är inte
            mycket.
          </note>
          <note>
            Ulf Nilsson pekar pikant nog på Tyskland som ett intressant exempel
            att följa. Min erfarenhet sedan jag blev skolminister för snart
            två år sedan är att Tyskland har visat ett stort intresse att
            lära av Sverige. Orsaken är att just Tyskland fick mycket dåliga
            resultat i de internationella undersökningar som OECD ordnat,
            de så kallade PISA-studierna. Tysklands resultat var mycket sämre
            än Sveriges, både när det gäller resultaten för de duktiga eleverna
            och de elever som har det svårt i skolan. Det var stora skillnader
            mellan skolorna jämfört med Sverige som har små skillnader mellan
            skolorna.
          </note>
          <note>
            Det intressanta med Tyskland ur vårt perspektiv, och som jag
            också tittat närmare på, är att de i väldigt hög grad har en sorteringsskola.
            Det är en skola som mycket tidigt, redan under de första åren
            i grundskolan, försöker fånga upp om elever är praktiskt eller
            teoretiskt inriktade. Man börjar känna igen lite av Folkpartiets
            skolpolitik redan där. Tidigt i skolan får man gå olika studievägar.
            Studievägarna för den som upplevs ha praktisk inriktning stängs
            efterhand, och möjligheten att gå vidare stängs efterhand.
          </note>
          <note>
            Vad leder den typen av skola till? Jo, till sämre resultat för
            alla elevgrupper. Det är intressant för oss att lära oss av i
            den svenska skoldebatten. Sverige har förhållandevis bra resultat.
            Läsförmågan är klart över genomsnittet. I matematiken är resultaten
            över genomsnittet. Naturvetenskapligt kunnande ligger över genomsnittet.
          </note>
          <note>
            Men vi nöjer oss inte på något sätt med detta. Självklart ska
            vi gå vidare med att se hur vi stärker oss, inte minst på matematikens
            område. Hur stärker vi matematikämnets ställning och matematikkunskaperna
            bland barn och ungdomar så att vi klarar oss än bättre i framtida
            studier? Det är ett arbete som vi bedriver mycket aktivt från
            Utbildningsdepartementets sida.
          </note>
          <note>
            Jag ser gärna att man i utredningar gör ordentliga internationella
            analyser. Gymnasiekommittén hade en mycket stark nordisk blick
            och ordnade gemensamma nordiska seminarier och nordiska jämförelser.
            Det var en av grunderna till de förslag som man har lagt fram.
            Det känner inte Folkpartiet till. Ni hoppade ju av utredningen.
            Ni har inte varit med på den delen av arbetet, gissar jag.
          </note>
          <note type="speaker">
            Anf. 4 ULF NILSSON (fp):
          </note>
          <note>
            Fru talman! Det är sant att vi minskar ett antal miljoner på
            Skolverkets utvecklingsenhet. Å andra sidan prioriterar vi och
            lägger en stor summa pengar på nationell skolinspektion. Vi tycker
            att det som händer ute i skolorna är värt en skarpare och tydligare
            utvärdering än vad som görs i dag.
          </note>
          <note>
            Utbildningsministern och jag har diskuterat Tyskland och Finland
            tidigare. Det som utbildningsministern kallar för sorteringsskola
            har både Tyskland och Finland. Man har en riktig yrkesutbildning
            och lärlingsutbildning för dem som är intresserade av det. Eleverna
            i Finland lyckas bättre i snitt än i alla andra europeiska länder.
            I Tyskland är det i snitt sämre, men det speciella med Tyskland
            är ju att det ser så olika ut. Alla delar av Tyskland har inte
            en skola som påminner om den finländska. I vissa förbundsstater
            har man en skolorganisation som påminner om den svenska.
          </note>
          <note>
            Det var för att vi skulle lära oss av misstag och inspireras
            av framgångar som vi skulle titta utomlands. Allt ska vi naturligtvis
            inte ta efter. Jag slutade i Gymnasiekommittén eftersom jag tyckte
            att det blev ett så väldigt dåligt förslag. Men jag vet att det
            i kommitténs betänkande inte finns några internationella utblickar.
          </note>
          <note>
            Ministern sade i sitt svar att regeringen kan ge direktiv till
            att göra internationella utblickar om det finns särskild anledning.
            Jag tycker verkligen att det borde ha funnits särskild anledning
            när man ska föreslå en helt ny gymnasieskola för Sverige. Det
            är en orsak till att förslaget blev så pass obegripligt. Man ska
            få börja alla gymnasieprogram utan förkunskaper. Det finns ingen
            riktig yrkesutbildning och ingen riktig studieförberedande utbildning.
            Det kanske är en följd av att man inte har lyft ögonen ut över
            den svenska nationsgränsen.
          </note>
          <note>
            Utbildningsministern säger att vi lyckas bra internationellt.
            Sanningen är att Sverige är ett land som satsar mer per elev än
            något annat land i Europa. Trots det ligger vi medelmåttigt till.
            Ibland ligger vi lite bättre till, ibland lite sämre och någon
            gång mycket sämre. Om man satsar mer än andra länder på skolan
            ska man ligga i topp. Det måste vara ett bevis på att man använder
            pengarna fel. Vi är överens om att Sverige ska satsa väldigt mycket
            pengar på skolan, men de ska användas på ett sätt så att eleverna
            får glädje av det.
          </note>
          <note>
            I OECD-undersökningen Education at a glance visar det sig när
            det gäller hur många som avslutar gymnasiet framgångsrikt att
            vi ligger näst sist, på plats 15 av 16 länder. I en demokratiundersökning
            är vi på plats 18 av 28 länder. I matteundersökningen TIMSS är
            vi precis på mitten, plats 12 av 24 länder, eftersom 30 % av våra
            elever inte kan använda basala mattekunskaper. OECD visar detsamma,
            plats 15 av 31 och så vidare, och så vidare.
          </note>
          <note>
            När det gäller hur invandrare lyckas i skolan ligger vi på plats
            17 av 23 jämförda länder.
          </note>
          <note>
            Jag ska inte svartmåla. Sverige är inte bland de allra sämsta.
            Men Sverige är i princip en medelmåtta när det gäller skolan,
            och vi borde vara bland de bästa. Därför tycker jag att om man
            gör en ny gymnasieskola så ska man också jämföra med andra länder.
          </note>
          <note type="speaker">
            Anf. 5 Utbildningsminister THOMAS ÖSTROS (s):
          </note>
          <note>
            Fru talman! Någon måtta får det vara på sorterandet, även i debatten.
            Den undersökning som föranledde Ulf Nilsson att ställa en fråga
            till regeringen handlade om läsförmågan. Där har 35 länder jämförts
            i en mycket stor studie med väldigt många elever inblandade. Man
            har tittat på läsförmågan både när det gäller hur duktiga eleverna
            är på att ta till sig information och också när det gäller skönlitterär
            läsning. Var hamnar Sverige? Jo, som nummer 1 bland dessa 35 länder.
            Lyssnade man på Ulf Nilssons inlägg lät det som om vi knappt hävde
            oss över den sämsta gruppen av länder i alla möjliga avseenden.
          </note>
          <note>
            Man kan också titta på övriga stora undersökningar. I PISA, där
            ett stort antal länder deltar, ligger vi också mycket starkt till
            när det gäller läsförståelse, före länder som Frankrike och Tyskland
            och långt över genomsnittet. I matematik ligger vi över genomsnittet,
            före länder som Tyskland, Spanien och Italien. I naturvetenskapligt
            kunnande ligger vi över genomsnittet, före Tyskland, återigen,
            och Spanien.
          </note>
          <note>
            Hur Ulf Nilsson kan välja Tyskland som sitt idealland övergår
            mitt förstånd. Vad är det från tysk grundskola som du menar att
            vi ska lära av? Resultaten är sämre på alla ledder.
          </note>
          <note>
            Det förs nu en stor tysk diskussion om hur man ska gå vidare.
            Man har då blickat norrut, mot Sverige och Finland, eftersom man
            ser att en gemensam skola är ett mycket mer effektivt sätt att
            bedriva skolpolitik än en sorteringsskola där man tidigt i barns
            utveckling leder in dem på olika vägar som sedan blir återvändsgränder.
          </note>
          <note>
            Sverige och Finland kännetecknas, tillsammans med de andra nordiska
            länderna, av den sammanhållna grundskolan, den gemensamma skolan.
            Den får väldigt mycket bättre resultat i dessa väldigt viktiga
            internationella undersökningar.
          </note>
          <note>
            Vad är det alltså från Tyskland som Ulf Nilsson vill lära sig
            av när det gäller grundskolans resultat? Det är ju det vi diskuterar
            i de här jämförande undersökningarna.
          </note>
          <note>
            Ulf Nilsson antyder nu att det finns delar av Tyskland som gör
            som Sverige och att det är därför de har fått dåliga resultat.
            Det var väldigt intressant. Det har nämligen ingen annan observerat
            som har gått på djupet i de här jämförelserna. Det verkar inte
            heller tyska ansvariga politiker ha observerat, för det är till
            Sverige och Finland de har rest för att titta närmare på hur man
            ska reformera en gammal sorteringsskola till att bli mer av en
            gemensam skola. Det här tror jag visar, Ulf Nilsson, att det inte
            riktigt finns grund för den diskussionen.
          </note>
          <note>
            Det är klart att vi ska fortsätta att vara med i mycket ambitiösa
            internationella utvärderingar. Det är därför mitt svar också sänder
            signalen att regeringen kommer att se över vilka möjligheter vi
            har att hjälpa Skolverket så att vi kan delta även i nästa PIRLS-undersökning
            som kommer 2006.
          </note>
          <note>
            Jag vill avslutningsvis att Ulf Nilsson svarar på denna fråga,
            när jag nu svarar på dina frågor: Vad är det som vi ska lära oss
            av när det gäller den tyska grundskolan? Resultaten är ju sämre
            än i Sveriges och Finlands gemensamma grundskola, den som har
            avvisat sorteringen som princip.
          </note>
          <note type="speaker">
            Anf. 6 ULF NILSSON (fp):
          </note>
          <note>
            Fru talman! Utbildningsministern använde här två tredjedelar
            av sin tid till att utgå från någonting som jag inte har sagt.
            Om vi läser protokollet kan vi se att jag till och med sade att
            Tyskland i snitt lyckas sämre än Sverige. Men jag sade också att
            Tyskland ser olika ut och att det är väldigt intressant att se
            varför man lyckas dåligt på vissa ställen och bättre på andra
            ställen.
          </note>
          <note>
            Däremot sade jag att Finland är klart bättre än Sverige och de
            andra europeiska länderna. Där skulle det alltså vara intressant
            att titta.
          </note>
          <note>
            Hela utbildningsministerns resonemang här byggde alltså på någonting
            som jag inte hade sagt.
          </note>
          <note>
            Jag tycker att det är intressant att titta på Tyskland, England,
            Holland och USA. Jag tycker att det är intressant att försöka
            hitta samband mellan organisation, lärarutbildning och annat och
            resultat i skolan. Det är det jag vill att vi ska göra.
          </note>
          <note>
            Jag räknade i förra inlägget upp ett antal mindre bra resultat
            för Sverige i olika undersökningar. Jag ska inte upprepa dem,
            men tittar man i sammanfattningen av den stora OECD-undersökning
            som gjordes 2002 ser man att det är riktigt som utbildningsministern
            säger: Vi är bra på läsförståelse. Vi är dock mindre bra på matematik,
            invandrarna lyckas i genomsnitt sämre här än på andra ställen
            och de människor som avslutar sin gymnasieutbildning framgångsrikt
            är färre än i andra länder. Jag ska inte upprepa detta mer.
          </note>
          <note>
            Jag upprepar dock det jag sade i mitt första inlägg: Jag är nöjd
            med att utbildningsministern verkar ha ändrat sig jämfört med
            tidigare och vill göra en insats för att vi ska vara med i PIRLS-undersökningen
            och kunna jämföra just läsförmågan eftersom denna undersökning
            trots allt visade att det började bli sämre i Sverige. Men jag
            tycker inte att jag har fått något tillfredsställande svar på
            varför ett helt förslag till en ny gymnasieskola inte innehåller
            några internationella utblickar. Kan vi verkligen utveckla skolan
            i Sverige utan att på något sätt jämföra med andra länder?
          </note>
          <note type="speaker">
            Anf. 7 Utbildningsminister THOMAS ÖSTROS (s):
          </note>
          <note>
            Fru talman! Ulf Nilsson vill göra gällande att jag har ändrat
            mig eller att regeringen har ändrat sig när det gäller PIRLS.
            Det är dock inte regeringen som har haft att besluta om PIRLS-undersökningen.
            Skolverket, som gör sina prioriteringar, har fattat sina beslut.
            Min reaktion är att det för Sverige är så viktigt att vara med
            i PIRLS att regeringen bör se över vilka prioriteringar vi kan
            göra för att stötta Skolverket så att vi ändå kan vara med i PIRLS,
            som alltså är den undersökning där vi kommer som nummer 1 bland
            35 länder.
          </note>
          <note>
            Det är viktigt för oss att lära av omvärlden. Därför har Sverige
            varit väldigt aktivt, inte minst under ordförandeskapet i Europeiska
            unionen, med att se till att inom EU skaffa ett arbetssätt där
            vi gör precis detta: Vi lär oss av varandra, vi granskar varandra
            kritiskt, vi drar slutsatser av varandras system och resultat
            och vi ger rekommendationer till varandra. Det är ett helt nytt
            arbetssätt inom Europeiska unionen på skolans område som jag hoppas
            mycket på. Man ska ha en kritisk blick och sträva efter att försöka
            se vilka system som fungerar bra och vad vi kan lära av varandra.
          </note>
          <note>
            Det ska vi fortsätta att göra, och där är Sverige mycket aktivt.
            Men vi ska naturligtvis inte lära av de system som vi har sett
            fungerar dåligt. När Ulf Nilsson lyfter fram Tyskland i sitt inlägg,
            vilket vi kan se i protokollet, som ett av de länder som vi bör
            lära av vill jag faktiskt reagera. De får ju mycket sämre resultat
            än vi i grundskolan! De kommer till Sverige och Finland där vi
            under lång tid har haft idén om den gemensamma skolan som ger
            mycket bättre resultat.
          </note>
          <note>
            Det finns säkert många andra intressanta aspekter där vi kan
            lära av Tyskland, men inte är det den tyska grundskolan vi ska
            föra över till Sverige. Vi ska titta på bland annat Finland som
            har goda resultat, vilket jag tycker är roligt. Men Sverige ligger
            i den grupp av länder som klarar sig allra bäst.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2003/04:34 om infrastrukturen och
            tillväxten i Stockholm
          </note>
          <note type="speaker">
            Anf. 8 Statsrådet ULRICA MESSING (s):
          </note>
          <note>
            Fru talman! Catharina Elmsäter-Svärd har frågat mig vilka åtgärder
            jag avser att vidta för att bristen på infrastruktur inte ska
            motverka möjligheterna till tillväxt i Stockholmsregionen.
          </note>
          <note>
            Jag vill inledningsvis kommentera interpellantens motstånd mot
            trängselavgifter i Stockholm eftersom sådana i interpellationen
            tas upp som en tillväxthämmande åtgärd för Stockholmsregionen.
            Innan trängselavgifter kan införas måste riksdagen besluta om
            en lagstiftning som möjliggör detta. Det är också riksdagens uppgift
            att besluta om eventuella trängselavgifters utformning och storlek
            eftersom dessa är att betrakta som skatter. Det är regeringens
            uppgift att genom proposition till riksdagen föreslå ny eller
            ändrad lagstiftning. Stockholmsberedningens delbetänkande i frågan,
            som lämnades den 1 juni i år, kommer att utgöra underlag för en
            proposition.
          </note>
          <note>
            Så till frågan om bristen på infrastruktur som en motverkande
            kraft för tillväxt i Stockholmsregionen. Vägverket, Banverket
            och länen redovisade den 4 augusti i år sina förslag till långsiktsplaner
            för transportinfrastrukturen. Regeringens uppgift är nu att granska
            och utvärdera förslagen. Därefter kommer regeringen att fastställa
            de nationella planerna och besluta om definitiva ramar för länsplanerna
            för perioden 20042015.
          </note>
          <note>
            Utgångspunkten för regeringens granskning är de transportpolitiska
            målen. Som ett led i den beredningsprocess som nu pågår i Regeringskansliet
            fick länen i slutet av september i år möjlighet att framföra sina
            prioriteringar för infrastrukturen direkt till regeringen.
          </note>
          <note>
            Investeringar i infrastruktur är en central faktor för tillväxt.
            För den kommande planperioden ska 364 miljarder kronor fördelas
            över hela vårt land. Det är en stor satsning. Trots det indikerade
            Banverket i samband med att planerna lämnades tidigare i höst
            att det saknades medel till en del viktiga investeringar. Enligt
            Banverket behövs en anslagsökning med ca 6 miljarder kronor för
            perioden 20042006 för att klara angelägna projekt. Regeringen
            aviserade därför i budgetpropositionen för 2004 en utgångspunkt
            för perioden 20052006 som är att Banverkets mest angelägna projekt
            ska ges särskilt hög prioritet. Ett av dessa mycket angelägna
            projekt är Citybanan i Stockholm som finns utpekad i regeringens
            överenskommelse med samarbetspartierna. Där anges att planeringen
            ska påskyndas för att möjliggöra en byggstart så tidigt som möjligt.
            Behovet av att bygga Citybanan lyftes också fram i regeringsförklaringen
            från september i år.
          </note>
          <note>
            Efterfrågan på åtgärder överstiger alltid tillgången på medel
            både på nationell och på regional nivå. När vi nu granskar förslagen
            till långsiktsplaner ska vi beakta speciella länsintressen och
            underlätta förutsättningarna för både lokal och regional tillväxt
            samtidigt som vi måste kunna höja blicken och se hur pengarna
            bäst satsas för att utveckla Sverige i sin helhet. Jag både tror
            och hoppas att vi kommer att nå samsyn kring detta synsätt.
          </note>
          <note type="speaker">
            Anf. 9 CATHARINA ELMSÄTER-SVÄRD (m):
          </note>
          <note>
            Fru talman! Tillväxt är ett ganska tråkigt ord egentligen, men
            det kan innebära så oerhört mycket. Därför är jag glad att regeringen
            nu har tagit även detta ord i sin mun.
          </note>
          <note>
            För mig känns det först och främst angeläget att det i ordet
            tillväxt måste vara inbegripet just friheten att växa även som
            människa, att kunna få skapa och göra någonting. Det får inte
            bli för mycket av politiskt domderande ovanifrån. Det måste få
            komma underifrån, där vi behöver ha möjligheter för att kunna
            nå den här tillväxten.
          </note>
          <note>
            För mig är en viktig del infrastruktur. Det handlar om hur jag
            ska kunna bo, hur jag ska kunna ta mig till ett jobb och att det
            finns jobb över huvud taget. Därför har jag ställt frågan om hur
            bristen på infrastruktur kan påverka tillväxten.
          </note>
          <note>
            När jag fick svaret, fru talman, blev jag faktiskt lite förvånad.
            Jag kände att det inte andades så väldigt mycket av ett svar.
            Jag blev nästan tvungen att titta på min interpellation igen för
            att se om jag kanske hade ställt fel fråga. Jag kanske i stället
            skulle ha ställt frågan till ministern om hon anser att brist
            på infrastruktursatsningar faktiskt påverkar tillväxten. Nu nämnde
            statsrådet det lite grann i sitt svar.
          </note>
          <note>
            I den här debatten pratar jag gärna om Stockholmsregionen, men
            det som gör mig mer bekymrad är att det som händer och sker i
            Stockholmsregionen faktiskt också påverkar hela landet. Det gäller
            bland annat infrastruktur. Oavsett om vi pratar flyg, järnväg
            eller vägar är knutpunkterna många gånger här. Det som händer
            här eller inte händer här påverkar på något sätt hela regionen.
            Det blir också så att företagande som kommer på efterkant för
            att vi inte har en bra infrastruktur påverkar den välfärd som
            vi alla vill ha i hela landet. Inte minst kan vi höra den diskussionen
            inom sjukvården.
          </note>
          <note>
            Det som gör mig lite fundersam och som jag skulle vilja ställa
            en fråga till statsrådet Messing om, fru talman, är regeringens
            inställning till att jämt använda infrastrukturpengar som ett
            slags slagträ i debatten. Jag blir lite orolig. Nu är det inte
            statsrådet själv som gör det här, vilket jag uppskattar. Men i
            tidningen kunde jag för ungefär 14 dagar sedan läsa att finansminister
            Ringholm använder infrastrukturpengar som ett hot när det gäller
            landstingsbudgeten. Fixa landstingsbudgeten i Stockholm så ska
            vi se till att ni får infrastrukturpengar!
          </note>
          <note>
            Samma sak kunde vi höra för några år sedan när Lövdén var aktiv
            i debatten om att det måste byggas tillräckligt med bostäder,
            inte minst i Stockholmsregionen: Gör ni inte det tar vi tillbaka
            högskoleplatser, men vi minskar också på anslaget för infrastruktur.
            Då känner jag att det är hot, det är löften och det är infrastrukturpengar
            som används som något slags slagträ. Det känns inte som om infrastrukturen
            finns med i en helhet som gäller vad vi behöver och vad infrastrukturen
            i sig kan göra.
          </note>
          <note>
            Likadant var det när jag läste regeringens 121-punktsöverenskommelse,
            där bland annat trängselavgifter togs upp. Jag får återigen samma
            känsla: Inför trängselavgifter! Först då kommer vi att satsa på
            infrastruktur.
          </note>
          <note>
            Jag skulle vilja höra från ministern att det inte är så ni bedriver
            ert arbete utan att infrastruktursatsningar för Stockholmsregionen
            har en annan och mer värdefull roll än att användas som ett hot
            och ett löfte i ett slags slagträdebatt.
          </note>
          <note>
            Mina frågor när det gäller åtgärderna utgår fortfarande från
            att Citybanan är angelägen och prioriterad: Vad menar regeringen
            med att den anses vara prioriterad? Kommer vi att få se en byggstart
            av Citybanan inom de närmaste åren eller behöver vi vänta fram
            till 2015? Hur är läget egentligen?
          </note>
          <note type="speaker">
            Anf. 10 MARTIN ANDREASSON (fp):
          </note>
          <note>
            Fru talman! Även jag vill tacka för svaret. När det gäller infrastrukturfrågorna
            i Stockholmsregionen är det viktigt att se deras betydelse för
            hela landet. Stockholmsregionen har varit en tillväxtmotor för
            landet som helhet, och i den är det nu tvärstopp. Problemen med
            den bristfälliga infrastrukturen i Stockholm påverkar också möjligheterna
            för hela landet att ha en god ekonomisk utveckling. Jag ska bara
            nämna möjligheten för företag att exportera söderut från Norrland
            och passera genom Stockholmsområdet. Den bristfälliga infrastrukturen
            i Stockholmsregionen påverkar också Stockholmsregionens möjlighet
            att mäta sig med liknande storstadsregioner i andra länder.
          </note>
          <note>
            Inte minst viktigt är det förstås med kommunikationerna i nordsydlig
            riktning. Det är svårigheterna att få Stockholmsregionen att hänga
            ihop i nordsydlig riktning som en sammanhållen bostads- och arbetsmarknad
            som är det avgörande problemet. Stockholmsregionen håller inte
            på att falla sönder i flera olika delregioner, en norr om Mälaren
            och en söder om Mälaren. Det har redan skett. Och det försvårar
            också allvarligt möjligheterna att integrera Stockholmsregionen
            i en bredare Mälardalsregion.
          </note>
          <note>
            Sedan Essingeleden tillkom för ca 30 år sedan har Stockholmsregionens
            folkmängd ökat motsvarande ungefär Göteborgs kommun, medan antalet
            vägar i nordsydlig riktning i Stockholmsområdet är detsamma över
            Mälar-Saltsjösnittet. Och antalet järnvägsspår över Mälar-Saltsjösnittet
            är fortfarande lika stort som på 1800-talet, nämligen två. Så
            vi behöver naturligtvis en ringled i Stockholmsområdet, vi behöver
            en förbifart och vi behöver en citybana, inte enbart för Stockholmsregionens
            utveckling utan också för den effekt som det får för tillväxten
            i landet som helhet.
          </note>
          <note>
            Då behöver naturligtvis infrastrukturfrågorna i Stockholmsregionen
            diskuteras och förankras i en bred regional samsyn. Det är här
            regeringen har agerat på ett mycket problematiskt sätt. Man tillsatte
            Stockholmsberedningen för att undersöka möjligheterna att skapa
            breda överenskommelser om vilka infrastrukturinvesteringar som
            var angelägna. Det var ett mycket bra initiativ, och Stockholmsberedningen
            kom också med en lista som var mycket väl förankrad.
          </note>
          <note>
            Därefter har regeringen skapat en förgiftad atmosfär genom att
            vilja införa trängselavgifter, trängselskatter, miljöavgifter
            eller vad man nu vill kalla det mot regionens vilja och i direkt
            konfrontation med kommunerna i regionen. Jag behöver inte närmare
            nämna de 81 % av invånarna som röstade emot trängselskatter i
            de kommunala folkomröstningar som har hållits. Kommunförbundet
            i Stockholms län anser inte att regering och riksdag bör medverka
            till införande av trängselavgifter, och Handelskammaren i Stockholm
            är djupt kritisk.
          </note>
          <note>
            Vad är då orsaken?
          </note>
          <note>
            Den som talar klartext om detta är LO-distriktet i Stockholms
            län. I remissvaret till betänkandet om trängselavgifter säger
            man att det är olyckligt att försöket i Stockholm kom till i en
            utpressningssituation om regeringsmakten.
          </note>
          <note>
            Jag efterlyser att regeringen trots att man har bundit upp sig
            försöker skapa en omstart där detta mycket olyckliga sätt att
            införa en statligt påtvingad skatt läggs åt sidan och att Stockholmsregionen
            får möjlighet att diskutera denna fråga i en regional och kommunal
            kontext i stället.
          </note>
          <note type="speaker">
            Anf. 11 Statsrådet ULRICA MESSING (s):
          </note>
          <note>
            Fru talman! Precis som Catharina Elmsäter-Svärd säger är tillväxt
            många saker. Förutsättningar för tillväxt kan handla om allt från
            tillgången till bra sjukvård och högskoleplatser till barnafödande
            och framtidstro. Det är jättemånga saker. Men det som är allra
            viktigast är enskilda personer, det vill säga att det finns kvinnor
            och män, entreprenörer och innovatörer som är beredda att spränga
            gränser, att pröva nya saker och att testa sina idéer. Det genererar
            oerhört mycket av värde för många av oss andra. Enskilda personer
            är förutsättningen för att det ska finnas någon som driver ett
            företag eller någon som är beredd att arbeta på en högskola. Det
            är själva grunden för tillväxten.
          </note>
          <note>
            Infrastrukturen spelar en oerhört stor roll. I det arbete som
            regeringen sitter mitt uppe i med att ta beslut om de nationella
            planerna och anslagen till länen är det viktigt att se hur de
            olika transportslagen kan komplettera varandra. Det finns inte
            någon region i vårt land som är beroende av bara ett enda transportslag,
            varken vägen, flyget, järnvägen eller sjöfarten. Oftast måste
            kommunikationerna hänga ihop. Där måste Sverige med sitt geografiska
            läge gentemot resten av omvärlden det vi konkurrerar med vara
            oerhört mycket skickligare. Vi har ett geografiskt handikapp när
            drygt 80 % av våra företag ska exportera sina produkter till Europa
            och resten av världen.
          </note>
          <note>
            Att vi har gjort ett arbete med Stockholmsberedningen understryker
            just vår ambition att hålla ihop transportslagen och ha en samsyn.
            Sedan hänger precis som jag sade inledningsvis och Catharina Elmsäter-Svärd
            också sade frågorna ihop. Tanken bakom det uppdrag Mats Hellström
            fick var att titta på bostadssituationen i Stockholm och koppla
            den till behovet av infrastruktur. Nu pågår förhandlingar om Citybanan.
            Från regeringens sida är det Banverket centralt och regionalt
            som är vår part i de diskussionerna. Vi är oerhört angelägna om
            att de ska gå bra och att vi kan se en byggstart på Citybanan
            2006. Jag har i dagsläget inget som pekar på att det inte skulle
            vara möjligt. Vi följer de diskussionerna hela tiden. Precis som
            Martin Andreasson var inne på blir Citybanan en viktig koppling
            mellan nord och syd för att bygga bort en del av den trängsel
            som finns och öka kapaciteten.
          </note>
          <note>
            Det är ingen dramatik i att regeringen ska komma till riksdagen
            med ett förslag om avgifter på gammal infrastruktur. Vi har redan
            i dag en lag som gör det möjligt att ta ut avgifter när ny infrastruktur
            byggs. Vi gör det också, till exempel på broar. Många andra länder
            har avgifter också på en rad andra transportslag. I dag har vi
            inte de förutsättningarna. Regeringen arbetar därför med ett förslag
            som ska läggas fram för riksdagen som innebär att om man så önskar
            på lokal nivå ska det finnas förutsättningar i framtiden att kunna
            ta ut avgifter på gammal, befintlig, infrastruktur. Det är det
            lagförslaget som möjligheten till trängselavgifter utgår från.
          </note>
          <note>
            Jag vill också understryka att hela landet faktiskt hänger ihop.
            Tillväxten är inget nollsummespel. Det är kanske oerhört viktigt
            att komma ihåg, inte minst utifrån de diskussioner som nu har
            uppstått på alla håll i vårt land kring förslaget om nytt utjämningssystem.
            Låt oss inte tro att det går bättre i norra Sverige om det går
            sämre i Stockholm eller att det går sämre i Stockholm om det går
            bra i södra Sverige. Tillväxten måste skapas lokalt och regionalt.
            Där är Stockholm i egenskap av huvudstad en oerhört viktig motor
            för tillväxten i hela vårt land. Här finns ett stort behov av
            infrastruktursatsningar. Därför är jag oerhört angelägen om att
            förhandlingarna om Citybanan kan ha det tempo vi har planerat
            och att byggstarten kommer i gång 2006.
          </note>
          <note type="speaker">
            Anf. 12 CATHARINA ELMSÄTER-SVÄRD (m):
          </note>
          <note>
            Fru talman! Min ryggmärgsreflex hoppade helt plötsligt till.
            Statsrådet säger att ett lagförslag håller på att utarbetas där
            kommuner eller regioner om de så önskar ska kunna ta ut avgift
            på gamla vägar. Var det så jag skulle uppfatta det?
          </note>
          <note type="speaker">
            (Statsrådet ULRICA MESSING (s):
          </note>
          <u who="unknown" xml:id="i-02958eadbe7f6734-0">
            <seg>
              Befintliga.)
            </seg>
          </u>
          <note>
            Befintliga vägar! Då får jag direkt associationer. Det var ungefär
            så som det också var utformat när det skulle införas trängselavgifter.
            Det framkom att om en kommun eller region så önskar skulle man
            kunna införa dessa. Men det som då hände var att man inte hann
            tycka till så mycket i Stockholmsregionen eller i Stockholms stad.
            Det var ett beslut som kom ovanför deras huvuden. Jag hoppas att
            det inte blir samma sak i nya förhandlingar längre fram när det
            gäller det lagförslaget.
          </note>
          <note>
            Ministern talar om enskilda personer. Ja, det är precis vad det
            handlar om. Jag möter dagligen enskilda personer som har svårt
            att ta sig fram på tunnelbanor, pendeltåg och med sina bilar.
            Senast i dag hörde jag på radion i den diskussion som pågår om
            neddragningar inom landstinget en ambulansförare. Han associerade
            direkt i fråga om nedläggningar av Norrtälje och Södertälje sjukhus
            som förvisso inte hör till denna debatt, fru talman till det trafikkaos
            som råder i Stockholmsregionen och en oro för vad som kommer att
            hända med personers säkerhet.
          </note>
          <note>
            Ministern pratade tidigare om att uppnå de trafikpolitiska målen.
            Ja, det är riktigt. Vi känner allt större osäkerhet i denna region
            om vi kommer att få uppleva dem. Vi är snarare på väg bort från
            dem.
          </note>
          <note>
            Jag skulle ändå vilja skicka med en annan fråga som rör infrastrukturen.
            I rådande Stockholmsberedning råder det stor samstämmighet. Men
            det gäller inte bara beredningen utan även hela Stockholmsregionen
            och Mälardalen. Diskussionen om infrastruktur gäller inte bara
            väg och järnväg utan också vad som kommer att hända med flyget.
            Vi har framför oss att den citynära flygplatsen i Stockholm, Bromma,
            har ett avtal som är på väg att gå ut. Vi har förhållandet att
            staden äger marken. Landet i övrigt känner att något måste göras.
            Vad kommer att hända? När kommer något att hända? 2011 närmar
            sig snabbt. Innan dess måste det finnas en lösning. Det skulle
            jag vilja veta.
          </note>
          <note>
            Jag förstår vilket jag är glad för att denna minister, fru talman,
            inte har för avsikt att använda infrastrukturpengarna som något
            slags slagträ i debatten. Det kanske finns en större förståelse.
            Vad som behövs är, om möjligt, ännu större samordning, i synnerhet
            på detta område, mellan just vägverk och banverk. Eftersom det
            alltid tillkommer processer när det ska vara miljöhänsyn och så
            vidare ska det finnas någon form av projektledare för varje större
            projekt så att de inte faller mellan stolarna. Kan vi pröva nya
            grepp på detta område för att komma fram något fortare än vad
            som allmänt brukar gälla för infrastruktur?
          </note>
          <note>
            Det kostar alltid mer pengar att bygga väg eller järnväg i en
            storstadsregion än någon annanstans i landet inte minst för att
            det är så mycket människor och gamla byggnader att ta hänsyn till.
            Ibland är det inte alltid lätt att jämföra kronor och kronor.
            Jag hoppas verkligen att prioriteringen blir efter vad som kommer
            ut efter en investering.
          </note>
          <note type="speaker">
            Anf. 13 MARTIN ANDREASSON (fp):
          </note>
          <note>
            Fru talman! Det finns naturligtvis mycket som kan tas upp, men
            jag vill fokusera på den samsyn som fanns i Stockholmsberedningen
            i inledningsskedet som var mycket värdefull. Tyvärr saboterades
            den genom att frågan om trängselskatter i Stockholmsregionen kom
            till på grund av en maktpolitisk uppgörelse.
          </note>
          <note>
            Ulrica Messing säger att det inte är någon större dramatik med
            dessa avgifter på befintlig infrastruktur och att regeringen planerar
            en lagstiftning som gör det möjligt för kommuner och regioner
            lokalt att om man så vill införa sådana avgifter. Vad det rätt
            uppfattat?
          </note>
          <note>
            Sanningen är att regeringen i sin budgetproposition konstaterar
            att detta är en statlig skatt. Det är så den kommer att införas.
            I Stockholmsregionen är stödet för denna nya statliga skatt obefintligt.
            Det finns ett kompakt motstånd i hela Stockholmsregionen. Jag
            nämnde tidigare Kommunförbundet i Stockholms län, som uttalade
            sig emot. I Stockholms stad var både Socialdemokraterna, Moderaterna
            och Folkpartiet emot detta före valet.
          </note>
          <note>
            Jag har inte hört regeringen deklarera att man frångår bedömningen
            att det skulle vara en statlig skatt. Hur ska man då tolka statsrådet
            Messings uttalande att detta är någonting som införs om kommunen
            lokalt så vill? Betyder det att man planerar en skatt som är statlig
            men där det finns kommunal initiativrätt att införa en statlig
            skatt eller att avskaffa en statlig skatt? Det skulle i så fall
            vara en konstitutionellt mycket intressant modell.
          </note>
          <note>
            Vad skulle detta betyda för tillväxtproblemen i Stockholmsregionen?
            KTH har exempelvis konstaterat att vart tionde företag i Stockholmsregionen
            överväger att flytta därifrån om dessa trängselskatter införs.
          </note>
          <note>
            Jag skulle återigen vilja vädja till statsrådet att ta upp frågan
            om att göra en omstart och börja om i kommunal och regional kontext
            med denna frågas behandling.
          </note>
          <note type="speaker">
            Anf. 14 MARIETTA DE POURBAIX-LUNDIN (m):
          </note>
          <note>
            Fru talman! En femtedel av Sveriges befolkning bor i Stockholmsregionen.
            Ungefär en fjärdedel av all ekonomisk aktivitet sker i Stockholmsregionen,
            och hittills har ungefär 40 % av tillväxten i Sverige skett i
            Stockholmsregionen. Men nu börjar tillväxtmotorn Stockholm att
            hacka, och det finns risk för att den rentav skär ihop. Då kommer
            hela bilen Sverige att stanna det är ju det som kommer att ske.
          </note>
          <note>
            Precis som statsrådet själv säger är det inget nollsummespel,
            men jag upplever att regeringen hittills har sett mer till att
            fördela tillväxt än till att skapa och öka tillväxt. Jag vet att
            Socialdemokraterna har en tillväxtgrupp, som statsrådet själv
            leder, så vi får hoppas att det kommer ut något mer än ord av
            detta med tillväxt.
          </note>
          <note>
            När det gäller infrastrukturen, som vi diskuterar i dag, kan
            man undra om regeringen har haft eller har någon genomtänkt struktur,
            speciellt med tanke på dess samarbetspartier som egentligen inte
            vill ha tillväxt och är väldigt negativa till mycket infrastruktursatsningar.
            Jag undrar hur det ska gå ihop i slutändan.
          </note>
          <note>
            Samma dag som regeringen lade fram sin budgetproposition hade
            finansminister Bosse Ringholm en debattartikel på DN Debatt, och
            han skriver där: En annan central faktor för tillväxten de kommande
            åren är infrastruktursatsningar. Han nämner Citybanan och väg
            73. Det är återigen ord, och vi får se vad det blir av detta.
          </note>
          <note>
            Statsrådet tar själv upp det som jag ville prata en del om, och
            det är Mats Hellströms uppdrag att i alla kommuner se hur man
            kan få fram fler bostäder. Det fanns ju ett vallöfte om 120 000
            nya bostäder i Sverige. Jag vet att det vallöftet inte gäller
            längre, för det står inte i budgetpropositionen. Men några bostäder
            förväntar ni er väl ändå att det ska byggas, speciellt här i Stockholm,
            om vi ska få tillväxt. Allt detta hänger ihop. Jag utgår från
            att Socialdemokraternas politik också hänger ihop.
          </note>
          <note>
            Här kan man ganska klart läsa att av de 56 000 lägenheter som
            man tror att man ska kunna få fram de närmaste åren är 40 000
            beroende av infrastruktursatsningar i Stockholmsregionen. Det
            står i klartext. Mats Hellström beskriver också de speciella förhållanden
            som finns i Stockholm för att man ska kunna bygga, att det behövs
            enorma satsningar på infrastrukturen.
          </note>
          <note>
            Då är min fråga till statsrådet: Kommer vi att se någonting av
            detta? Jag tycker fortfarande att Catharina Elmsäter-Svärd över
            huvud taget inte har fått svar på sin fråga i interpellationen.
            Det står inte i det skriftliga svaret, och i debatten hittills
            har hon inte fått något svar på den frågan.
          </note>
          <note>
            För mig är det så att tillväxt, bostäder och infrastruktur, ja,
            allting, hänger ihop. Det blir ingen tillväxt om folk inte kan
            bo här. De kan inte bo här om de inte har några vägar att åka
            på. Därför vore det väldigt intressant om Catharina Elmsäter-Svärd
            kunde få svar på sin fråga, vilket hon hittills inte har fått.
          </note>
          <note>
            Jag kan inte heller låta bli att beröra svaret, som jag tycker
            är ett icke-svar. Det står inte mycket i det. Det är en lång harang
            om trängselavgifterna, och det slutar ändå med att vi ska ha en
            samsyn. Jag vet inte vilka som är vi om det är vi alla eller regeringen,
            Miljöpartiet och Vänstern. Jag vet inte vem de ska ha en samsyn
            med.
          </note>
          <note>
            Då är det, som har påpekats tidigare i debatten, en väldigt olycklig
            start att börja prata om trängselavgifter. Hur ska man kunna uppnå
            en samsyn i en region när en stor del av befolkningen och de allra
            flesta partierna är emot detta? Hur ska man kunna uppnå en samsyn?
          </note>
          <note>
            På något sätt måste man ta sig ur detta med trängselavgifterna
            och säga att det nog var feltänkt från början. Även om man i princip
            har baxat dem ända hit måste man ta sig ur detta. Det är min fråga.
            Någonstans mellan raderna ville jag ana att statsrådet försökte
            ta sig ur detta med trängselavgifter, men när jag lyssnar på debatten
            låter det inte så.
          </note>
          <note type="speaker">
            Anf. 15 Statsrådet ULRICA MESSING (s):
          </note>
          <note>
            Fru talman! Det var synd att Marietta de Pourbaix-Lundin inte
            var här och hörde när jag gick igenom mitt svar. Det är ingen
            lång harang utan en kort inledning om trängselavgifter. Sedan
            svarar jag på Catharina Elmsäter-Svärds fråga, nämligen vilka
            åtgärder jag är beredd att vidta för att bristen på infrastruktur
            inte ska motverka möjligheterna till tillväxt i Stockholmsregionen.
            Det är det vi nu har debatterat en lång stund.
          </note>
          <note>
            Vi är mitt i det planeringsarbete som är så viktigt, inte bara
            för Stockholmsregionen utan också för alla Sveriges län och regioner.
            Vi ska fördela 364 miljarder kronor. Det är en historiskt stor
            satsning. Vi har aldrig någonsin tagit så mycket pengar under
            en och samma planeringsperiod. Trots det vet både ni och jag att
            det skulle kunna fördelas ännu mer pengar, därför att det finns
            ett stort intresse och ett stort behov av infrastruktur runtom
            i vårt land. Men det är mycket pengar.
          </note>
          <note>
            Vi räknar med att Citybanan ska ha ungefär 7 ½ miljard av de
            364 miljarderna. Därutöver ska vi fortsätta med de infrastruktursatsningar
            vi redan har i Stockholm och också ytterligare satsningar. Det
            är väldigt mycket pengar som vi ska fördela.
          </note>
          <note>
            Kring detta finns det en väldigt bred samsyn. Inte heller jag
            är säker på att vi kan nå en samsyn om allt. Vi har till exempel
            lyft upp det stora behovet av nya bostäder i Stockholmsregionen.
            Hade vi haft en samsyn om det hade vi kanske börjat bygga bostäder
            också under förra mandatperioden. Men nu bygger vi. Just tillgång
            till bostäder och de bostäder som ska byggas ligger med som en
            grund i de planeringsramar som vi ska ta beslut om.
          </note>
          <note>
            Där delar jag Martin Andreassons uppfattning att det inte går
            att bygga nya områden eller nya stadsdelar utan att också ta hänsyn
            till infrastrukturen och bygga ihop den med nya bostadsområden.
            Det går inte i små kommuner och inte heller i stora kommuner.
            Just bostadsfrågan är med som en del i fördelningen av de pengar
            som vi ska fatta beslut om.
          </note>
          <note>
            Det är riktigt, som Catharina Elmsäter-Svärd tar upp, att vi
            står inför ett svårt men viktigt beslut om Bromma. Avtalet för
            Bromma flygplats går ut 2011. I det arbete som Stockholmsberedningen
            gjorde där det fanns en bred samsyn kring i stort sett de flesta
            frågor med undantag för synen på om trängsel- eller miljöavgifter
            kan vara ett sätt att påverka beteenden i trafiken pekade man
            på behovet av att också i fortsättningen ha en flygplats centralt
            belägen, vid vår huvudstad, som har en tydlig koppling till affärsflyget.
            De förslag som Stockholmsberedningen lämnade till regeringen arbetar
            vi nu med.
          </note>
          <note>
            Jag är oerhört mån om att också Arlanda ska fortsätta att växa
            och ta nya flighter och nya avgångar. Arlanda har ännu inte hämtat
            sig efter den nedgång som drabbade oss efter den 11 september
            och efter nedgången på den asiatiska marknaden under förra året,
            med SARS och mycket annat. Att Arlanda är en av våra stora motorer
            för flyget både inom landet och mot andra länder är självklart.
            Det kommer Arlanda också att vara i fortsättningen.
          </note>
          <note>
            Men om vi kommer att fortsätta att växa och utvecklas så mycket
            som vi vill och önskar räcker inte kapaciteten på Arlanda. Jag
            delar då Stockholmsberedningens uppfattning att vi i framtiden
            måste hitta en alternativ flygplats och att den då ska ha en tydligare
            koppling till affärsflyget.
          </note>
          <note>
            Jag utgår också från att de myndigheter och verk som regeringen
            har är bra på att samverka och samarbeta. Det ska de vara, därför
            att det är sällan så att enskilda personer eller företag är beroende
            av kontakt med bara en myndighet eller ett verk. Här är det medborgarfokus
            och medborgarnyttan som ska vara i centrum, och då måste myndigheter
            också samverka för att nå detta fokus.
          </note>
          <note type="speaker">
            Anf. 16 CATHARINA ELMSÄTER-SVÄRD (m):
          </note>
          <note>
            Fru talman! Eftersom jag efter detta anförande inte har mer talartid
            i denna debatt skulle jag kunna sammanfatta det som jag har tolkat
            att ministern har svarat på min fråga när det gäller åtgärder
            för att se till att bristen på infrastruktur inte motverkar tillväxten
            i följande punkter:
          </note>
          <note>
            För det första: Stockholmsberedningens prioriteringar kommer
            att väga tungt.
          </note>
          <note>
            För det andra: Citybanan kommer att påbörjas senast år 2006.
          </note>
          <note>
            För det tredje: Infrastrukturpengar ska inte i fortsättningen
            från regeringens sida användas som slagträ i debatten när det
            gäller hot eller löften på andra områden, utan de ska ses som
            vad de faktiskt är till för.
          </note>
          <note>
            För det fjärde: Trängselavgifter ska egentligen inte heller vara
            ett krav för att göra infrastruktursatsningar i Stockholmsregionen
            om det nu skulle bli så att propositionen, om den kommer, blir
            nedröstad.
          </note>
          <note>
            För det femte: När det gäller Bromma är det Stockholmsberedningens
            förslag som kommer att väga tungt. Ifall Bromma flygplats läggs
            ned ska man alltså först ha redovisat var en annan citynära flygplats
            ska vara.
          </note>
          <note type="speaker">
            Anf. 17 MARIETTA DE POURBAIX-LUNDIN (m):
          </note>
          <note>
            Fru talman! Jag har varit här hela tiden och lyssnat, även om
            jag inte satt längst fram här i kammaren. Jag hörde alltså vad
            som sades i debatten och kunde fortfarande notera att det inte
            kommit fram speciellt mycket konkret om vad statsrådet är beredd
            att göra för att det inte ska bli några problem med tillväxten
            beroende på att det saknas infrastruktursatsningar i Stockholmsregionen.
          </note>
          <note>
            Jag kan också, om jag nu ska vara positiv, göra tolkningen att
            för första gången kommer man att se till att Stockholm får en
            stor, en väsentlig, del av de infrastrukturresurser som kommer
            framöver beroende på att regeringen nu har insett att Stockholm
            behöver tillväxt en tillväxt för hela Sverige. Det är så jag nu
            vill tolka det. Jag hoppas på att få det bekräftat, och då ser
            vi fram emot ansenliga summor.
          </note>
          <note>
            Jag ser också fram emot att alla de olika projekt och alla de
            infrastruktursatsningar som finns nämnda i Mats Hellströms material
            Vägskäl för bostadsbristen får pengar, och det ganska omgående.
            Om inte kommer inte en enda bostad att kunna byggas ja, några
            bostäder men inte många. Jag får tolka det hela på det sättet.
            Om vi kan få fram detta i dag har vi uppnått mycket.
          </note>
          <note>
            Dock har vi kvar problemet med trängselavgifterna. Jag vet inte
            om statsrådet själv faktiskt tror på att en ringmur, om en sådan
            byggs, gynnar tillväxten. Får vi en tillväxt i Sverige och i Stockholmsregionen
            om man gör så? Jag skulle vilja påstå att vi inte får det. Det
            är ju bara en extra skatt på Stockholm och stockholmarna, som
            redan betalar stora summor till övriga delar av Sverige.
          </note>
          <note>
            Vill vi strypa tillväxtmotorn, vill vi att den ska skära ihop,
            ja, då bygger vi en ringmur runt Stockholm. Men det är ett väldigt
            gammalmodigt tänkande. Det var väl på medeltiden vi hade ringmurar,
            något som väl inte var särskilt framgångsrikt då. Så är det inte
            heller i dag. Jag vill alltså från statsrådet ha beskedet att
            man slänger förslaget i papperskorgen, där det hör hemma.
          </note>
          <note type="speaker">
            Anf. 18 Statsrådet ULRICA MESSING (s):
          </note>
          <note>
            Fru talman! Vad vi tycker skiljer sig en del åt beroende på var
            vi bor. Jag är medveten om den kritik som delar av näringslivet
            i Stockholm har framfört mot trängselavgifterna. I morgon ska
            jag träffa representanter för Västsvenska Industri- &amp; Handelskammaren.
            De ska för mig presentera ett förslag om hur man kan ta ut avgifter
            på infrastrukturen i Västsverige för att så att säga växla upp
            pengarna också de företrädare för näringslivet, med en helt annan
            ingång och en helt annan syn på hur vi gemensamt kan få mer pengar
            till viktiga och angelägna infrastruktursatsningar, till exempel
            när det gäller kollektivtrafiken.
          </note>
          <note>
            Alla utredningar hittills Stockholmsberedningen, Skogös utredning
            och Bengt Dennis utredning har kommit fram till att avgifter på
            infrastrukturen är att betrakta som skatt. Därför kommer regeringen
            att gå till riksdagen med ett lagförslag som möjliggör införandet
            av avgifter också på befintlig infrastruktur om det finns en majoritet
            för detta på lokal nivå. Sedan får man ha en diskussion om hur
            återflödet av de pengarna ska gå till. Men det finns i dag, enligt
            de utredningar som varit, inget annat system än att betrakta de
            här pengarna som skatt. Sedan får diskussionen gälla hur återflödet
            ska se ut.
          </note>
          <note>
            Jag delar alltså den uppfattning som Stockholmsberedningen har
            kommit fram till och tycker att deras prioriteringar ska ligga
            tungt. Jag är optimistisk inför att den fysiska planeringen av
            Citybanan kan starta år 2006 därför att de diskussionerna pågår
            just nu.
          </note>
          <note>
            Inte heller jag tycker att infrastrukturen ska vara ett slagträ
            i debatten. Låt oss titta på vilka möjligheter vi ser framför
            oss efter det att avtalet om Bromma går ut, år 2011.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellationerna 2003/04:40 och 41 om vårdkostnaderna
            för gömda flyktingar
          </note>
          <note type="speaker">
            Anf. 19 Socialminister LARS ENGQVIST (s):
          </note>
          <note>
            Fru talman! Cecilia Wikström har frågat mig och migrationsminister
            Barbro Holmberg vilka åtgärder vi är beredda att vidta för att
            få Migrationsverket eller annan myndighet att bära gömda flyktingars
            sjukvårdskostnader. Hon har även frågat om vi är beredda att agera
            för att medverka till att kostnaderna för sjukvård avskrivs för
            de flyktingar som beviljats permanent uppehållstillstånd i Sverige.
            Arbetet inom regeringen är organiserat så att det är jag som ska
            besvara interpellationerna.
          </note>
          <note>
            Varje landsting ska enligt hälso- och sjukvårdslagen (1982:763)
            erbjuda en god hälso- och sjukvård åt dem som är bosatta inom
            landstinget. Landstinget ska även erbjuda omedelbar hälso- och
            sjukvård åt den som vistas i landstinget utan att vara bosatt
            där. Denna skyldighet omfattar således även asylsökande och andra
            utlänningar som av olika skäl vistas i landet utan uppehållstillstånd.
            Landstinget har, med undantag för bland annat asylsökande, inte
            rätt till statlig ersättning för denna vård utan får kräva ersättning
            från individen om han eller hon inte omfattas av EG-rätten, internationella
            avtal med mera.
          </note>
          <note>
            Hälso- och sjukvård för asylsökande med flera regleras i en särskild
            överenskommelse mellan staten och Landstingsförbundet. Denna överenskommelse
            går utöver landstingens skyldigheter enligt hälso- och sjukvårdslagen.
            Enligt överenskommelsen har landstingen åtagit sig att lämna viss
            specificerad vård till vissa utlänningar, och staten lämnar ersättning
            till landstingen för denna vård. Vuxna asylsökande erbjuds omedelbar
            sjukvård och tandvård samt sjukvård och tandvård som inte kan
            anstå. Även viss annan vård ingår, till exempel mödrahälsovård
            och förlossningsvård.
          </note>
          <note>
            Asylsökande barn och barn som hålls gömda inför verkställigheten
            av ett avvisnings- eller utvisningsbeslut, så kallade gömda barn,
            erbjuds samma hälso- och sjukvård samt tandvård som barn som är
            bosatta i Sverige.
          </note>
          <note>
            Cecilia Wikströms fråga till mig handlar om vuxna personer som
            har sökt asyl eller uppehållstillstånd i Sverige. De har fått
            sin sak prövad men har inte befunnits vara i behov av skydd undan
            förföljelse, och de har inte heller av något annat skäl fått tillstånd
            att stanna i Sverige. Det skulle vara en inkonsekvent och otydlig
            ordning om staten skulle ersätta landstingen för hälso- och sjukvård
            till personer som inte har rätt att vistas i Sverige.
          </note>
          <note>
            Avslutningsvis vill jag nämna att det inte föreligger några hinder
            för landstingen att, som vilken annan borgenär som helst, efterge
            sin fordran.
          </note>
          <note>
            För den person som ådragit sig sådana skulder att han eller hon
            kan bedömas vara kvalificerat insolvent och som har hemvist i
            Sverige kan det även ytterst komma i fråga att ansöka om skuldsanering.
          </note>
          <note>
            Mot bakgrund av vad jag nu har anfört har jag inte för avsikt
            att vidta några åtgärder.
          </note>
          <note type="speaker">
            Anf. 20 CECILIA WIKSTRÖM (fp):
          </note>
          <note>
            Fru talman! Först vill jag framföra ett tack till socialministern
            för svaret. Det har inte på något sätt förvånat mig till innehållet.
            Vissa förtydliganden kan dock tas fram i den här debatten.
          </note>
          <note>
            Jag vill för socialministern berätta en historia från det verkliga
            livet. Det rör sig om en familj där kvinnan, i min ålder, för
            tre år sedan vistades på Akademiska sjukhuset i Uppsala. Vid den
            tid då hon vistades på sjukhuset hade man vid två tillfällen fått
            nej i Utlänningsnämnden. Under sjukhusvistelseperioden fick man
            först inhibition och därefter permanent uppehållstillstånd. Staten
            har alltså tagit ansvar för kostnaderna efter inhibitionen men
            inte före. Kvinnan tillfrisknade.
          </note>
          <note>
            Det är en väl fungerande familj med en mamma och en pappa som
            arbetar och gör rätt för sig och som inte önskar något högre än
            att bidra till en positiv samhällsutveckling i vårt land. Barnen
            är väl fungerande. Integrationen är lyckad.
          </note>
          <note>
            Därför, fru talman, tycker jag att det är mycket cyniskt att,
            som vi hör från socialministern, säga att det är fritt fram för
            landstingen att efterskänka eller att komma med krav om vederbörande
            kan bedömas vara kvalificerat insolvent.
          </note>
          <note>
            Inte jag, och inte så många andra människor heller, kan inom
            30 dagar realisera en kvarts miljon kronor, speciellt inte om
            man aldrig har fått veta att man kommer att tillsändas en faktura.
          </note>
          <note>
            I det fall som jag precis nu kort redogjorde för gällde det sjukvård
            för tre år sedan. Så dyker det upp en räkning i den här storleksordningen
            utan någon föregående varning men med en anmodan att betala inom
            30 dagar.
          </note>
          <note>
            Hur kan socialministern tro att flyktingar, som oftast har flytt
            sitt hemland med mycket lätt bagage, ska kunna räknas vara så
            solventa att de ska kunna betala fakturor i den här storleksordningen?
          </note>
          <note>
            Å andra sidan kan man säga att landstingen ändå aldrig får någonting
            betalt, men vad som inträffar är att de här personerna får sitt
            ärende fört över till kronofogden. De kommer in i ett register
            över personer med betalningsanmärkningar. De kommer aldrig att
            kunna få bostadslån eller köpa en bil på avbetalning eller ens
            en gång skaffa sig ett mobiltelefonabonnemang, än mindre hyra
            en film i en videobutik.
          </note>
          <note>
            Jag tillåter mig, fru talman, att ifrågasätta om Socialdemokraternas
            tal om integration bara är tomt prat.
          </note>
          <note type="speaker">
            Anf. 21 ANNE-MARIE EKSTRÖM (fp):
          </note>
          <note>
            Fru talman! Jag håller med Cecilia Wikström om att regeringen
            pratar mycket om hur viktigt det är med en bra integration. Man
            kan läsa i budgetproposition efter budgetproposition hur viktigt
            det är att de människor som har kommit hit från andra länder får
            en bra start i det nya landet. Gång på gång säger också integrationsminister
            Mona Sahlin samma sak. Att tvingas börja sitt nya liv med en skuld
            på flera hundratusen kronor är inte den bästa start man skulle
            önska sig.
          </note>
          <note>
            Visst skulle man kunna säga att de får skylla sig själva därför
            att de gömt sig. Men jag vill mena att så länge som vi har en
            asylprocess som inte är rättssäker kommer det att finnas människor
            som gömmer sig av rädsla för att behöva återvända till sitt forna
            hemland. Tyvärr kommer det också att dröja innan vi får en ny
            säkrare asylprocess utredningen drar ju ut på tiden.
          </note>
          <note>
            Fru talman! De här människorna finns i vårt land; de har kommit
            hit som flyktingar. Humaniteten kräver att man kan få vård om
            man skulle bli akut sjuk. Dit bör man också räkna förlossningsvård.
            Men när det sedan visar sig att de som fått akut vård under den
            tid som de gömt sig får uppehållstillstånd borde de i efterskott
            betraktas på samma sätt som en normal asylsökande. Det är egentligen
            på grund av att asylprocessen inte har varit tillräckligt rättssäker
            som de har gömt sig. De hade faktiskt rätt att få stanna här.
            Då vore det rimligt att den som får uppehållstillstånd får sin
            skuld efterskänkt oavsett var man bor, inte bara i vissa landsting.
          </note>
          <note>
            Fru talman! Sverige måste verkligen leva upp till att underlätta
            integrationen för nya svenskar. Tänker ministern medverka till
            att gömda flyktingar behandlas lika över hela landet, om de har
            råkat bli sjuka under den tid som de har varit gömda?
          </note>
          <note type="speaker">
            Anf. 22 Socialminister LARS ENGQVIST (s):
          </note>
          <note>
            Fru talman! För mig har de båda interpellationerna handlat om
            principer för sjukvården. Jag har svårt att se någon annan princip
            för finansiering av sjukvården än den som gäller i dag, det vill
            säga att landstingen inte har rätt att hos staten kräva ersättning
            för vård av dem som inte har rätt att vistas i det här landet.
            Vi skulle få en alldeles omöjlig situation när det gäller att
            finansiera och organisera svensk sjukvård. Jag tror att det är
            det viktigaste.
          </note>
          <note>
            Jag tycker att den princip som vi har för finansiering av svensk
            sjukvård fungerar väl. Den är väl genomtänkt. Det är upp till
            staten att ersätta landstingen för den vård som gömda barn får
            i enlighet med barnkonventionen. När det gäller vuxna som har
            fått sin sak prövad och som inte har fått rätten att befinna sig
            i Sverige blir det orimligt att säga att staten ska ersätta landstingen
            för vården av dessa.
          </note>
          <note>
            Jag tycker att vi har en väl genomtänkt princip för finansiering
            av sjukvård. Om man vill diskutera asylprocessen, sättet att hantera
            asylansökningar, att snabba upp processen och liknande frågor,
            rekommenderar jag Cecilia Wikström att upprepa just den frågan
            till den ansvariga ministern för migrationsärenden, nämligen Barbro
            Holmberg. Men det är en annan diskussion än principen för finansiering
            av sjukvården, som jag tycker är väl genomtänkt.
          </note>
          <note type="speaker">
            Anf. 23 CECILIA WIKSTRÖM (fp):
          </note>
          <note>
            Fru talman! Jag har som bekant ställt mina frågor såväl till
            migrationsministern som till socialministern för att få detta
            problem väl genomlyst. Nu är det socialministern som har svarat,
            tydligt och bra på många sätt, men det lämnar många frågetecken
            i luften.
          </note>
          <note>
            Socialministern hänvisar till vuxna personer som har fått sin
            sak prövad men som inte befunnits behöva skydd undan förföljelse
            och som inte fått asyl. Nej, inte första gången när de sökt och
            kanske inte andra gången heller. Men väl tredje gången har man
            lyckats ta fram nya argument och fått ett ja. Då tycker jag att
            vi ska ta vara på de människorna, se till att de får en välfungerande
            integrationsprocess och inte på detta cyniska sätt slå undan benen
            för dem när de är på väg in i ett fungerande, bidragande samhällsengagemang
            och ett liv här i Sverige.
          </note>
          <note>
            Jag känner både vrede och skam, fru talman, över att man behandlar
            de nya svenskarna på det här sättet. Jag vet att det inte är speciellt
            många. Det är svårt att få fram siffror, men vad jag vet är att
            kostnaderna för vård av den här typen av människor i Uppsala län
            under 2002 rörde sig om ungefär en promille av landstingets omsättning.
            Det är väldigt lite pengar det handlar om, men det är en viktig
            och stor princip för hur vi ser på de människor som har fått rätt
            att leva och skapa sig en framtid i detta land. Där tycker jag,
            fru talman, att socialministerns svar på ett mycket tydligt sätt
            belyser att det går en vattendelare mellan mig som liberal och
            den socialdemokratiska regeringen i vår syn på vad integration
            verkligen är. Det skulle vara så enkelt att säga att de som till
            slut har fått stanna inte ska avkrävas betalning för den sjukvård
            som de har fått åratal tillbaka i tiden. Det är mycket cyniskt.
            Medmänsklighet och solidaritet borde vara honnörsord också för
            en socialdemokratisk socialminister.
          </note>
          <note type="speaker">
            Anf. 24 ANNE-MARIE EKSTRÖM (fp):
          </note>
          <note>
            Fru talman! Jag håller med om att asylprocessen egentligen inte
            hör hemma i den här debatten. Men orsaken till att man hamnat
            i den situationen att man har gömt sig många gånger är att man
            känner att man inte blivit tillräckligt rättvist behandlad. När
            man sedan får ett uppehållstillstånd borde man i princip ha haft
            rätten att få den akuta vården. Man har ju haft rätt att stanna
            här, även om man under en period har varit i en gråzon.
          </note>
          <note>
            Jag anser att man borde kunna se över hur vi ska kunna lösa de
            här problemen på samma sätt som man har löst frågan om akut sjukvård
            för barn. Jag vill än en gång påtala att det är viktigt att också
            se mödravården som en vård som man utan tvekan borde kunde få.
          </note>
          <note type="speaker">
            Anf. 25 Socialminister LARS ENGQVIST (s):
          </note>
          <note>
            Fru talman! Jag har faktiskt svårt att se Cecilia Wikströms upprördhet
            över de principer som gäller. Sverige för en politik på det här
            området som innebär att asylsökande faktiskt får vård. Staten
            ersätter landstingen för den vård landstingen erbjuder asylsökande.
            Vad vi diskuterar och det Cecilia Wikström har frågat om gäller
            en vuxen som har fått sin sak prövad och fått besked om att inte
            få vistas i Sverige.
          </note>
          <note>
            Då menar Cecilia Wikström att staten ändå ska betala vården,
            åtminstone om det i ett långt senare skede visar sig att man får
            uppehållstillstånd. Jag har svårt att se hur det skulle kunna
            fungera. Då skulle vi riva upp principerna för vem som är ansvarig
            för finansiering av sjukvården. Det skulle kunna röra sig om väldigt
            många människor som för tillfället vistades i Sverige. De regler
            som vi följer och som också är internationellt accepterade innebär
            faktiskt inte att samhället ansvarar för sjukvårdskostnaderna.
          </note>
          <note>
            Det är svårt att från riksdagens talarstol diskutera speciella
            fall. Man ska inte glömma bort och det är viktigt att sjukvårdshuvudmännen
            har möjlighet att avstå från sin fordran. Det finns alltså möjlighet
            för de borgerliga landstingen att göra detta.
          </note>
          <note type="speaker">
            Anf. 26 CECILIA WIKSTRÖM (fp):
          </note>
          <note>
            Fru talman! En överväldigande majoritet av landstingen efterskänker
            dessa fordringar. Jag tror att det är fyra möjligen fem landsting
            som inte gör det, och jag skäms över att jag bor i ett av dessa
            landsting som är socialdemokratiskt styrt.
          </note>
          <note>
            Socialministern hänvisar till att landstingen kan efterskänka
            sin fordran. Men omvänt då? Ponera, fru talman, att landstingen
            efter denna debatt plötsligt börjar att fakturera i en tilltagande
            omfattning. Ponera att alla landsting glömmer bort principen om
            humanitet och solidaritet och börjar fakturera åratal efter att
            människor har fått uppehållstillstånd. Hur skulle det se ut? Vilka
            signaler skulle det sända ut?
          </note>
          <note>
            Ska jag tolka socialministern så att landstingen fritt kan fakturera
            eller efterskänka? Kanske socialministern till och med uppmanar
            landstingen att åratal efteråt kräva gömda flyktingar på miljonbelopp?
            Är det så jag ska tolka svaret? Är det ministerns önskan att det
            ska se ut på det sättet? Det vore intressant att höra. Men visst
            vore det cyniskt om resultatet av den här debatten blev att ministern
            säger att det är godtyckligt för landstingen att efterskänka eller
            fakturera, och det sedan blev så att fler landsting fakturerade.
            Det vore väldigt tråkigt.
          </note>
          <note>
            I väntan på att det blir ett ökat liberalt inflytande också på
            sjukvårdsområdet i Sverige där man vill stå upp för solidaritet
            och medmänsklighet måste någonting akut göras. Fortfarande står
            mitt hopp till att denna debatt och efterföljande debatter kan
            bidra till detta.
          </note>
          <note type="speaker">
            Anf. 27 Socialminister LARS ENGQVIST (s):
          </note>
          <note>
            Fru talman! Jag har inte uppfattat det så att Folkpartiet vill
            ändra grunden för ersättning till landstingen och för vad det
            offentliga ska finansiera. Där tror jag inte att det finns några
            stora skillnader.
          </note>
          <note>
            Det är också socialdemokratiskt styrda landsting som efterskänker.
            Till sist blir det en fråga för varje landsting att göra en bedömning.
            Men det är viktigt att påpeka att landstingen har möjlighet att
            efterskänka.
          </note>
          <note>
            Men vad vi egentligen diskuterar är inte principerna för finansiering
            av sjukvården där har jag inte uppfattat att det är så stor skillnad
            mellan Folkpartiet och Socialdemokraterna utan det är i stället
            hur vi hanterar asylprocessen. Visst finns det med i frågeställningen,
            men då är det bättre att hänvisa Cecilia Wikström till ännu en
            diskussion i ärendet direkt med Barbro Holmberg.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2003/04:57 om Försvarsmaktens grundorganisation
          </note>
          <note type="speaker">
            Anf. 28 Försvarsminister LENI BJÖRKLUND (s):
          </note>
          <note>
            Fru talman! Allan Widman har frågat mig om jag är beredd att
            vidta några åtgärder för att garantera att den framtida grundorganisationen
            i större utsträckning styrs av de krav som fullgörandet av Försvarsmaktens
            huvuduppgifter ställer.
          </note>
          <note>
            Regeringen fattade den 28 augusti beslut om riktlinjer för utarbetandet
            av underlag om en förändrad grundorganisation för Försvarsmakten
            inför 2004 års försvarsbeslut. Med stöd i regeringsbeslutet har
            jag samma dag utsett en arbetsgrupp för att ta fram detta underlag.
          </note>
          <note>
            Regeringen har i riktlinjerna angivit att följande utgångspunkter
            ska utgöra grunden för arbetet: regeringens beslut den 8 maj 2003
            om differentierad beredskap inom Försvarsmakten, regeringens beslut
            den 26 juni 2003 med planeringsanvisningar för Försvarsmaktens
            budgetunderlag för 2005 samt Försvarsmaktens budgetunderlag för
            2005 med tillhörande delredovisningar.
          </note>
          <note>
            Arbetsgruppen ska ta hänsyn till ett flertal aspekter i sitt
            arbete. Det gäller försvarspolitiska, ekonomiska och regionalpolitiska
            aspekter liksom arbetsmiljöaspekter och miljöpolitiska aspekter.
            De försvarspolitiska aspekterna är av naturliga skäl de mest utvecklade.
            Arbetsgruppen ska genom sina organisationsförslag skapa en struktur
            som svarar mot de krav som den nya strukturen med insatsförband,
            förstärkningsförband och utvecklings- och kompetensresurser ställer.
            Utöver detta ska den nya organisationen klara krav på bland annat
            bättre samträning och förbättrad systemkunskap.
          </note>
          <note>
            Riktlinjerna pekar vidare på betydelsen av att den nya organisationen
            tar hänsyn till att de för Försvarsmakten nödvändiga kompetenserna
            kan vidmakthållas och utvecklas. Dessutom understryks vikten av
            förmågan att hantera specialfunktioner som till exempel luftvärn
            och artilleri. Sammantaget kan konstateras att de försvarspolitiska
            aspekterna fått en stor tyngd i riktlinjerna till arbetsgruppen.
          </note>
          <note>
            När det gäller själva arbetssättet kan det framhållas att arbetsgruppen
            självständigt ska komma fram till ett förslag. Regeringen kommer
            att ta ställning till arbetsgruppens förslag i samband med beslut
            om försvarspolitisk proposition inför hösten 2004.
          </note>
          <note>
            Jag är övertygad om att arbetsgruppens slutgiltiga förslag kommer
            att bli ett ändamålsenligt underlag för regeringens beslut i försvarsbeslutspropositionen.
          </note>
          <note type="speaker">
            Anf. 29 ALLAN WIDMAN (fp):
          </note>
          <note>
            Fru talman! Jag vill tacka försvarsministern för det svar som
            jag har erhållit. Men inledningsvis är det värt att notera att
            svaret egentligen inte innehåller några förklaringar om på vilket
            sätt regionalpolitiska eller arbetsmarknadspolitiska aspekter
            skulle stärka försvaret när det gäller dess förmåga att uppfylla
            de nu fyra existerande huvuduppgifterna.
          </note>
          <note>
            Såtillvida skiljer sig både de regionalpolitiska och de arbetsmarknadspolitiska
            aspekterna från de andra aspekter som dras upp i regeringens riktlinjer.
            Jag tänker då till exempel på den ekonomiska aspekten som naturligtvis
            på ett indirekt sätt har mycket stor betydelse för hur försvaret
            kan lösa sina framtida uppgifter. Sak samma gäller också arbetsmiljöaspekten
            och de miljöpolitiska aspekterna som dessutom i många fall följer
            av lag.
          </note>
          <note>
            Mor denna bakgrund är det inte så förvånande att jag inte heller
            får något svar på min fråga huruvida försvarsministern är beredd
            att vidta åtgärder för att ändra på detta förhållande. Jag hade
            annars gärna välkomnat en sådan bekräftelse från henne och regeringen.
          </note>
          <note>
            Till sist vill jag ta upp en sak som sägs i slutet av interpellationssvaret.
            Det gäller det arbetssätt som nu präglar arbetet med att ta fram
            en ny grundorganisation inför nästa års försvarsbeslut. I interpellationssvaret
            betonas att arbetsgruppen självständigt ska lägga fram ett förslag.
            Men såvitt jag känner till består denna arbetsgrupp av både representanter
            för Försvarsmakten och anställda på Regeringskansliet.
          </note>
          <note>
            Mot den bakgrunden kan man ställa sig frågan: I vilken utsträckning
            kommer det att vara möjligt att ställa Försvarsmakten som myndighet
            till ansvar för det förslag som så småningom läggs fram? Är inte
            risken utomordentligt stor att Försvarsmakten för den händelse
            förslaget inte blir så bra när det förverkligas kommer att hävda
            att de förslag som lades fram redan var politiskt förankrade i
            regeringen?
          </note>
          <note type="speaker">
            Anf. 30 Försvarsminister LENI BJÖRKLUND (s):
          </note>
          <note>
            Fru talman! Jag måste säga att jag är lite förvånad över att
            Allan Widman tycker att de aspekter som rör regionalpolitik och
            arbetsmarknadspolitik inte har så stor betydelse. Jag har sagt
            att utgångspunkterna för detta arbete självfallet i första hand
            handlar om de försvarspolitiska aspekterna kompletterade med ekonomi,
            miljö och arbetsmiljö, och vi ska ju inte konstruera ett nytt
            försvar från scratch . Vi har ändå att utgå från att försvaret
            har bedrivit verksamhet i det här landet lika länge som den svenska
            staten har funnits. Därför kan man inte bortse från att det har
            bedrivit verksamhet på orter där verksamheten har stor betydelse.
            Ingen arbetsgivare som fortsatt vill kunna verka med förtroende
            när man vill etablera sig kan bara bortse från den struktur som
            finns. Det är viktigt att detta finns med när man tittar på grundorganisationen.
            I annat fall får vi en annan diskussion efteråt som blir väl så
            problematisk.
          </note>
          <note>
            Sedan har jag erfarit att den här arbetsgruppens arbetsmodell
            är samma som den man använde förra gången och att den fungerade
            bra. Den arbetade med öppna hearingar, tog kontakter och var inget
            slutet system där man satt och till slut eldade vit rök när man
            var färdig med ett gemensamt ställningstagande. Att man arbetade
            på det sättet och hade goda förutsättningar att få fram ett underlag,
            och att vi nu fullföljer det tidigare försvarsbeslutet anpassat
            till nya krav och de erfarenheter som vi har gjort, tycker jag
            visar att den modellen var ganska bra. Därför har jag föreslagit
            den.
          </note>
          <note type="speaker">
            Anf. 31 ALLAN WIDMAN (fp):
          </note>
          <note>
            Fru talman! När försvarsministern tar skydd bakom det faktum
            att arbetsgrupper vid tidigare försvarsbeslut har sett ut på samma
            sätt uppfattar jag att hon erkänner att det finns problem när
            det gäller ansvarsförhållandena mellan å ena sidan myndigheten
            och å andra sidan Regeringskansliet. Det är alldeles uppenbart
            att risken är överhängande att Försvarsmakten vid ett eventuellt
            misslyckande kommer att skylla på regeringen och på det faktum
            att besluten som Försvarsmakten arbetar fram under hand förankras
            hos regeringens representanter i arbetsgruppen.
          </note>
          <note>
            För övrigt hörde försvarsministern helt rätt. Allan Widman sade:
            De arbetsmarknadspolitiska och de regionalpolitiska aspekterna
            har ingen betydelse för försvarsförmågan.
          </note>
          <note>
            Jag följer inte riktigt försvarsministerns tankegångar när hon
            säger att man inte kan bortse från den struktur som finns. Och
            det är klart att man inte ska göra. Är det på det sättet att Försvarsmakten
            under en lång rad av år har gjort stora och tunga investeringar
            i de existerande förbanden i grundorganisationen måste det naturligtvis
            vara ett förhållande av betydelse när man funderar på vilka som
            man ska spara och vilka som man ska lägga ned. Men problemet är
            att genom att de aspekterna inte lika tydligt syns när regionalpolitik
            och arbetsmarknadspolitik hålls fram är risken stor att vi får
            mindre försvar, fru talman, för de pengar som skattebetalarna
            investerar i Försvarsmakten.
          </note>
          <note>
            Bakgrunden till min fråga är att Försvarsmakten har haft stora
            problem att leverera till landet som helhet. Man har en väl dokumenterad
            oförmåga i fråga om kostnadseffektiviteten, och vi upplever att
            de pengar som vi lägger in i försvaret inte renderar lika stor
            försvarsförmåga.
          </note>
          <note type="speaker">
            Anf. 32 Försvarsminister LENI BJÖRKLUND (s):
          </note>
          <note>
            Fru talman! Först ska jag säga att Försvarsmakten också har möjlighet
            att redovisa sina ställningstaganden i samband med budgetunderlaget.
            Jag är fullständigt övertygad om att alla som så småningom tar
            ställning till det kommande försvarsbeslutet också i lokaliseringsfrågorna
            kommer att vara klara över vilka avvägningar som gjorts. Man kan
            naturligtvis diskutera vid vilken tidpunkt denna avvägning ska
            ske, men den ska ändå motiveras. Det gör att jag, regeringen i
            sin helhet, Allan Widman och alla med spårbarhet och tydlighet
            kommer att se vilka avvägningar som har skett.
          </note>
          <note>
            När försvaret bedriver verksamhet på olika orter är det ju inte
            bara Försvarsmakten och staten som gör sina investeringar direkt.
            Kommuner och regioner gör också betydande satsningar på infrastruktur
            för att möjliggöra den här verksamheten, skolor, vårdinstanser
            etcetera.
          </note>
          <note>
            Det är klart att jag inte kan lova att Försvarsmakten i framtiden
            inte kommer att ha ett behov av att kommuner och regioner gör
            den typen av satsningar på infrastruktur för att familjer och
            den verksamhet som bedrivs ska kunna fungera på ett bra sätt ur
            Försvarsmaktens synpunkt. När vi ska diskutera det kommande försvarsbeslutet
            kan inte Försvarsmakten eller staten uppträda oansvarigt och bara
            säga: Det där har inget värde. Om vi ändrar i grundorganisationen
            kommer det att finnas flera orter som kräver tydliga svar från
            de beslutsfattare som tar beslutet. Därför tycker jag att det
            är lika bra att vi har det med i underlaget innan beslut fattas.
          </note>
          <note type="speaker">
            Anf. 33 ALLAN WIDMAN (fp):
          </note>
          <note>
            Fru talman! Jag vill använda mitt sista inlägg här till att fråga
            försvarsministern om det gives någon möjlighet att från hennes
            sida rangordna de aspekter som finns i riktlinjerna. Som också
            försvarsministern har noterat är de inte rangordnade, även om
            de naturligtvis nämns i särskild ordning. Jag tror att det vore
            mycket bra om försvarsministern tog tillfället i akt att förtydliga
            sig på den här punkten genom att säga att eftersom de försvarspolitiska
            aspekterna nämns först i riktlinjerna är de också de allra viktigaste.
            Jag tror att det kan vara bra om man säger det på ett tydligt
            sätt.
          </note>
          <note>
            Avslutningsvis, fru talman, investerar Sveriges skattebetalare
            årligen drygt 40 miljarder kronor i det militära försvaret. Under
            den tid som jag har jobbat med försvarsfrågor tycker jag mig ha
            märkt att pengarna inte alltid används för att maximera det militära
            försvarets försvarsförmåga. Jag tror att detta är djupt olyckligt
            och att det också är det som är förklaringen till varför, som
            jag sade tidigare, kostnadseffektiviteten inom Försvarsmakten
            är dokumenterat dålig.
          </note>
          <note type="speaker">
            Anf. 34 Försvarsminister LENI BJÖRKLUND (s):
          </note>
          <note>
            Fru talman! Regeringen har inte använt metoden att rangordna
            aspekterna. Man kan ändå konstatera vad som nämns först, men det
            är inte nog med det utan det gäller också de aspekter där det
            krävs mest detaljer i redovisningen. Längre än så tänker jag inte
            gå i dag, utan jag menar att det framgår ganska tydligt på vilka
            punkter som jag och regeringen kommer att få ett underlag. Det
            är självklart mest detaljerat när det gäller de rent försvarsmässiga
            och ekonomiska avvägningarna.
          </note>
          <note>
            Sedan tror jag inte att det är de regionalpolitiska bedömningarna
            som har varit orsaken till att Försvarsmakten haft svårigheter
            att lika snabbt som vi kanske hade hoppats, både inom Försvarsmakten
            och i regeringen och riksdagen, genomföra den här stora reformen.
            Det kan snarast ibland vara en undanflykt för att emellanåt gå
            på några av de ändå ganska svåra avgöranden som ska göras i beslutet.
          </note>
          <note>
            Jag kommer med all förmåga att se till att det blir tydliga uppdrag
            från regering och riksdag i det kommande försvarsbeslutet, så
            att den typen av avvikande skäl inte kan åberopas när besluten
            genomförs. Men ett bra utfall i Försvarsmakten kommer alltid att
            vara beroende av att det finns kommuner och regioner som är beredda
            att hjälpa till för att göra vardagen god för dem som arbetar
            där.
          </note>
          <note>
            Överläggningen var härmed avslutad.
          </note>
          <note>
            12 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2003)425
          </note>
          <note>
            13 § Anmälan om inkomna uppteckningar från EU-nämndssammanträden
          </note>
          <note>
            Andre vice talmannen anmälde att uppteckningar från EU-nämndens
            sammanträden fredagen den 10 och måndagen den 13 oktober inkommit.
          </note>
          <note>
            14 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 5 november
          </note>
          <note>
            Hillevi Engström
          </note>
          <note>
            Ragnwi Marcelind
          </note>
          <note>
            Alice Åström
          </note>
          <note>
            Linnéa Darell
          </note>
          <note>
            Gustav Fridolin
          </note>
          <note>
            Erik Ullenhag
          </note>
          <note>
            Marietta de Pourbaix-Lundin
          </note>
          <note>
            Tobias Krantz
          </note>
          <note>
            Tobias Krantz
          </note>
          <note>
            Cecilia Wigström
          </note>
          <note>
            den 6 november
          </note>
          <note>
            Torsten Lindström
          </note>
          <note>
            Sonja Fransson
          </note>
          <note>
            Jan Andersson
          </note>
          <note>
            Helena Höij
          </note>
          <note>
            Ewa Björling
          </note>
          <note>
            den 7 november
          </note>
          <note>
            Martin Andreasson
          </note>
          <note>
            Ulrik Lindgren
          </note>
          <note>
            Nina Lundström
          </note>
          <note>
            Birgitta Sellén
          </note>
          <note>
            Lars-Ivar Ericson
          </note>
          <note>
            Torsten Lindström
          </note>
          <note>
            Interpellationerna 2003/04:7488 redovisas i bilaga som fogats
            till riksdagens snabbprotokoll tisdagen den 11 november.
          </note>
          <note>
            Interpellationerna 2003/04:8994 redovisas i bilaga som fogats
            till riksdagens snabbprotokoll tisdagen den 18 november.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 5 november
          </note>
          <note>
            Christer Adelsbo
          </note>
          <note>
            Anita Sidén
          </note>
          <note>
            Cecilia Wikström
          </note>
          <note>
            Ingrid Olsson
          </note>
          <note>
            Christer Nylander
          </note>
          <note>
            Dan Kihlström
          </note>
          <note>
            Yvonne Ångström
          </note>
          <note>
            Marie Wahlgren
          </note>
          <note>
            Torsten Lindström
          </note>
          <note>
            Cristina Husmark Pehrsson
          </note>
          <note>
            Maria Wetterstrand
          </note>
          <note>
            Axel Darvik
          </note>
          <note>
            Håkan Juholt
          </note>
          <note>
            Christina Axelsson
          </note>
          <note>
            den 6 november
          </note>
          <note>
            Ewa Björling
          </note>
          <note>
            Lars-Ivar Ericson
          </note>
          <note>
            Torsten Lindström
          </note>
          <note>
            Ingegerd Saarinen
          </note>
          <note>
            Cecilia Wigström
          </note>
          <note>
            Marietta de Pourbaix-Lundin
          </note>
          <note>
            Ingegerd Saarinen
          </note>
          <note>
            Lennart Kollmats
          </note>
          <note>
            Mikael Oscarsson
          </note>
          <note>
            Ulla Hoffmann
          </note>
          <note>
            Kalle Larsson
          </note>
          <note>
            Ewa Björling
          </note>
          <note>
            Lars-Ivar Ericson
          </note>
          <note>
            Johan Pehrson
          </note>
          <note>
            den 7 november
          </note>
          <note>
            Carina Moberg
          </note>
          <note>
            Ulla Hoffmann
          </note>
          <note>
            Ulla Hoffmann
          </note>
          <note>
            Ulla Hoffmann
          </note>
          <note>
            Rolf Olsson
          </note>
          <note>
            Bertil Kjellberg
          </note>
          <note>
            Staffan Danielsson
          </note>
          <note>
            Birgitta Ohlsson
          </note>
          <note>
            Ingrid Olsson
          </note>
          <note>
            Ingrid Olsson
          </note>
          <note>
            Ulla Hoffmann
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 11 november.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 5 november
          </note>
          <note>
            Carina Hägg
          </note>
          <note>
            Anita Brodén
          </note>
          <note>
            Chatrine Pålsson
          </note>
          <note>
            Britta Rådström
          </note>
          <note>
            Carina Hägg
          </note>
          <note>
            Åsa Domeij
          </note>
          <note>
            Åsa Domeij
          </note>
          <note>
            Chatrine Pålsson
          </note>
          <note>
            Linnéa Darell
          </note>
          <note>
            Göran Norlander
          </note>
          <note>
            Sermin Özürküt
          </note>
          <note>
            Ulf Sjösten
          </note>
          <note>
            Rolf Gunnarsson
          </note>
          <note>
            Annika Qarlsson
          </note>
          <note>
            Gustav Fridolin
          </note>
          <note>
            Lars-Ivar Ericson
          </note>
          <note>
            Hans Unander
          </note>
          <note>
            Lars-Ivar Ericson
          </note>
          <note>
            Lars-Ivar Ericson
          </note>
          <note>
            Kenneth Johansson
          </note>
          <note>
            Lars-Ivar Ericson
          </note>
          <note>
            Tasso Stafilidis
          </note>
          <note>
            Åsa Torstensson
          </note>
          <note>
            Christer Engelhardt
          </note>
          <note>
            Johan Linander
          </note>
          <note>
            Nikos Papadopoulos
          </note>
          <note>
            Lena Adelsohn Liljeroth
          </note>
          <note>
            Ulla Hoffmann
          </note>
          <note>
            Henrik von Sydow
          </note>
          <note>
            Margareta Sandgren
          </note>
          <note>
            Carl-Axel Johansson
          </note>
          <note>
            Ulf Holm
          </note>
          <note>
            Anita Sidén
          </note>
          <note>
            Carl-Axel Johansson
          </note>
          <note>
            Owe Hellberg
          </note>
          <note>
            Staffan Danielsson
          </note>
          <note>
            Anne Ludvigsson
          </note>
          <note>
            Helena Bargholtz
          </note>
          <note>
            Gustav Fridolin
          </note>
          <note>
            Urban Ahlin
          </note>
          <note>
            Inger Lundberg
          </note>
          <note>
            Sven Gunnar Persson
          </note>
          <note>
            Ulla Hoffmann
          </note>
          <note>
            den 7 november
          </note>
          <note>
            Mikael Odenberg
          </note>
          <note>
            Claes Västerteg
          </note>
          <note>
            Rolf Gunnarsson
          </note>
          <note>
            Birgitta Sellén
          </note>
          <note>
            Berit Jóhannesson
          </note>
          <note>
            Berit Jóhannesson
          </note>
          <note>
            Svar inkomna den 5 november redovisas i bilaga som fogats till
            riksdagens snabbprotokoll tisdagen den 11 november.
          </note>
          <note>
            Svar inkomna den 7 november redovisas i bilaga som fogats till
            riksdagens snabbprotokoll tisdagen den 18 november.
          </note>
          <note>
            19 § Kammaren åtskildes kl. 13.40.
          </note>
          <note>
            Förhandlingarna leddes av andre vice talmannen.
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
