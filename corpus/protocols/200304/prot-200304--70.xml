<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--70</head>
          <docDate when="2004-02-17">2004-02-17</docDate>
        </div>
      </front>
      <body>
        <div>
          <note n="13aaa6f5">
            ﻿
          </note>
          <note n="f79cacdb">
            Riksdagens protokoll
          </note>
          <note n="18f0781c">
            2003/04:70
          </note>
          <note type="date" n="e3f2594c">
            Tisdagen den 17 februari
          </note>
          <note n="b6a25859">
            Kl. 14:00 - 18:23
          </note>
          <note n="00a83d09">
            1 § Justering av protokoll
          </note>
          <note n="e69e3c26">
            Justerades protokollen för den 10 och 11 februari.
          </note>
          <note n="99860af5">
            2 § Ledighet
          </note>
          <note n="185907b8">
            Talmannen meddelade att Carina Moberg (s) ansökt om föräldraledighet
            under tiden den 8 mars29 augusti.
          </note>
          <note n="e48f1399">
            Kammaren biföll denna ansökan.
          </note>
          <note n="f4369270">
            Talmannen anmälde att Mariam Osman Sherifay skulle tjänstgöra
            som ersättare för Carina Moberg, varvid uppdraget som ersättare
            för Cinnika Beiming skulle upphöra för Mariam Osman Sherifay.
          </note>
          <note n="372b8f74">
            3 § Anmälan om ersättare
          </note>
          <note n="b0b4e79e">
            Talmannen anmälde att Christer Erlandsson (s) skulle tjänstgöra
            som ersättare för Cinnika Beiming under hennes föräldraledighet
            under tiden den 8 mars4 april.
          </note>
          <note n="908d5ad3">
            4 § Anmälan om kompletteringsval till trafikutskottet och arbetsmarknadsutskottet
          </note>
          <note n="776c83d7">
            Talmannen meddelade att Socialdemokraternas riksdagsgrupp anmält
            Mariam Osman Sherifay som suppleant i trafikutskottet under Carina
            Mobergs föräldraledighet.
          </note>
          <note n="06d4940b">
            Talmannen meddelade att Socialdemokraternas riksdagsgrupp anmält
            Christer Erlandsson som suppleant i arbetsmarknadsutskottet under
            Cinnika Beimings föräldraledighet.
          </note>
          <note n="9a80aa99">
            Talmannen förklarade vald under tiden den 8 mars29 augusti till
          </note>
          <note n="88d3b1a1">
            suppleant i trafikutskottet
          </note>
          <note n="4d76774f">
            Talmannen förklarade vald under tiden den 8 mars4 april till
          </note>
          <note n="7a103563">
            suppleant i arbetsmarknadsutskottet
          </note>
          <note n="75c4066d">
            5 § Meddelande om frågestund
          </note>
          <note n="8c41b4c1">
            Talmannen meddelade att vid frågestunden torsdagen den 19 februari
            kl. 14.00 skulle följande statsråd närvara:
          </note>
          <note n="cee2ef53">
            Socialminister Lars Engqvist, statsrådet Mona Sahlin, statsrådet
            Lars-Erik Lövdén, statsrådet Morgan Johansson och statsrådet Carin
            Jämtin.
          </note>
          <note n="85df2b02">
            6 § Anmälan om fördröjda svar på interpellationer
          </note>
          <note n="bc335dd6">
            Till riksdagen hade inkommit följande skrivelser:
          </note>
          <note n="527b6503">
            Interpellation 2003/04:264
          </note>
          <note n="09cf05c1">
            Interpellation 2003/04:264 av Peter Eriksson (mp) om Vattenfall
            AB
          </note>
          <note n="2d2f0e37">
            Interpellationen kommer att besvaras den 20 februari 2004.
          </note>
          <note n="c64d0382">
            Skälet till dröjsmålet är tjänsteresa utomlands.
          </note>
          <note n="76e20c88">
            Dag Ekman
          </note>
          <note n="8691bd5f">
            Interpellation 2003/04:268
          </note>
          <note n="028d3624">
            Interpellation 2003/04:268 av Luciano Astudillo (s) om mångfald
            som tillväxtmotor
          </note>
          <note n="2d2f0e37">
            Interpellationen kommer att besvaras den 20 februari 2004.
          </note>
          <note n="c64d0382">
            Skälet till dröjsmålet är tjänsteresa utomlands.
          </note>
          <note n="76e20c88">
            Dag Ekman
          </note>
          <note n="2fc2b3d0">
            Interpellation 2003/04:292
          </note>
          <note n="8cbb11cc">
            Interpellation 2003/04:292 av Magdalena Andersson (m) om självmord
          </note>
          <note n="b34228f0">
            Interpellationen kommer att besvaras tisdagen den 23 mars 2004.
          </note>
          <note n="56abfdbd">
            Skälet till dröjsmålet är sedan tidigare inbokade engagemang.
          </note>
          <note n="5c1e1e37">
            Erna Zelmin-Åberg
          </note>
          <note n="08b77304">
            7 § Svar på interpellation 2003/04:277 om åldersgränser och ersättningsetableringar
            för läkare och sjukgymnaster
          </note>
          <note type="speaker" n="a3a2e162">
            Anf. 1 Socialminister LARS ENGQVIST (s):
          </note>
          <u who="Q5854875" xml:id="i-a674075fdf3bc71b-0" n="f1448c36">
            <seg n="7df5eb10">
              Herr talman! Carl-Axel Johansson har frågat mig dels vilken bedömning
              jag gör om åldersgränserna för läkare och sjukgymnaster, dels
              vilken bedömning jag gör om ersättningsetableringar.
            </seg>
            <seg n="8443dd25">
              Jag har tidigare svarat på ett antal frågor från Carl-Axel Johansson,
              men även andra riksdagsledamöter, rörande åldersgränser och ersättningsetableringar
              för läkare och sjukgymnaster. Mitt svar kommer inte nämnvärt att
              skilja sig från tidigare svar.
            </seg>
            <seg n="54d04f95">
              Landstingen har redan i dag full rätt att bevilja privatpraktiserande
              läkare och sjukgymnaster offentlig finansiering, oavsett vårdgivarens
              ålder. De privatpraktiserande läkarna och sjukgymnasterna kan
              delas in i två kategorier; dels de som får ersättning från landstinget
              enligt den nationella taxan, dels de som får ersättning efter
              att ha tecknat individuella vårdavtal med landstinget.
            </seg>
            <seg n="eb9a0ac4">
              Den åldersgräns som brukar diskuteras och där förslag på ändringar
              lämnats av Vårdgivarutredningen (SOU 2003:7) är den 67-årsgräns
              som finns för läkares och sjukgymnasters rätt till ersättning
              enligt den nationella taxan. Av lagen om läkarvårdsersättning
              och lagen om ersättning för sjukgymnastik, som reglerar villkoren
              för ersättning enligt taxan, framgår klart och tydligt att landstingen
              kan medge undantag från åldersgränsen om 67 år. En läkare eller
              en sjukgymnast som har fyllt 67 år och även fortsättningsvis vill
              ha ersättning enligt den nationella taxan ska därför vända sig
              till sitt landsting. Det är landstinget som har att avgöra om
              det finns ett behov av läkarens eller sjukgymnastens tjänster
              och om det därför finns anledning att medge undantag från åldersgränsen.
            </seg>
            <seg n="ea31a3e9">
              I dag har knappt 1 200 läkare och lite drygt 1 500 sjukgymnaster
              rätt till ersättning enligt taxan. Av dessa läkare och sjukgymnaster
              är det i praktiken endast de som har så kallade tillsvidareavtal
              med landstingen som berörs av en åldersgräns. De flesta tillsvidareavtalen
              har tillkommit på grund av övergångsregler efter att den fria
              etableringen upphörde.
            </seg>
            <seg n="5259fccf">
              Privatpraktiserande läkare och sjukgymnaster som i stället för
              ersättning enligt den nationella taxan har ingått individuella
              vårdavtal med landstinget får ersättning på de villkor och grunder
              som landstinget och vårdgivaren kommit överens om. Vårdavtalen
              löper en viss bestämd tid och kan sedan omförhandlas och förlängas.
              Någon övre åldersgräns finns över huvud taget inte när det gäller
              möjligheterna att teckna vårdavtal. Vårdavtal är i dag den dominerande
              avtalsformen för privatpraktiserande läkare.
            </seg>
            <seg n="1d250141">
              När en läkare eller en sjukgymnast som har rätt till ersättning
              enligt den nationella taxan överlåter sin praktik till någon annan
              medföljer inte rätten till offentlig ersättning med automatik.
              Någon rätt till så kallad ersättningsetablering finns således
              inte. Läkare och sjukgymnaster som övertar en praktik har dock
              möjlighet att teckna ett eget avtal med landstinget och därigenom
              få rätt till offentlig ersättning.
            </seg>
            <seg n="1cce7fa8">
              Regeringen avser att under våren presentera en proposition om
              åldersgränser och ersättningsetableringar för läkare och sjukgymnaster
              som får ersättning enligt den nationella taxan. Jag kan därför
              inte nu redovisa vilka ställningstaganden som regeringen kommer
              att göra i frågorna.
            </seg>
          </u>
          <note type="speaker" n="e354b49e">
            Anf. 2 CARL-AXEL JOHANSSON (m):
          </note>
          <u who="Q5885773" xml:id="i-4eed0f76cec122bb-0" n="8dcfc03a">
            <seg n="d96399a9">
              Herr talman! Jag får tacka socialministern för svaret, även om
              statsrådet som vanligt glider undan med att det är möjligt för
              enskilda landsting att teckna avtal med läkare och sjukgymnaster
              som vill fortsätta sin verksamhet med bibehållen offentlig finansiering.
            </seg>
            <seg n="a877aea3">
              Det är just därför jag tycker att denna interpellation är viktig.
              Jag undrar om socialministern är medveten om hur landstingen fungerar
              när det gäller dessa avtal och åldersgränser. Det fungerar nämligen
              inte alls.
            </seg>
            <seg n="142dc2be">
              Just nu finns det ett antal verksamma läkare och sjukgymnaster
              som faller för åldersstrecket, och de, liksom många av deras patienter,
              svävar i ovisshet om vad som kommer att hända därför att socialministern
              och regeringen har dröjt med sitt förslag alltför länge. Eller,
              rättare sagt, de vet vad som kommer att hända: Verksamheten får
              inte längre förlängda avtal, och verksamheten kommer att upphöra.
              Vart vänder sig dessa patienter? Behovet kvarstår, och köerna
              ökar.
            </seg>
            <seg n="cd44c71e">
              Enligt Statsrådsberedningen kommer ett förslag i maj. Det kan
              då behandlas under hösten, och det träder rimligen i kraft under
              2005. Är det en tänkbar tidsplan?
            </seg>
            <seg n="6201f0e1">
              Om förslaget skulle innebära att åldersgränsen höjs, kan det
              då bli möjligt att beslutet gäller retroaktivt från i år, så att
              man slipper upphöra med verksamheten för att sedan öppna den igen
              om något år eller två?
            </seg>
            <seg n="ad91e021">
              Som utvecklingen är i många landsting, med ökande vårdköer, måste
              väl socialministern ändå medge att det finns ett behov, så att
              dessa verksamheter kan få leva kvar och omfattas av den offentliga
              finaniseringen.
            </seg>
            <seg n="e38d5579">
              I exempelvis Skåne, min hemregion, är verkligheten just nu den
              att 116 vårdköer har ökat. Vårdavtal med privata läkare och sjukgymnaster
              har inte förlängts. Bilden är, såvitt jag förstår, likartad på
              många andra håll i vårt land.
            </seg>
            <seg n="c5254321">
              Socialministern kan inte längre skjuta över ansvaret på landstingen,
              för det är ytterst socialministerns ansvar.
            </seg>
            <seg n="30e9d402">
              Att hänvisa till att en övre åldersgräns inte finns när det gäller
              möjligheter att teckna vårdavtal håller inte, när inte ens gällande
              vårdavtal förlängs i exempelvis Skåne. Hur menar socialministern
              att det då skulle fungera att gå från den nationella taxan till
              ett vårdavtal? Det fungerar inte i verkligheten. Landstingen säger
              nej.
            </seg>
            <seg n="16fe46cb">
              Kan jag inte i dag få ett klart besked av socialministern att
              hans klart uttalade intention med det kommande förslaget är att
              avtal kommer att förlängas för de läkare och sjukgymnaster som
              så önskar, för att undvika onödig oro, om inte annat för patienterna?
              Eller vilken vårdkö vill socialministern föreslå att de ställer
              sig i?
            </seg>
          </u>
          <note type="speaker" n="c299c565">
            Anf. 3 Socialminister LARS ENGQVIST (s):
          </note>
          <u who="Q5854875" xml:id="i-a674075fdf3bc71b-1" n="f1448c36">
            <seg n="87afd990">
              Herr talman! Jag måste göra Carl-Axel Johansson besviken. Vi
              kommer att lämna en proposition till riksdagen under våren, och
              där kommer vi att redovisa våra ställningstaganden.
            </seg>
            <seg n="c4794101">
              Låt mig bara redogöra för eventuella lyssnare och åhörare att
              vi egentligen diskuterar två saker. Jag är övertygad om att Carl-Axel
              Johansson är medveten om det. Den ena diskussionen gäller åldersgränser.
              Där påpekar jag att det är så att åldersgränserna är undanröjda
              i svensk sjukvård när det gäller läkare för alla dem som arbetar
              med offentlig finansiering på avtal med sjukvårdshuvudmännen.
              Det är de allra flesta. Det är ganska viktigt. Det finns ju ibland
              en föreställning, när vi diskuterar att folk även ska få jobba
              lite grann efter pensionsåldern, att vi skulle ha infört begränsningar
              för läkare, exempelvis, att vi skulle ha gjort det svårt för dem
              att arbeta. Sanningen är att det inte finns några åldersgränser
              för dem som arbetar med vårdavtal med sjukvårdshuvudmännen.
            </seg>
            <seg n="43678b86">
              Vi har då kvar denna regel som gäller dem som går på den nationella
              taxan, som inte har ett avtal. Det är på den punkten som vi kom
              med ett förslag. Det är naturligtvis ganska få det handlar om,
              och problemställningen gäller vilken dragningsrätt man ska ha
              när det gäller den här offentliga finansieringen. Hur länge ska
              detta gälla? Ska det finnas någon åldersgräns? Ska den vara 70
              år eller ska den vara något annat, eller ska man avskaffa åldersgränsen
              helt och hållet? Eftersom man då inte har något vårdavtal utan
              går på den nationella taxan blir det mer komplicerat. Vem avgör
              hur länge läkaren ska arbeta?
            </seg>
            <seg n="26bd89fb">
              Jag är övertygad om att vi kommer att hitta bra svar på detta
              och att vi kommer att lösa det. Det handlar alltså om en mycket
              liten grupp som är offentligt finansierad men som går på den nationella
              taxan. Den åldersgräns som finns nu infördes i samband med att
              den fria etableringsrätten upphörde.
            </seg>
            <seg n="a63ddcb4">
              Vi har fått utredningsförslag. Vi kommer att lämna förslag till
              riksdagen. Jag är övertygad om att vi hittar en lösning som kommer
              att passa svensk sjukvård.
            </seg>
          </u>
          <note type="speaker" n="bcf1cfb1">
            Anf. 4 CARL-AXEL JOHANSSON (m):
          </note>
          <u who="Q5885773" xml:id="i-4eed0f76cec122bb-1" n="8dcfc03a">
            <seg n="bdb9212f">
              Herr talman! Men det är ju så, herr socialminister, att vårdavtal
              inte förlängs just nu i Skåne. Av en eller annan anledning det
              kan gälla åldersgräns eller annat förlängs de inte. Därför kan
              man inte hänvisa till detta.
            </seg>
            <seg n="131d9e84">
              Nu kommer det ett förslag om åldersgränser och ersättningsetableringar,
              men jag uppfattar svaret som att socialministern inte vet så mycket
              om innehållet. Socialministern skriver nämligen i svaret att han
              inte nu vill redovisa vilka ställningstaganden man gör i frågan.
              Det tycker jag är anmärkningsvärt. Om man nu bereder ett ärende
              måste man väl ändå ha klart för sig inriktningen beträffande åldersgränser
              och ersättningsetableringar. Annars förefaller det mig vara ett
              mycket ovanligt sätt att bereda förslag på. Hur kan man bereda
              förslag som kommer redan om två tre månader utan att ha tagit
              ställning i sak? Någon inriktning och något direktiv måste väl
              finnas. Det hoppas jag att socialministern redovisar här i dag.
            </seg>
            <seg n="ebe8b33e">
              Att kunna överlåta sin verksamhet med bibehållen offentlig finansiering
              är mycket viktigt eftersom den dagen kommer då äldre läkare och
              sjukgymnaster som arbetar med nationell taxa måste upphöra med
              sin verksamhet på grund av ålder, oavsett vilken åldersgräns man
              nu vill sätta. Eller så måste de upphöra med sin verksamhet tidigare
              på grund av sjukdom. De 1 200 läkare och 1 500 sjukgymnaster med
              avtal enligt nationell taxa som Lars Engqvist hänvisar till kommer
              alltså att tvingas att upphöra med sina inarbetade verksamheter
              när de inte längre kan fortsätta.
            </seg>
            <seg n="c99bd01e">
              Jag är medveten om att det är en liten del av sjukvårdsverksamheten,
              men den signal som Lars Engqvist sänder ut är klar. Det får absolut
              inte bli fler. Helst ska det bli färre. Och detta kommer att bli
              verklighet en dag, i synnerhet som socialministern alltmer tydligt
              börjar ta avstånd från sitt löfte att prova etableringsfrihet
              som ett led i att rekrytera allmänläkare. Då kommer det att bli
              verklighet. Det innebär att inte ens etableringsfrihet kommer
              att införas, som skulle kunna uppväga bristen på ersättningsetableringar,
              men det stämmer å andra sidan med den bild jag har av den socialdemokratiska
              valfriheten och mångfalden, herr talman. Det går bra att välja
              den vårdkö man vill stå i men inget annat.
            </seg>
            <seg n="e749eaf7">
              Enligt min mycket bestämda uppfattning är ersättningsetableringar
              en nödvändighet framöver, och de kan knappast påverka landstingets
              planeringsansvar negativt. Jag har hört att ersättningsetableringar
              skulle kunna utgöra ett hinder för landstingens planering. Det
              kan jag väl i alla fall få höra socialministern ta avstånd från
              i dag, för det måste väl vara ett rykte. En etablering som redan
              finns borde vara inplanerad såväl ekonomiskt som innehållsmässigt.
            </seg>
            <seg n="68530ad0">
              Jag anser att landstinget måste visa att en etableringsersättning
              är till skada för sjukvården och för patienten. Annars måste man
              ställa sig positiv till rätten att överta en etablering med bibehållen
              offentlig finansiering, under förutsättning att läkaren eller
              sjukgymnasten är behörig att utöva yrket.
            </seg>
            <seg n="42765080">
              Jag tycker att det är förvånande att jag år 2004 får höra att
              ett yrkesförbud, som en åldersgräns för privata läkare och sjukgymnaster
              innebär, verkar kvarstå framöver, om än i annan skepnad. Socialministern
              har inte sagt något annat här i dag. Och det är förvånande att
              jag år 2004 i Sverige i Europa får höra att monopolet i sjukvården
              snarast kommer att förstärkas, inte bara beträffande ersättningsetableringar
              utan även genom andra kommande förslag.
            </seg>
            <seg n="f1e9b4c5">
              Nu förefaller socialministern och regeringen tycka att all annan
              verksamhet än landstingets egen är till skada för sjukvården och
              patienten. Jag hoppas på att få lite andra besked.
            </seg>
          </u>
          <note type="speaker" n="475dd76e">
            Anf. 5 Socialminister LARS ENGQVIST (s):
          </note>
          <u who="Q5854875" xml:id="i-a674075fdf3bc71b-2" n="f1448c36">
            <seg n="4afc4c6e">
              Herr talman! Nej, Carl-Axel Johansson, det är inte så att vi
              inte vet vad vi bereder. Men vi har en gammal regel, nämligen
              att man inte presenterar propositionen förrän den är klar, och
              då presenteras den för riksdagen. Det spelar ingen roll hur många
              gånger Carl-Axel Johansson ställer frågan. Vi kommer inte att
              presentera propositionen förrän den är klar, men då blir den offentlig
              för alla. Det är så det ligger till. Därför vill jag inte tala
              om vilka förslag vi lägger fram med anledning av utredningen förrän
              propositionen är färdigskriven och färdig att leverera till riksdagen.
            </seg>
            <seg n="1310d4b7">
              Jag har bara några allmänna synpunkter.
            </seg>
            <seg n="83f981d6">
              När det gäller primärvården har vi alldeles tydligt sagt att
              vi önskar mer av mångfald i primärvården, att vi önskar alternativa
              ägar- och driftsformer. Vi tror inte att det på något sätt riskerar
              att riva upp grunden för den offentliga sjukvården, nämligen att
              det ska vara vård på lika villkor och att vi ska undvika gräddfiler
              i sjukvården. Detta är ganska viktigt när vi talar om primärvården.
              Vi måste stimulera fler etableringar och fler läkare att gå in
              i primärvården som specialister i allmänmedicin. Vi behöver fler
              familjeläkare men också fler som jobbar i primärvården över huvud
              taget. Där behöver Carl-Axel Johansson alltså inte tveka om var
              vi står. Detta har också redogjorts i den handlingsplan som vi
              arbetar med och som riksdagen har ställt sig bakom.
            </seg>
            <seg n="fe7931d5">
              Vad vi nu diskuterar är en mer komplicerad frågeställning. När
              det gäller dem som har vårdavtal med landstingen kan landstingen
              bestämma sig för att inte förnya vårdavtal av olika skäl. De kanske
              har ekonomiska bekymmer eller planerar sin verksamhet på annat
              sätt och det har de möjlighet till. Men för alla dem som har dessa
              vårdavtal i dag finns det ingen åldersgräns. Där avgör sjukvårdshuvudmannen
              vilka man tecknar avtal med. Det grundar sig helt enkelt på att
              det då finns en bedömning av möjligheten för läkarna och sjukgymnasterna
              att leva upp till de krav som sjukvården ställer. Det blir mer
              problematiskt när man diskuterar dem som går på den nationella
              taxan. Någon måste ju till sist avgöra hur länge de kan arbeta
              vidare. Vem avgör vilken dag du som läkare kanske inte kan leva
              upp till alla de krav som jag som patient ställer på en läkare?
              Ska det finnas en åldersgräns över huvud taget, och var ska den
              vara någonstans? Det är det vi diskuterar.
            </seg>
            <seg n="20b904b2">
              Vi kommer att redovisa vad vi har, men jag har svårt att tänka
              mig att man helt kommer att upphöra med en åldersgräns för dem
              som går på nationella taxan. Det kan finnas en gräns där man behöver
              pröva om man ska fortsätta sin verksamhet eller inte. Med all
              respekt för att också läkare kan vara mycket aktiva och vara till
              gagn för sjukvården långt upp i åldrarna ska man kanske ändå behålla
              någon åldersgräns, men det är det vi diskuterar, och det kommer
              vi att redovisa i propositionen.
            </seg>
          </u>
          <note type="speaker" n="b5a50de9">
            Anf. 6 CARL-AXEL JOHANSSON (m):
          </note>
          <u who="Q5885773" xml:id="i-4eed0f76cec122bb-2" n="8dcfc03a">
            <seg n="984f11b4">
              Herr talman! Om jag förstår Lars Engqvist rätt bereds det något
              som i alla fall Lars Engqvist har en aning om vad det handlar
              om. Jag har ingen aning om det. Men om jag ska läsa mellan raderna
              förefaller det som att han i alla fall är beredd att höja åldersgränsen.
              Det är den slutsatsen jag drar. Detta är i så fall ett steg i
              rätt riktning, att man höjer åldersgränsen, men det har tagit
              alldeles för lång tid. Nu finns det nämligen verksamheter som
              riskerar att upphöra, och det blir vårdköer.
            </seg>
            <seg n="b3c7fff6">
              Om det handlar om att landstingen ska betala en växande vårdkö
              eller om att de ska betala en verksamhet som fungerar föredrar
              nog jag en verksamhet som fungerar framför vårdkön. Dessutom glömmer
              socialministern att patienterna faktiskt är mycket välinformerade,
              mycket kunniga och mycket duktiga. De ställer krav på den praktiserade
              verksamheten, så jag tror att det här med en övre åldersgräns
              kommer att lösa sig väldigt bra genom tillsyns- och legitimationsförfarandet
              och genom den valfrihet som patienten har. Jag tror inte att vi
              behöver bekymra oss så mycket om detta.
            </seg>
            <seg n="32fb14e0">
              Det är i alla fall ett besked som har varit entydigt från socialministern.
              Det blir ingen fortsatt verksamhet, som det ser ut, för de privata
              sjukvårdsverksamheterna med offentlig finansiering, så man måste
              ställa sig i den vårdkö som ni socialdemokrater nu bygger upp
              runtom i landet. Kan inte socialministern tänka om och se att
              detta är ett värdefullt komplement i sjukvården? Det handlar om
              att skapa mångfalden och valfriheten, inte bara för patienten
              utan också för de yrkesverksamma.
            </seg>
          </u>
          <note n="25c5403a">
            Överläggningen var härmed avslutad.
          </note>
          <note n="e2bab32d">
            8 § Svar på interpellation 2003/04:272 om samarbete mellan tullen
            och polisen på Gotland
          </note>
          <note type="speaker" n="6a0712c5">
            Anf. 7 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-3" n="515931ed">
            <seg n="6fa8c225">
              Herr talman! Marietta de Pourbaix-Lundin har frågat mig på vilket
              sätt jag avser att säkerställa att samarbetet inom Gotsam kan
              fortsätta utan tullnärvaro på Gotland. Hon har också frågat mig
              om jag avser att ta initiativ till att polisen på Gotland tillförs
              mer resurser. Slutligen har hon frågat på vilket sätt jag avser
              att se till att tullen ska kunna fortsätta att vara en del av
              samhällets brottsbekämpning.
            </seg>
            <seg n="f73ab680">
              Frågan om Tullverkets medverkan i projektet Gotsam berör främst
              finansministern som ansvarig i regeringen för Tullverkets verksamhet.
              Den berör i hög grad också försvarsministern som ansvarar för
              projektet Gotsam. Jag vet att båda tidigare har fått frågor av
              Marietta de Pourbaix-Lundin rörande Gotsam. Jag vill understryka
              att jag delar den uppfattning som mina kolleger har gett uttryck
              för i den här frågan.
            </seg>
            <seg n="3c792f64">
              Gotsam syftar till att skapa möjligheter för att samordna och
              samutnyttja befintliga resurser på Gotland. I detta samarbete
              ingår polisen och Tullverket men också Försvarsmakten, Kustbevakningen,
              Sjöfartsverket, länsstyrelsen och Gotlands kommun. Om någon av
              de deltagande myndigheterna beslutar att genomföra organisationsförändringar
              under försöksperioden kan detta självfallet komma att förändra
              en del av förutsättningarna för projektet, men oavsett detta kvarstår
              syftet med försöksverksamheten. Med andra ord faller inte projektet
              Gotsam enbart för att en av dessa samverkansparter omorganiserar
              sin verksamhet.
            </seg>
            <seg n="a2cbb5c3">
              När det gäller polisens resurser på Gotland är det, som jag har
              påtalat många gånger tidigare här i riksdagen, en fråga för Rikspolisstyrelsen.
              Regeringen fördelar inte polisens resurser över landet det gör
              RPS. Tack vare regeringens satsningar på polisen på nästan 2,2
              miljarder sedan år 2000 vet jag emellertid att Polismyndigheten
              Gotland redan har fått fler poliser. Även det totala antalet poliser
              i Sverige ökar som en följd av de ekonomiska tillskotten. Efter
              den examination som äger rum vid Polishögskolan årsskiftet 2004/05
              kommer det att finnas ca 17 000 poliser. Det är en ökning med
              omkring 900 poliser sedan år 2000. Som statsministern framförde
              i partiledardebatten är regeringen inställd på att den här satsningen
              ska fortsätta.
            </seg>
            <seg n="f7604bcb">
              Marietta de Pourbaix-Lundins tredje fråga rör Tullverkets brottsbekämpning.
              I november 2003 ställde hon en liknande fråga till finansminister
              Bosse Ringholm. Finansministern hade då fått beskedet av Tullverket
              att den brottsbekämpande verksamheten totalt sett inte kommer
              att påverkas negativt av omorganisationen, samt att man även i
              framtiden kommer att täcka hela landet genom antingen rörliga
              eller fasta styrkor. Jag har ingen annan uppfattning i den frågan.
            </seg>
          </u>
          <note type="speaker" n="2c76cb99">
            Anf. 8 MARIETTA DE POURBAIX-LUNDIN (m):
          </note>
          <u who="Q4973390" xml:id="i-ce68896cc8ad8298-0" n="90e018e5">
            <seg n="b7b99177">
              Herr talman! Det finns ett talesätt som säger att ingen kedja
              är starkare än sin svagaste länk. Det tycker jag är en ganska
              bra liknelse när det gäller tullens del i samhällets brottsbekämpning.
            </seg>
            <seg n="d84d9fd5">
              Om justitieministern håller med mig om att tullen, gränsskyddsdelen,
              är en del av samhällets brottsbekämpning, hur kan då brottsbekämpningen
              bli bättre i Sverige och i det här specifika fallet på Gotland
              om det inte finns någon tullnärvaro över huvud taget? Det finns
              inte en tullare så långt ögat når när det gäller Gotland.
            </seg>
            <seg n="eca86fc1">
              När justitieministern ska svara på mina frågor hänvisar han till
              andra ministrar. Jag vill först påtala att min fråga en gång inte
              var till Bosse Ringholm. Den var faktiskt till justitieministern,
              men jag blev hänvisad till Bosse Ringholm, som inte svarade på
              en enda av mina frågor trots att vi hade en lång interpellationsdebatt.
              Jag vet inte hur justitieministern kan hålla med en minister som
              inte har sagt någonting. Det kanske beror på att justitieministern
              inte heller har tänkt säga någonting.
            </seg>
            <seg n="dd9fb98e">
              När det gäller frågan som gick till försvarsministern var hennes
              svar bara att hon för närvarande inte tänkte göra någonting. Det
              tycker jag inte heller är något svar. Det gäller just Gotsam och
              hur det ska kunna fortsätta om tullen inte finns kvar.
            </seg>
            <seg n="447a5fa8">
              Gotsam är ett projekt mellan Rikspolisstyrelsen, Försvarsmakten,
              Tullverket, Kustbevakningen, Sjöfartsverket och länsstyrelsen.
              Det handlar om att samutnyttja resurser på Gotland och att man
              permanent ska kunna samverka. Det har precis kommit en rapport
              från Länsstyrelsen, den 16 januari i år. Den är undertecknad av
              landshövdingen på Gotland, Lillemor Arvidsson, som också är ordförande
              i en styrgrupp. Hon skriver så här:
            </seg>
            <seg n="bd9c1f8e">
              Tullverket, som fortfarande är med i regeringsuppdraget, har
              en viktig roll i den samverkan i gränskontroll som utvecklas på
              Gotland. Tullen uppbär också en viktig funktion i upprätthållande
              av säkerhet och trygghet på ön, ett övergripande mål för Gotsam.
              Det är därför olyckligt att Tullverket nyligen beslutat att lägga
              ned sin fasta bemanning på Gotland.
            </seg>
            <seg n="481d1c28">
              Efter att ha skrivit lite annat skriver hon: Om tullen trots
              det senaste beslutet ska kunna delta fullt ut i försöksverksamheten
              måste resurser för detta tillföras två tre tjänster.
            </seg>
            <seg n="9cb04f1a">
              Det säger väl en del om vad landshövdingen på Gotland tycker
              i den här frågan. Jag skulle vilja påstå att Gotsam riskerar att
              haverera. I alla fall blir det väldigt urvattnat om en av parterna
              inte finns där för att kunna samverka.
            </seg>
            <seg n="39440faf">
              Polisen har också haft synpunkter på hur det ska gå ihop och
              svarar redan i mitten av förra året att om polisen ska ta över
              den brottsbekämpande del som tullen har krävs det lagändringar.
              De kan inte bara ta över den brottsbekämpande delen. Polisen uttrycker
              också att de vill att tullen ska vara kvar och säger att det hänger
              ihop med Gotsam. Man kan inte samverka om en part inte finns där.
            </seg>
            <seg n="ed76751a">
              Om justitieministern och regeringen har tänkt tillföra mer resurser
              till polisen på Gotland framstår det som väldigt omvänt. Hade
              det inte varit enklare att tullen hade varit kvar på Gotland för
              att fullgöra sina uppgifter? Gotland ligger ju öppet med öppen
              gräns och signalen att det är fritt fram att smuggla vapen, droger
              och allt möjligt det är ändå grunden för den stora internationella
              organiserade brottsligheten.
            </seg>
            <seg n="147fc757">
              Om nu regeringen berömmer sig av att vilja satsa på brottsbekämpning,
              hur går då detta ihop över huvud taget när man tar bort en del
              av kedjan? Min fråga blir igen till justitieministern den jag
              ställde en gång tidigare och som Bosse Ringholm vägrade svara
              på. Utgör tullen en del av Sveriges del av brottsbekämpningen
              eller inte?
            </seg>
          </u>
          <note n="511c4889" type="speaker">
            Anf. 9 GUNNAR ANDRÉN (fp):
          </note>
          <u who="Q5556677" xml:id="i-78e6b46add978135-0" n="90e018e5">
            <seg n="9400675b">
              Herr talman! Jag ska börja med att hänvisa till Norrtelje Tidning,
              som är en tidning som jag inte tror att riksdagsledamöter och
              statsråd med Örebro som hemvist ofta läser. I dag kan Norrtelje
              Tidning rapportera på förstasidan om ett nytt stort tullbeslag
              av narkotika och dopningspreparat. Det har man gjort genom att
              spana fram detta.
            </seg>
            <seg n="fb689c38">
              Häromdagen kunde man i samma tidning rapportera om något som
              hade med polisen att göra. Då hade man tagit några tjuvar som
              hade kommit från ett östland. De här sakerna är intressanta i
              ett särskilt avseende. De visar vikten av att man är på plats.
              Det finns ingenting som är så effektivt för polis eller tull som
              det mänskliga lyssnande örat, det spanande ögat och den slutsatsdragande
              hjärnan.
            </seg>
            <seg n="c5138874">
              När vi talar om Gotland ska vi erinra oss vikten av att vara
              på plats. I den skrift som ligger till grund för detta och som
              jag inte förmodar eller begär att statsrådet ska ha läst till
              alla delar, Tullverkets skrift från den 22 september förra året,
              beskriver man effekterna. När man kommer till Visby och effekterna
              av de föreslagna förändringarna står det så här: Närmaste tullplats
              från Visby är Helsingfors.
            </seg>
            <seg n="6f7d72c1">
              Det står lite andra saker runt klareringen och så vidare. Så
              står det något annat som jag gärna vill ha fört till protokollet,
              herr talman. Det är intressant. Det är särskilt ett ord som jag
              vet att Torkild Strandberg kommer att återkomma till. Så här står
              det exakt om effekterna av indragningen på Gotland:
            </seg>
            <seg n="8acee4dd">
              Tullkontrollen bör vid en avbemanning i första hand övertas av
              polisen på Gotland som en tillikauppgift, vilket kräver särskild
              överenskommelse. Vid särskilda tillfällen bör personal skeppas
              över från fastlandet.
            </seg>
            <seg n="71d28c70">
              Jag tror inte att det är Stella Nautica eller något sådant som
              man har tänkt sig. Det är väl ändå flyg. Men det är klart att
              detta är en intressant fråga. Är det så att man har tänkt sig
              att i fortsättningen ska smugglare stå på kö tills man kommer
              över med personal från fastlandet, när man har skeppat över dem
              från fastlandet? Jag tror inte att det spanande ögat och det lyssnande
              örat fungerar på det sättet. Man måste vara på plats redan från
              början.
            </seg>
            <seg n="f806aca0">
              Jag menar att den signal som vi sänder ut från Sverige genom
              att vi i praktiken tar bort all tull från Gotland när vi får tio
              nya medlemmar i EU är någonting som justitieministern och finansministern
              tillsammans måste fundera över. Detta kommer inte att fungera.
              Det är min fasta övertygelse.
            </seg>
            <seg n="52af614a">
              Torkild Strandberg, jag och Helena Bargholtz från Folkpartiet
              var också på Gotland alldeles nyligen. Då besökte vi både tullen
              och polisen. Vi fick entydiga indikationer på detta. Inte minst
              det förhållandet att det kommer så många stora kryssningsfartyg
              till Gotland på sommaren gör att Gotland inte kan vara utan effektiv
              tull. Det fungerar inte. Då har man inget spanande öga eller lyssnande
              öra där.
            </seg>
          </u>
          <note type="speaker" n="3fbb87e7">
            Anf. 10 TORKILD STRANDBERG (fp):
          </note>
          <u who="Q6192010" xml:id="i-fd3e1720d781a5d3-0" n="0786f730">
            <seg n="9ad13761">
              Herr talman! Neddragningen av tullen på Gotland är ju en följd
              av de neddragningar som tullen i allmänhet gör i Sverige. Det
              rör sig om mellan 300 och 400 personer som ska sluta hos tullen.
              Av dem sysslar nästan 60 uteslutande med brottsbekämpande uppgifter.
            </seg>
            <seg n="9fdb114b">
              Som Gunnar Andrén nyss sade hänvisar man från tullens sida till
              att polisen skulle kunna överta tullens uppgifter på Gotland som
              en tillikauppgift. Man undrar vad tillikauppgift betyder. Vi har
              frågat utredningstjänsten om detta. De svarar: Utredningstjänsten
              har inte kunnat finna att begreppet tillikauppgift skulle ha någon
              rättslig innebörd. Begreppet förekommer inte i några gällande
              lagar eller förordningar, i juridiska uppslagsböcker eller i Svenska
              Akademiens ordlista . På Internet, sökmotorn Google, får man endast
              13 träffar, vilket tyder på att begreppet är ovanligt.
            </seg>
            <seg n="48fb764a">
              Jag skulle vilja fråga justitieministern hur han menar att polisen
              skulle kunna fullfölja denna ganska odefinierade tillikauppgift.
            </seg>
            <seg n="8069ad7f">
              Polisen på Gotland ska alltså överta tullens arbetsuppgifter.
              Om detta skriver länspolismästaren på Gotland: Tullverket borde
              i stället utöka sina resurser på Gotland för att möta dagens problem
              och möta en framtid då de baltiska staterna är medlemmar i EU
              och med den då förväntade utvecklingen av bland annat smugglingstrafiken,
              där Gotland tyvärr kan komma att få en icke önskvärd central roll.
            </seg>
            <seg n="b261fa47">
              De här arbetsuppgifterna ska alltså polisen överta, en polis
              som har så dåligt med resurser under delar av året att man tvingas
              stänga två av tre polisstationer på Gotland och koncentrera sitt
              arbete helt till Visby.
            </seg>
            <seg n="74bc87d4">
              Den här utvecklingen tycker jag står i ganska bjärt kontrast
              till vad Socialdemokraterna skrev i sitt valmanifest inför valet
              hösten 2002. I ljuset av vad man då skrev tycker jag närmast att
              frågan får, ska vi kalla det moraliska dimensioner. I valmanifestet
              skrev man: Narkotikasmugglare ska stoppas, därför kommer en socialdemokratisk
              regering att förbättra gränskontrollen, anställa fler narkotikapoliser
              och intensifiera det internationella polissamarbetet.
            </seg>
            <seg n="80c899f8">
              Förbättra gränskontrollen! Gotland är ett exempel på områden
              som man lämnar utan tull. Man avskedar mellan 300 och 400 tullare,
              varav mellan 50 och 60 sysslar med rent brottsbekämpande uppgifter.
              Inte är väl detta att satsa på gränsskyddet, justitieministern.
            </seg>
          </u>
          <note type="speaker" n="e25d38bc">
            Anf. 11 JOHAN LINANDER (c):
          </note>
          <u who="Q5952656" xml:id="i-c32411741dee8b69-0" n="8d4036ef">
            <seg n="a6bbed66">
              Herr talman! Jag känner ett behov av att lägga mig i den här
              debatten också.
            </seg>
            <seg n="4bdcc411">
              Det är bra att Marietta de Pourbaix-Lundin har ställt denna interpellation
              till justitieministern. Frågan är viktig för Gotland, och den
              är viktig även för andra delar av vårt land, inte minst för ostkusten
              mellan Helsingfors och Karlskrona som genom Tullverkets försorg
              snart blir tullbefriat. Detta sker samtidigt som EU:s tio nya
              medlemsstater ansluts.
            </seg>
            <seg n="71d4390a">
              Det känns lite som att regeringen vill stoppa hederliga människor
              från de forna öststaterna att komma till Sverige och arbeta men
              inte verkar riktigt lika angelägen att stoppa kriminella från
              att komma hit. Och de kommer knappast för att arbeta. Jag tycker
              att det snarast borde vara tvärtom.
            </seg>
            <seg n="411b6124">
              Jag tycker också att det är förvånande att justitieministern
              på det sätt han gör i sitt svar skiljer på brottsbekämpande och
              brottsbekämpande brottsbekämpande av polisen och brottsbekämpande
              av tullen. Jag tycker snarast att det borde vara ett samarbete.
              Brottsbekämpningen är så viktig att vi inte kan ha ett stuprörstänkande
              mellan olika departement.
            </seg>
            <seg n="5afbfc39">
              Man kan inte sluta fundera på om det egentligen finns något samarbete,
              någon dialog mellan Finansdepartementet och Justitiedepartementet
              när två olika departement har hand om brottsbekämpande verksamhet.
              Själv tycker jag att det är dags att flytta Tullverket från Finansdepartementet
              till Justitiedepartementet. På så sätt skulle vi kanske äntligen
              kunna använda de resurser som går till brottsbekämpande verksamhet
              på ett riktigt effektivt sätt. Då skulle vi kunna få ett fungerande
              samarbete, som i många fall redan finns ute på det lokala plan
              där tullen och polisen finns. Men det skulle behövas ett centralt
              samarbete också. Flytta Tullverket från Finansdepartementet till
              Justitiedepartementet! Det undrar jag om inte justitieministern
              egentligen håller med mig om.
            </seg>
          </u>
          <note type="speaker" n="5479b358">
            Anf. 12 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-4" n="515931ed">
            <seg n="006c4044">
              Herr talman! Det är viktigt att alla får säga sin mening. Frågan
              är kanske vem som vet bäst hur Tullverket ska organisera sin verksamhet,
              om det är riksdagsmän eller om det är Tullverket självt. För min
              egen del tror jag att det är Tullverket självt.
            </seg>
            <seg n="72c5dbb5">
              På samma sätt är det förstås intressant att höra av riksdagsmän
              hur Regeringskansliet ska ha sin verksamhet och ifrågasätta varför
              tullens arbete ligger under Finansdepartementet, vilket jag kan
              upplysa om har att göra med sambandet med skatter. Men jag ska
              framföra detta till andra personer inom Statsrådsberedningen.
              Jag tror ändå att det kanske är bättre att vi ägnar oss åt de
              frågor som riksdagen ska besluta om.
            </seg>
            <seg n="834db983">
              Än mer förvånande blir det när riksdagsmän inte bryr sig om den
              princip som vi ändå har i regeringsformen om självständiga myndigheters
              ansvar. Det är faktiskt Tullverket självt som har fattat beslut
              om det här. Ytterst handlar detta faktiskt om respekten för demokrati
              och vår egen regeringsform, en lag som just riksdagsmännen har
              stiftat. Det man begär här är att jag inte bara ska utöva ministerstyre
              utan också ska utöva ministerstyre på ett annat departements ansvarsområde.
              Och det tycker jag är lite för mycket begärt.
            </seg>
            <seg n="73b4c7ef">
              Jag har kanske lite större förtroende för våra myndigheter än
              ni har. Om Tullverket säger att detta inte påverkar verksamheten
              tror jag på det. Jag tror inte att de hittar på. Därför har jag
              ingen anledning att lämna någon annan kommentar än det Tullverket
              har sagt.
            </seg>
            <seg n="5ed8bc82">
              Däremot upplyser jag gärna om polisens resurser. Jag kan också
              nämna, även om det är Rikspolisstyrelsen som fördelar resurserna,
              att den fördelningen har inneburit att siffror från 2000 visade
              att man hade ett åttiotal poliser på Gotland. I den senaste uppgiften,
              som i och för sig var från juni 2003, var de omkring 100. Det
              är alltså en 25-procentig ökning av polisen på Gotland. Det är
              en satsning som i många fall bara funnits i andra personers drömmar.
            </seg>
            <seg n="f67ac18a">
              Sammanfattningsvis vill jag säga att vi har gjort satsningar
              på Gotland. Gotland fortsätter att fungera. Men vi ska faktiskt
              ha respekt för våra myndigheters självständighet.
            </seg>
          </u>
          <note type="speaker" n="33564182">
            Anf. 13 MARIETTA DE POURBAIX-LUNDIN (m):
          </note>
          <u who="Q4973390" xml:id="i-ce68896cc8ad8298-1" n="90e018e5">
            <seg n="6920a312">
              Herr talman! Jag är fullt medveten om det som justitieministern
              säger. Jag har själv suttit i Tullverkets styrelse fram till årsskiftet.
              Det är generaldirektören som fattar beslutet. Det är inte ens
              styrelsen som fattar beslutet om organisationen inom Tullverket.
            </seg>
            <seg n="7ac1fcd8">
              Men varför måste man göra denna omorganisation och neddragning?
              Finns det möjligtvis inget samband med de resurser som den socialdemokratiska
              regeringen tillsammans med Vänstern och Miljöpartiet har tillfört
              Tullverket? För 1520 miljoner kronor till hade man kunnat ha kvar
              alla tullare som sysslar med brottsbekämpning. När det gäller
              tullare som håller på med effektiv handel kan jag bättre förstå
              att man gör om, eftersom man har datoriserat detta.
            </seg>
            <seg n="23036501">
              Det är lätt för justitieministern att försöka säga att vi ingenting
              har förstått. Jo, det har vi. Jag tror att alla de borgerliga
              partierna har avsatt mer pengar till Tullverket än Socialdemokraterna
              har gjort. Moderaterna har 70 miljoner kronor mer till Tullverket
              för i år. Vi har mer till polisen också.
            </seg>
            <seg n="dc6645cc">
              Om vi hade varit helt överens hade jag över huvud taget inte
              behövt stå här och ställa frågan. Då hade Tullverket haft mer
              pengar, polisen hade haft mer pengar, tullen hade varit kvar på
              Gotland och Gotsam hade kunnat fortsätta sin verksamhet. Men nu
              är det inte så. Trots justitieministerns fina ord i interpellationssvaret
              och här i talarstolen hjälper det inte. Det går inte att trolla
              bort vad som händer på Gotland. Gotlänningarna kommer att känna
              av verkligheten ganska snart.
            </seg>
            <seg n="26b3ee52">
              Behövs inte tullen på Gotland? Justitieministern säger så eftersom
              han till fullo litar på Tullverkets skrivelse där det står att
              det grejar sig. Jag menar att det beror på att verket inte har
              resurser och därför måste göra det bästa av situationen inom den
              ram som finns. Generaldirektören är noga med att klara budgetramen.
            </seg>
            <seg n="fe059654">
              Varför ska polisen överta tulluppgifter på Gotland om det över
              huvud taget inte behövs sådan verksamhet? Det kan justitieministern
              fundera på. Då borde polisen inte ta över de uppgifterna. Då kan
              vi strunta i de uppgifterna eftersom de inte behövs.
            </seg>
            <seg n="522e18a1">
              Om polisen har fått så mycket resurser, hur kommer det sig att
              man förra sommaren stängde polisstationen i Slite? Nu till sommaren
              ska polisstationen i Hemse stängas, trots att man vet det vet
              säkert justitieministern också, som ofta är på Gotland att det
              kommer ungefär 800 000 turister. De är väl inte alla genomhederliga.
              Polisresurserna behövs. Så mycket mer polisresurser har det inte
              blivit på Gotland.
            </seg>
            <seg n="b63312b9">
              Justitieministern är faktiskt mig fortfarande svaret skyldig
              på den enkla fråga jag och flera andra har ställt. Utgör tullen
              en del av brottsbekämpningen eller inte? Om svaret är ja vilket
              det borde vara med de fina talen före och efter valet om att satsa
              på brottsbekämpningen hur kan en del av detta ryckas undan på
              Gotland? Vi skulle kunna diskutera hela Sverige, men jag väljer
              att diskutera Gotland.
            </seg>
            <seg n="d762c570">
              Jag hade en fråga om lagändring också. Om det är som justitieministern
              säger, nämligen att polisen ska ta över tullens verksamhet, behövs
              en lagändring. Har vi sett något av det? Nej.
            </seg>
          </u>
          <note n="342befbd" type="speaker">
            Anf. 14 GUNNAR ANDRÉN (fp):
          </note>
          <u who="Q5556677" xml:id="i-78e6b46add978135-1" n="90e018e5">
            <seg n="dafdf709">
              Herr talman! Jag får börja med att tacka justitieministern för
              lektionen i vilka frågor folkvalda får ställa i kammaren. Det
              är inte alltid man blir så tillrättavisad om vilka frågor som
              får ställas.
            </seg>
            <seg n="e3e124f1">
              Jag är fullt medveten om att det finns tre delar i detta, nämligen
              att anslagen hanteras av skatteutskottet efter förslag från regeringen,
              befogenheterna för tullen och polisen hanteras av justitieutskottet
              efter förslag från statsrådets eget departement och Tullverket
              sköter organisationen där styrelsen är utnämnd av regeringen.
              Detta har vi alla respekterat här. Men vi har pekat på något helt
              annat, nämligen att denna fråga berör två departement. Det var
              intressant att höra statsrådets svar i den delen, det vill säga
              den totala frånvaron av svar på Torkild Strandbergs mycket tydliga
              fråga: Vad menas med tillikauppgift?
            </seg>
            <seg n="85f7b9f7">
              Detta är inte något som man inte får fråga. Detta får vi fråga,
              och detta kan vi kräva svar på i denna kammare. Detta är en viktig
              fråga för såväl Tullverket som polisen på Gotland. Vi har frågat
              dem, och de ställer sig också frågande. Den här kammaren har rätt
              att kräva ett svar från justitieministern i stället för en lektion
              i vad vi får fråga.
            </seg>
            <seg n="fe95feb9">
              Vad menas med tillikauppgift?
            </seg>
            <seg n="8b6e56ed">
              Vi kan väl ändock få säga så mycket att vi noterar att denna
              del, herr justitieminister, också är en del i den centraliseringspolitik
              som vi kan se på de rättsvårdande myndigheternas område. Det är
              många människor också utanför denna kammare som känner detta mycket
              starkt.
            </seg>
          </u>
          <note type="speaker" n="0531881f">
            Anf. 15 TORKILD STRANDBERG (fp):
          </note>
          <u who="Q6192010" xml:id="i-fd3e1720d781a5d3-1" n="0786f730">
            <seg n="47c83cb4">
              Herr talman! Jag skulle vilja att justitieministern ger oss sin
              syn på det man från justitieministerns regering skrev i sitt valmanifest
              i juni 2002 i ljuset av vad som bland annat händer på Gotland.
              Där framgick att narkotikasmugglare ska stoppas, och därför kommer
              en socialdemokratisk regering att förbättra gränskontrollen.
            </seg>
            <seg n="bc995f03">
              Vi fick en socialdemokratisk regering, men vi fick en sämre gränskontroll.
              Det blev 400 tullare färre, och Gotland är en av de platser i
              landet som ur tullsynpunkt fullständigt lämnas åt sitt öde. Jag
              skulle vilja att justitieministern belyser det.
            </seg>
            <seg n="d311f8d0">
              Man kan inte låta bli att notera att justitieministern ofta och
              länge återkommer till var varenda ny polisman som produceras i
              det här landet ska placeras och vad han ska arbeta med. Det är
              inte utan en viss stolthet i rösten. Men när man från oppositionens
              sida ställer frågor om vad regeringens anslag leder till i färre
              tullare hävdas det att man hotar demokratin och trampar på regeringsformen.
              Det är ett anmärkningsvärt synsätt.
            </seg>
          </u>
          <note type="speaker" n="51882cb2">
            Anf. 16 JOHAN LINANDER (c):
          </note>
          <u who="Q5952656" xml:id="i-c32411741dee8b69-1" n="8d4036ef">
            <seg n="89a60cdd">
              Herr talman! Jag kan som folkvald inte sitta tyst och stilla
              på min kammare och lyssna på de oroliga människor som hör av sig
              till mig utan att göra något. Jag får ständigt höra att brottsligheten
              har ökat, smugglingen har ökat och mängden narkotika har ökat.
              Jag får ofta frågan: Vad gör du som riksdagsledamot åt detta?
              Mitt svar blir att jag reserverar mig i justitieutskottet, att
              jag lägger fram förslag och att jag försöker ställa justitieministern
              till svars för vad som sker. Tyvärr får jag oftast tillägga att
              jag inte får så många svar från ministern.
            </seg>
            <seg n="95aa618c">
              Såvitt jag vet finns det direktiv som regeringen lämnar till
              olika myndigheter. Det är knappast så att myndigheterna får göra
              precis som de vill i Sverige. Resultatet ska alltid regeringen
              stå för. Vi måste ställa er till svars. Vi kan inte kalla hit
              någon generaldirektör och be honom eller henne svara på varför
              de gör som de gör. Det får faktiskt regeringen svara på.
            </seg>
          </u>
          <note type="speaker" n="40f9d4b7">
            Anf. 17 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-5" n="515931ed">
            <seg n="d6230b72">
              Herr talman! Jag sade just att det är intressant att höra vad
              ni säger, men jag tycker också att man ska ha respekt för självständiga
              myndigheter. Det vill jag understryka. Att det bara skulle vara
              en gd som har gjort en bedömning är att se lite märkligt på saken.
              Det är ändå en generaldirektör som har gjort bedömningen. Jag
              har ingen annan uppfattning än vad Tullverket självt säger, nämligen
              att det här kommer att fungera lika bra. Jag gör inte något slags
              överprövning, särskilt som det är på ett annat departements område.
              Nu må det vara på det sättet. Hur det kommer att vara i framtiden
              kan jag inte svara på, men det är fråga om ett annat departement.
              Därför tänker jag inte ge mig in i diskussioner om tullen. Det
              vore direkt oansvarigt av mig att göra det.
            </seg>
            <seg n="0345a0f0">
              På en direkt fråga kan jag säga att Tullverket visst deltar i
              brottsbekämpning. Det gör faktiskt alla myndigheter. Alla myndigheter
              deltar i brottsbekämpningen på ett eller annat sätt. I olika delar
              av Sverige är det olika myndigheter som deltar i brottsbekämpningen.
              Så kommer det förstås att vara även i framtiden. Ibland kommer
              det att tillkomma en myndighet, ibland blir det en myndighet mindre
              i arbetet. Det innebär inte att brottsbekämpningen upphör. Vi
              ska fortsätta att se till att det finns bra förutsättningar, men
              hur myndigheterna själva organiserar detta i framtiden ska de
              själva avgöra.
            </seg>
          </u>
          <note type="speaker" n="80307b66">
            Anf. 18 MARIETTA DE POURBAIX-LUNDIN (m):
          </note>
          <u who="Q4973390" xml:id="i-cfaa94ce8a9cc218-0" n="90e018e5">
            <seg n="8de199e4">
              Herr talman! Bara generaldirektören var inte bara på det sättet.
              Jag ville visa att styrelsen över huvud taget inte hade något
              med det att göra. Det finns vissa styrelser som kan besluta saker,
              men den här styrelsen kan inte det.
            </seg>
            <seg n="ef6ad2d4">
              Justitieministerns roll i dag är, som alltid, att försvara allt
              som görs och tala om att vi lever i den bästa av världar. Nu är
              verkligheten lite annorlunda.
            </seg>
            <seg n="bd1afa7d">
              Jag har fortfarande en konkret fråga till justitieministern.
              Beror tullfrånvaron på Gotland på för lite resurser till Tullverket,
              eller beror den på att det inte finns behov av tullnärvaro på
              Gotland? Det är en fråga som det är väldigt enkelt att svara på.
            </seg>
            <seg n="8a227aa2">
              Efter att ha lyssnat på debatten hittills förstår jag att regeringens
              kedja när det gäller brottsbekämpningen har en svag länk just
              nu, och det är tullen. Anser justitieministern ändå att Tullverket
              utgör en del av hela kedjan i brottsbekämpningen? Han sade ju
              att alla myndigheter gör det. Här finns det en svag länk, och
              ingen kedja är starkare än sin svagaste länk. Här finns det bekymmer
              när det gäller brottsbekämpningen i den här delen och säkert också
              i andra delar.
            </seg>
            <seg n="7e1be66b">
              Jag vill bara avsluta med att säga att gotlänningarna verkligen
              känner av verkligheten, trots justitieministerns försäkringar
              och fina ord.
            </seg>
          </u>
          <note n="25c5403a">
            Överläggningen var härmed avslutad.
          </note>
          <note n="7df2fa37">
            9 § Svar på interpellation 2003/04:273 om finansieringen av stora
            arrangemang
          </note>
          <note type="speaker" n="33d9d7f0">
            Anf. 19 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-6" n="515931ed">
            <seg n="cc47ea58">
              Herr talman! Marietta de Pourbaix-Lundin har frågat om jag är
              beredd att för framtiden inrätta en särskild pott öronmärkta pengar
              för att finansiera de polisinsatser som behövs vid av regeringen
              beslutade stora internationella arrangemang. Hon har också frågat
              mig om jag avser att ta sådana initiativ som innebär att Helsingforsspolisen
              på lämpligt sätt kompenseras för de merkostnader som årets internationella
              folkmordskonferens innebar.
            </seg>
            <seg n="6088f0b7">
              Låt mig inledningsvis svara på den första frågan om öronmärkta
              pengar. Regeringen har inte för avsikt att i framtiden öronmärka
              särskilda medel för stora poliskommenderingar. Polisen ska vara
              så dimensionerad att den klarar att utföra de polisiära uppgifterna
              i samband med internationella möten eller andra större händelser.
              Om en polismyndighet bedömer att resurserna är otillräckliga för
              att lösa vissa uppgifter i det enskilda fallet är det en fråga
              för Rikspolisstyrelsen (RPS) att lösa inom ramen för polisens
              ordinarie anslag. Om anslaget bedöms otillräckligt kan RPS framställa
              hos regeringen om höjt anslag.
            </seg>
            <seg n="0ee471da">
              Jag vill i detta sammanhang understryka att polisen fått mycket
              stora resursökningar de senaste åren. Hittills har anslaget ökat
              med nästan 2,2 miljarder sedan år 2000. Och den här satsningen
              ska fortsätta. Detta underströks inte minst av statsministerns
              uttalande i partiledardebatten, där han meddelade att regeringen
              är inställd på att fortsätta en bred satsning på rättsväsendet
              och på olika brottsförebyggande åtgärder genom att stärka socialtjänst,
              skolor och fritidsverksamhet.
            </seg>
            <seg n="6dbaee6c">
              Senast den 1 mars i år ska RPS lämna polisens budgetunderlag
              för perioden 20052007 till regeringen. Av detta kommer att framgå
              hur mycket resurser RPS anser att polisen behöver för de kommande
              åren och om det eventuellt finns behov av mer resurser även under
              innevarande år. Regeringen kommer därefter senast i budgetpropositionen
              för 2005 att ta ställning till polisens sammanlagda resursbehov.
            </seg>
          </u>
          <note type="speaker" n="8a9ddda1">
            Anf. 20 MARIETTA DE POURBAIX-LUNDIN (m):
          </note>
          <u who="Q4973390" xml:id="i-cfaa94ce8a9cc218-1" n="90e018e5">
            <seg n="0473a0a7">
              Herr talman! Jag vill börja med att säga att jag tycker att det
              är lite märkligt att jag i princip får läsa svaret på min interpellation
              på DN Debatt i dag. Visserligen står det att svaret ej bör men
              det brukar betyda ska publiceras innan det har lämnats muntligt
              i kammaren. Men det var i princip publicerat i dag i Dagens Nyheter.
            </seg>
            <seg n="39ed8d22">
              Nu står säkert justitieministern och tänker så här: Ännu en gång
              ska jag diskutera frågan om vem som ska betala olika saker. Och
              det är ju inte första gången, och förmodligen inte sista gången,
              som justitieministern behöver stå här i kammaren och diskutera
              det.
            </seg>
            <seg n="92e854c8">
              Den här gången är det stora arrangemang beslutade av regeringen
              som jag är ute efter. Det är inte någon annan som har fattat besluten,
              utan det är beslutat av regeringen. Vad jag är ute efter är att
              regeringen ska öronmärka pengar för detta, för det vore det sjystaste.
              Vare sig arrangemangen är i Helsingfors, Göteborg, Luleå eller
              Ystad det har ingen betydelse är det väldigt svårt för en enskild
              polismyndighet att hantera de stora belopp som det ofta är fråga
              om.
            </seg>
            <seg n="a2eb61eb">
              När det gäller polisen här i Helsingfors, som frågan gäller i
              dag, är inte ekonomin så där jättegod. Det prognostiserade underskottet
              för i år är 74 miljoner, för nästa år 171 miljoner, för år 2006
              308 miljoner sammanlagt ungefär en halv miljard kronor fram till
              2006. Och det blir ju inte bättre när man får ta på sig så stora
              polisinsatser som man gjorde alldeles nyligen under folkmordskonferensen.
            </seg>
            <seg n="a824886b">
              Det är en enig polisstyrelse här i Helsingfors som har begärt
              kompensation, inte för allt men för ungefär 40 miljoner kronor
              i merkostnader som de har haft. På frågan om de kommer att få
              det får jag egentligen inget svar.
            </seg>
            <seg n="e65f1963">
              När det gäller öronmärkning av pengar säger justitieministern
              att det vill han inte ha. Då kan jag tala om att det finns andra
              sammanhang där justitieministern faktiskt har öronmärkt pengar,
              och det gäller resurser för att motverka trafficking , människohandel.
              För det har man faktiskt öronmärkt pengar, så varför skulle man
              inte kunna göra det i det här fallet?
            </seg>
            <seg n="f9df167e">
              När det gäller att kompensera polismyndigheter som har deltagit
              i av regeringen beslutade stora arrangemang har man faktiskt gett
              pengar till Göteborg. Man får ju bestämma sig: Antingen ger man
              eller så ger man inte. Man kan inte vara så här inkonsekvent.
              Det måste finnas ett konsekvent förhållningssätt i sådana här
              frågor. Därför är min fråga: Kommer Helsingfors att få kompensation
              för det här? Och om inte, varför inte, när Göteborg fick det?
            </seg>
          </u>
          <note type="speaker" n="1b45ef10">
            Anf. 21 JOHAN PEHRSON (fp):
          </note>
          <u who="Q6039678" xml:id="i-3ee38e6aef0656b3-0" n="33476e7f">
            <seg n="c491c02b">
              Herr talman! Jag har delvis berört samma fråga, och vi har ju,
              som vi mycket riktigt fick höra, fått svar i dag i Dagens Nyheter,
              där jag och mina kamrater fick svar. Nu ska jag begära lite svar
              av Thomas Bodström och hans kamrater, även om han representerar
              regeringsmakten själv här i dag.
            </seg>
            <seg n="af04ca16">
              En allmän reflexion först. Till och från framstår justitieministern,
              när vi pratar om utvecklingen för de rättsvårdande myndigheterna,
              som ungefär lika kraftfull i sina beslutsbefogenheter som statschefen.
              Andra gånger framstår han som den som i stort sett sköter examinationerna
              när det gäller polisutbildningen. Det blir väldigt konstigt, för
              antingen har man makt eller så har man ingen makt. Där måste Thomas
              Bodström bestämma sig.
            </seg>
            <seg n="6f28c696">
              De här stora satsningarna påverkar onekligen verksamheten långt
              ut i organisationen. När vi ser tillbaka på effekterna av de så
              kallade EU-toppmötena i Göteborg och Malmö var det miljontals
              kronor som gick åt till dessa satsningar, och det blev miljontals
              kronor i ränta för de här myndigheterna på de underskott de hade.
              Det har lett till att polisstationer har lagts ned som radband
              på västkusten. Nu är man lika orolig över att den här effekten
              ska uppstå i Helsingfors när man inte vet varifrån pengarna ska
              tas. Prognoserna över underskotten blir bara större och större.
              Då räcker det inte att man använder sig av ett politiskt ledarskap
              och att man i en partiledardebatt här säger: Vi ska ta några miljarder
              från försvaret och flytta dem till polisen. Det blir nog bra,
              och så var det klart. Det krävs lite mera om man ska visa respekt
              för de myndigheter som enligt det ena ögat som justitieministern
              använder är de som bara ska ansvara för och styra verksamheten.
            </seg>
            <seg n="636e3e77">
              Här krävs det verkligen ett svar och en viss konsekvens. Jag
              tycker delvis synd om våra myndigheter och de ansvariga där som
              försöker driva en effektiv och bra verksamhet, för de saknar ju
              all beslutshorisont. De tvingas hela tiden ha två planer. Så här
              illa ser det ut för polisen som helhet. Vi fick nyligen höra att
              det visst finns ett prognostiserat ackumulerat underskott på 1,8
              miljarder totalt. Hoppsan, hoppsan! Var kommer det ifrån? När
              vi har sagt att polisen får för lite pengar, tycker justitieministern
              att vi är otacksamma och gnälliga.
            </seg>
            <seg n="51ebb5f5">
              Ytterst handlar det här om vilket politiskt ledarskap man ska
              ha vid de rättsvårdande myndigheterna. Hur samordnar man budget
              och regleringsbrev, hur samordnar man nomineringsmakten och de
              regelverk vi ger till våra myndigheter? Jag tycker att den förra
              interpellationsdebatten visar på en viss tomhet. Man ger lite
              pengar, men man kräver stora satsningar. Man har en styrning som
              är mer inriktad på diverse omätbara och okonkreta mål, till exempel
              inom polisen. Man sjösätter och godkänner indirekt olika omorganisationer
              som man tycker verkar jättebra, fast alla varningsklockor ringer.
            </seg>
            <seg n="5a6626c9">
              Inom polisen råder en konstant omorganisationsfeber som ingen
              har någon bot på tydligen. Vi hade en närpolisreform som infördes
              och avvecklades med enorma kostnader. Regeringen klappade händer
              och tyckte att det var jättebra. Det var inga problem. Men vi
              vet i dag vad vi står med. Nu har man gått åt ett annat håll inom
              polisen. Och regeringen säger att det här med nationell polis
              verkar jättebra, att det inte finns några problem och att myndigheterna
              ska göra precis vad de vill. Men vi andra hör varningsklockorna
              vad gäller effektiv ledning vid till exempel sambandscentraler.
              Här vet vi vart det är på väg. Men regeringen säger: Låt dem sköta
              detta.
            </seg>
            <seg n="5fdd3d7b">
              Vi kommer att stå i en ny situation snart, då vi har förlorat
              massor av pengar och massor av kraft i en viktig organisation.
              Ge oss klara besked och tydligare linjer!
            </seg>
          </u>
          <note type="speaker" n="71af0229">
            Anf. 22 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-7" n="515931ed">
            <seg n="782da3b4">
              Herr talman! Jag ska börja med att säga att det var ett lite
              märkligt påpekande, detta om att jag har skrivit en svarsartikel
              på DN Debatt. Det var ju nämligen så att Marietta de Pourbaix-Lundins
              partikamrat Beatrice Ask skrev en artikel i det här ämnet. Även
              interpellationskamraten Johan Pehrson skrev. Då tycker jag att
              det är ganska rimligt att jag får svara på denna artikel även
              om det har ställts en interpellation i samma ämne. Så ligger det
              till med den saken.
            </seg>
            <seg n="e0562644">
              En annan sak som jag tycker att det är värt att nämna i diskussionen
              med anledning av den här interpellationen är att 1994 dödades
              det bortåt 10 000 människor i Afrika. Det var i Burundi. Människor
              slaktades. Strax därefter var det tusentals människor som dödades
              kvinnor och barn i Srebrenica. Det här är saker som berör oss,
              som vi vill engagera oss i. Det handlar om folkmord. Oskyldiga
              människor har slaktats.
            </seg>
            <seg n="673d3352">
              Det här tyckte vi var viktigt att markera från svensk sida. Vi
              anordnade därför en folkmordskonferens. Vi gjorde det för att
              vi vill markera att det här är en viktig sak för Sverige och att
              vi är engagerade i det här. Det tyckte också många andra. Den
              högst ansvarige för FN, Kofi Annan, kom. Det ledde också fram
              till viktiga slutsatser så att vi ska undvika denna slakt av kvinnor,
              barn och andra oskyldiga i framtiden.
            </seg>
            <seg n="714dab0f">
              Det här borde kanske också oppositionen intressera sig för i
              varje fall lite grann. Man har intresserat sig för den här folkmordskonferensen
              men bara i en enda fråga, nämligen: Vad kostar det här för polisen?
              Så långt, så smalt, så begränsat var intresset från den borgerliga
              oppositionen när det gällde att Sverige vill ge stöd åt de här
              människorna. Det gällde hur man tekniskt löser frågan om kostnaderna
              mellan Rikspolisstyrelsen och de olika länen. Längre än så sträckte
              sig inte intresset.
            </seg>
            <seg n="dd9f3b2c">
              Det är djupt beklagligt särskilt som det faktiskt finns en ordning
              för det här, en ordning som jag tror att vi trots allt är överens
              om, nämligen att fördelningen ska gå mellan Rikspolisstyrelsen
              och de olika länen. Jag tycker att det är beklämmande att man
              bara intresserar sig för den här frågan. Nu kan det mycket väl
              hända att man säger något annat här i kammaren, men så här långt
              har intresset bara rört sig om den tekniska fördelningen av kostnaderna
              för polisen. Det är djupt beklagligt.
            </seg>
          </u>
          <note type="speaker" n="b1444ec1">
            Anf. 23 MARIETTA DE POURBAIX-LUNDIN (m):
          </note>
          <u who="Q4973390" xml:id="i-cfaa94ce8a9cc218-2" n="90e018e5">
            <seg n="11e0ccfb">
              Herr talman! Det sista tycker jag faktiskt är ett slag under
              bältet och ett försök att blanda bort korten. Hade vi velat diskutera
              folkmordskonferensen och innehållet i den hade vi förmodligen
              ställt frågan till en annan minister än justitieministern eller
              hur? Justitieministern tolkar vad vi tycker om de här frågorna.
              Det tycker jag känns väldigt främmande. Han vet att vi har ett
              stort engagemang i de här frågorna. Jag var själv, för att ta
              ett exempel, uppe i kammaren för några veckor sedan och diskuterade
              det här med kommunismen och folkmord i kommunismens namn.
            </seg>
            <seg n="62afc85e">
              Men i dag handlar debatten om det som min interpellation handlar
              om. Den handlar om principen, inte bara för att det nu råkar vara
              fråga om en folkmordskonferens. Det har också varit förintelsekonferens.
              Det har varit EU-toppmöte. Det handlar om principen för stora
              arrangemang som regeringen beslutar om och huruvida man kan öronmärka
              pengar eller ha en liten pott med pengar så att polismyndigheterna
              blir skadeslösa och slipper känna att det här går ut över annan
              verksamhet, vardagsverksamhet. Det är detta det handlar om.
            </seg>
            <seg n="b64c51c7">
              Sedan har jag lagt till en konkret fråga, som jag fortfarande
              inte har fått svar på: Kommer Helsingforsspolisen att få kompensation
              för den här senaste folkmordskonferensen? Det är förmodligen inte
              den sista. Kommer polisen i Helsingfors att få det? Polisen i
              Göteborg fick det efter EU-toppmötet. Finns det någon linje hos
              regeringen, eller är det bara godtycke som avgör hur det blir?
              Det är det jag vill ha svar på.
            </seg>
            <seg n="ee0fa3d6">
              När det gäller polisens ekonomi visar ju Rikspolisstyrelsen själv
              på att det 2006 förmodligen är ett underskott på 3 miljarder kronor.
              Det här tillskottet som justitieministern pratar om och tillskottet
              som Göran Persson aviserade, som vi inte har sett någonting av
              än därför att det väl förmodligen redan är uppbokat av försvaret,
              blir det inte mycket kvar av. Återigen är det väldigt mycket fina
              ord och utlovade saker.
            </seg>
            <seg n="ceb050cb">
              Ge oss som sagt ett besked: Hur blir det för Helsingfors? Kommer
              de att få kompensation? Jag hoppas att justitieministern inte
              fortsätter att försöka blanda bort korten och komma med slag under
              bältet och säga att vi inte är intresserade av folkmordsfrågor.
            </seg>
          </u>
          <note type="speaker" n="33ff3e06">
            Anf. 24 JOHAN PEHRSON (fp):
          </note>
          <u who="Q6039678" xml:id="i-3ee38e6aef0656b3-1" n="33476e7f">
            <seg n="817b0e31">
              Herr talman! Slag och slag. Det känns som om man är Erik Ponti
              i filmen Ondskan och möter Silverhielm här en man som helt urskillningslöst
              försöker försvara sig med olika saker. Nu är Thomas Bodström tydligen
              också utrikesminister. Jag vet inte om vi har fått höra om den
              här förändrade regeringssammansättningen. Självklart är det bra
              att regeringen engagerar sig mot folkmord och skapar fred och
              frihet på alla ställen i världen där vi kan medverka. Att ordna
              internationella konferenser är jättebra, Thomas Bodström. Jag
              tycker verkligen det.
            </seg>
            <seg n="670540eb">
              Sedan tycker jag att man kan diskutera innehållet i slutdeklarationen.
              Tycker justitieminister Thomas Bodström till exempel att det är
              bra att vi i denna slutdeklaration inte har med oss delar som
              gäller betydelsen av den internationella brottmålsdomstolen? Det
              har ju vissa NGO:er, ideella organisationer, betecknat som ett
              fiasko. Jag vill inte gå så långt. Jag tycker att det är viktigt
              att man börjar. Men i det här arbetet har man ett dokument som
              inte talar om vikten av att vi har en internationell brottmålsdomstol
              som fungerar och kan lagföra dessa typer av folkmord varhelst
              de inträffar. Det är ett tomhetens dokument, tycker jag.
            </seg>
            <seg n="40db395a">
              Men åter till det vi pratar om, åter till här och nu. Vi ska
              inte ge efter för den skuggboxning eller riktiga boxning som justitieministern
              ägnar sig åt. Det här får effekter. Oklarheten för polisen i Helsingforss
              län om dess ekonomiska framtid innebär att verksamhet med att
              motverka vardagsbrott, att motverka våld mot kvinnor och att bekämpa
              den organiserade brottsligheten får problem. Den får problem när
              man inte vet vilka resurser man ska ha. Det innebär rimligen att
              det blir färre poliser som har möjlighet att åka ut och se till
              att besöksförbud upprätthålls och annat, beroende på att man bokade
              upp och brände av så mycket pengar på den här satsningen som det
              understryker jag självklart har varit viktig. Det är väl ingen
              som har sagt något annat. Men det är inte det vi pratar med justitieministern
              om.
            </seg>
          </u>
          <note type="speaker" n="7d1027ca">
            Anf. 25 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-8" n="515931ed">
            <seg n="20455821">
              Herr talman! Jag har i alla fall inte hört något annat än att
              det är fråga om hur fördelningen av polisresurserna ska gå till
              rent tekniskt. Jag har efterlyst ett intresse för den här frågan.
              Jag tycker att man ska kunna se det här i ett betydligt bredare
              sammanhang än bara de tekniska kostnaderna. Jag tyckte att det
              var viktigt att markera det. Man löser inte alla frågor vid en
              folkmordskonferens, men vi har i alla fall kommit en bit på väg.
              Ett viktigt arbete har utförts. Det tycker jag är viktigt för
              svensk del.
            </seg>
            <seg n="51bf969c">
              Vi har en fördelning som går ut på att RPS ska fördela pengar
              till de olika länen. Jag vet inte hur mycket jag ska upplysa om
              detta, men det verkar kanske ändå vara på sin plats att säga att
              det är klart att man i fördelningen till de olika länen ska ta
              hänsyn till vilka olika kostnader det finns. Helsingfors har till
              exempel flest poliser. Det är också ganska naturligt att fördela
              resurserna på ett sådant sätt att man inte bara tar hänsyn till
              den här folkmordskonferensen utan också till att Helsingfors har
              flera andra arrangemang, idrottsarrangemang, konserter och mycket
              annat, som tar polisens resurser i anspråk. Andra län har sina
              speciella kostnader. Länen i norra Sverige har långa avstånd och
              bör få kompensation för det. Gotland, som vi talade om nyss, Dalarna
              och andra har stora kostnader på grund av turismen.
            </seg>
            <seg n="b1b926d0">
              Allt det här finns med i beräkningen när det gäller fördelning
              av resurser. Jag har i alla fall inte hört något förslag till
              en annan fördelning än att det är RPS som ska fördela de här pengarna
              till länen.
            </seg>
            <seg n="786ad2b3">
              Det har gjorts två undantag under de senaste åren. Det första
              var Göteborgskostnaderna, vilket innebar att man skulle ta hänsyn
              till att det blev på ett helt annat sätt än det var tänkt. Det
              andra är trafficking . Det fanns anledning att lyfta fram den
              frågan särskilt eftersom Sverige har drivit den kanske hårdast
              av alla länder i Europa och att det var en diskussion i Sverige
              om prioritering. Därför tyckte vi att det var viktigt att göra
              det. Annars tycker jag att det är viktigt att vi håller på den
              princip som vi har i samtliga andra fall, nämligen att RPS ska
              fördela pengarna till länen.
            </seg>
            <seg n="17985c1c">
              Sedan kommer man till frågan: Finns det pengar?
            </seg>
            <seg n="4b34b177">
              Jag är nu inne på fjärde året som justitieminister. Sedan jag
              började har jag från borgerliga riksdagsmän fått höra att pengarna
              inte räcker, att det aldrig kommer att bli någon ökning, att det
              inte kommer att synas någonting, att poliser kommer att bli arbetslösa
              och att man inte kommer att ha råd att anställa. Nu är vi inne
              på det fjärde året, och hur har det blivit? Finns det en enda
              arbetslös polis? Nej, så är det inte. Poliser får arbete, och
              vi ökar anslaget allteftersom poliser utexamineras. Vid examinationen
              vid nästa årsskifte har antalet poliser i Sverige ökat med 900.
            </seg>
            <seg n="34e92433">
              Detta är naturligtvis ytterst besvärligt för oppositionen, som
              helt har hakat upp sig på antalet poliser. När vi nu också säger
              att antalet ska fortsätta att öka och att 4 000 poliser ska utbildas
              under den här perioden blir det ännu mer besvärligt för oppositionen.
              Då försöker man säga att det inte finns pengar 2006. Man upprepar
              alltså samma argument. Och självklart behöver vi öka resurserna
              fram till 2006. Det har vi sagt hela tiden, på samma sätt som
              vi sade att vi var tvungna att öka resurserna för 2001, 2002,
              2003 och 2004. Exakt hur mycket de kommer att öka vet vi inte,
              men vi kommer att fortsätta att fullfölja det som vi har gjort
              tidigare och se till att polisen får de ökade resurser som behövs
              för att dessa poliser ska kunna utbildas och för att de ska kunna
              anställas runtom i länen. Det är väl det som är borgerlighetens
              egentliga, stora problem, att det är vi som står för den här satsningen.
            </seg>
          </u>
          <note type="speaker" n="533ed9dd">
            Anf. 26 MARIETTA DE POURBAIX-LUNDIN (m):
          </note>
          <u who="Q4973390" xml:id="i-cfaa94ce8a9cc218-3" n="90e018e5">
            <seg n="d644707b">
              Herr talman! Det stora problemet för regeringen är väl medborgarnas
              upplevelse av att polisens resurser inte räcker till och att det
              inte finns tillräckligt många poliser. Det blir ju inte bättre
              här i Helsingforssområdet när många miljoner kronor går till av
              regeringen beslutade arrangemang.
            </seg>
            <seg n="58722dfd">
              Vad säger man till mormor Agda som blir nedslagen på någon gata
              i Helsingfors eller till familjen Svensson hemma i Haninge där
              jag bor som har haft inbrott i sin lägenhet och ingen polis kommer?
              Vad säger man till dem? Då hjälper inte alla de ord som justitieministern
              har använt här.
            </seg>
            <seg n="d4e5bd3d">
              Jag kan konstatera att det inte blir någon öronmärkning av pengar
              men att det finns ett stort godtycke. Ibland kan man nämligen
              öronmärka pengar. Det gäller trafficking som jag själv tog upp
              här, det visste jag. Och ibland kan någon få pengar för stora
              arrangemang. Det fick man i Göteborg. Men det är totalt godtycke,
              och ingen vet vad som gäller. Om Helsingfors får några pengar
              vet jag inte eftersom jag inte har fått något besked om det. Men
              justitieministern har faktiskt en chans till här och kanske kan
              tala om att Helsingfors också kommer att kompenseras så att mormor
              Agda slipper känna sig otrygg när hon går ut och så att familjen
              Svensson i Haninge känner att det kommer en polis när de har haft
              inbrott. Inbrottet kanske till och med kan förhindras.
            </seg>
            <seg n="1ad96377">
              Sedan berömmer sig justitieministern av att det nu finns så mycket
              pengar till polisen och att det finns så många poliser. Allt detta
              är ju inte sant. Först tar det tid att utbilda poliserna. Och
              varför de inte finns behöver vi inte gå in på, men det vet justitieministern
              själv eftersom ni stoppade utbildningen till Polishögskolan. Dessutom
              finns det flera polisdistrikt som inte kan anställa poliser beroende
              på att de inte har pengar eftersom budgeten inte går ihop. Jag
              räknade bara upp hur det var här i Helsingfors. Dessutom avskedar
              man civilanställd personal, och sedan får polisen göra den personalens
              uppgifter, vilket kanske inte är jätteeffektivt.
            </seg>
            <seg n="b0930f23">
              Men den signal som vi får från justitieministern är att det är
              okej att satsa på av regeringen beslutade stora arrangemang. Sedan
              får den mer jordnära vardagspolisverksamheten stå åt sidan eftersom
              vi ska vara så storsinta. Visst kan vi vara storsinta, men det
              är inte någon speciellt bra signal till medborgarna. Och vilken
              signal är det till brottslingarna?
            </seg>
          </u>
          <note type="speaker" n="5f83df2c">
            Anf. 27 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-9" n="515931ed">
            <seg n="17651525">
              Herr talman! Vi är alla måna om att mormor Agda inte ska vara
              rädd. Och jag hoppas att interpellanten i framtiden säger rätt
              saker till mormor Agda och att hon berättar för henne att det
              faktiskt har blivit fler poliser i stället för att ägna sig åt
              de dimridåer som Moderaterna faktiskt ägnar sig åt i många sammanhang.
              Jag ska inte säga att Marietta de Pourbaix-Lundin gör det, men
              det görs i många andra sammanhang. Berätta att antalet poliser
              faktiskt har ökat och att det blir många fler poliser och även
              civilanställda. Det har blivit mer än 1 000 civilanställda bara
              under de senaste åren i Sverige. Det är nämligen viktigt för mormor
              Agda att hon får rätt information och att hon får veta vad som
              gäller.
            </seg>
            <seg n="de6f5ef4">
              Visst blev det färre poliser på 90-talet, bland annat efter den
              överenskommelse som gjordes mellan Socialdemokraterna och Moderaterna
              och som Moderaterna nu inte riktigt vill kännas vid. Detta krävdes
              för att få ekonomin på fötter. Jag brukar inte nämna det eftersom
              jag tycker att det nu ligger så långt tillbaka i tiden. Men när
              frågan ändå kommer upp kan det vara viktigt att säga det.
            </seg>
            <seg n="acd2026e">
              När det nu sägs att det inte finns någon ekonomi är det också
              viktigt att säga att polisen faktiskt hade ett överskott både
              vid utgången av 2001 och vid utgången av 2002. Det var inte några
              stora överskott med tanke på att det handlar om en budget på 14
              miljarder, men det var ändå ett överskott. Det kan lika gärna
              bli ett litet underskott. Men budgeten är i balans på ett sätt
              som visar att vi klarar av den här satsningen och även gör det
              i fortsättningen.
            </seg>
            <seg n="64edc80d">
              Men det är inte för min skull och inte för regeringens skull,
              utan det är just för mormor Agdas skull som det är så viktigt
              att det är rätt information som kommer fram till henne. Annars
              kan det innebära att mormor Agda inte vågar gå ut därför att vissa
              moderater försöker ta partipolitiska poäng när det gäller hennes
              trygghet, och det tycker jag vore djupt beklagligt.
            </seg>
            <seg n="7f8c3966">
              Man måste alltså ge rätt information och sanningen. Och mycket
              kan bli bättre. Det är jag den förste att säga. Men det är också
              viktigt att inte sprida desinformation.
            </seg>
          </u>
          <note n="25c5403a">
            Överläggningen var härmed avslutad.
          </note>
          <note n="c1000a81">
            10 § Svar på interpellation 2003/04:274 om polishögskola i Rosengård
          </note>
          <note type="speaker" n="3a80dfca">
            Anf. 28 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-10" n="515931ed">
            <seg n="f793e1b1">
              Herr talman! Tobias Billström har frågat mig vilka åtgärder jag
              avser att vidta för att förbättra den etniska sammansättningen
              hos Sveriges poliskår. Han har också frågat mig om jag instämmer
              i bedömningen att en fjärde polishögskola bör ligga i Rosengård.
            </seg>
            <seg n="9a0f24c4">
              Sverige är ett mångkulturellt land där olika kulturer och värderingar
              är representerade. Det är viktigt att alla aktörer i samhället,
              inte minst staten, deltar i arbetet med att förbättra förutsättningarna
              för integration, mångfald och jämställdhet. Det gläder mig därför
              att Tobias Billström delar min uppfattning att endast fler poliser
              i sig inte löser de svårigheter vårt samhälle ställs inför när
              det gäller att bekämpa kriminalitet. Det är också en fråga om
              vilka poliser vi vill se i framtiden när kraven ökar och uppgifterna
              blir allt mer mångfasetterade. Ska vi nöja oss med att ta in unga
              män och kvinnor födda i Sverige av svenska föräldrar och som därmed
              är en ganska homogen grupp eller ska vi anstränga oss för att
              polisen ska spegla samhället i stort?
            </seg>
            <seg n="8a186347">
              Svaret är naturligtvis givet, men att ta oss dit är svårare.
              En av svårigheterna kan vara att många människor med annan etnisk
              och kulturell bakgrund än den svenska har flytt från länder med
              diktatur och politiskt förtryck. De kan ha en negativ syn på polisen,
              vilket minskar deras intresse att söka sig till polisväsendet.
            </seg>
            <seg n="6c5482f7">
              Rikspolisstyrelsen har redan gjort betydelsefulla insatser för
              att öka andelen personer med annan etnisk bakgrund än den svenska
              vid polisutbildningarna, men vi måste göra mer. Regeringen har
              därför tagit hjälp av förre länspolismästaren i Helsingfors Gunno
              Gunnmo för att utreda frågan om etnicitet och jämställdhet inom
              polisen, med fokus på just rekryteringen. Gunno Gunnmo ska bland
              annat titta närmare på frågan om vilka ytterligare åtgärder som
              kan vidtas inom polisen för att underlätta rekryteringen av personer
              med utomeuropeisk bakgrund eller människor med i övrigt annan
              etnisk och kulturell bakgrund än svensk. I uppdraget ingår också
              att se över vilka ytterligare åtgärder som bör vidtas för att
              säkerställa att arbetsförhållandena lämpar sig för alla arbetstagare
              oavsett etnisk tillhörighet eller sexuell läggning. Uppdraget
              ska slutredovisas till regeringen den 31 augusti 2004 med en delredovisning
              den 1 mars 2004.
            </seg>
            <seg n="6d953c60">
              När det gäller Tobias Billströms fråga om en polishögskola i
              Rosengård hänvisar jag till det svar jag gav Ulf Sjösten här i
              riksdagen för några veckor sedan när han ville att en fjärde polishögskola
              skulle placeras i hans hemlän Västra Götaland. Den utbildningstakt
              vi har i dag är tillräcklig för att klara regeringens mål om att
              utbilda 4 000 poliser under mandatperioden.
            </seg>
          </u>
          <note type="speaker" n="64aa95ad">
            Anf. 29 TOBIAS BILLSTRÖM (m):
          </note>
          <u who="Q3112958" xml:id="i-7bfcff7854997640-0" n="cebb13e6">
            <seg n="6ee00625">
              Herr talman! Det finns en stadsdel i Sverige som skiljer sig
              från samtliga övriga. Det är Rosengård i Malmö. I denna stadsdel
              saknas något fundamentalt, något som vi alla borde betrakta som
              grundläggande, nämligen trygghet och säkerhet.
            </seg>
            <seg n="6417c216">
              Under flera år har våldet och kriminaliteten i Rosengård ökat
              dramatiskt. Poliser attackeras, vakter anfalls, skolor bränns
              ned, och otryggheten är i dag så stor i Rosengård att människor
              inte kan vara säkra på att någon myndighet kan eller vill komma
              när någonting sker.
            </seg>
            <seg n="bc918870">
              Låt mig ge några exempel från Sydsvenska Dagbladets rapportering
              under den gångna hösten och vintern.
            </seg>
            <seg n="97f7fa63">
              Den 3 oktober 2003 blev närpoliserna i Rosengård uppvaktade av
              ett gäng lokala ungdomar som stod och skrek okvädinsord efter
              dem. En stund senare gick larmet på närpolisstationen. Väktare
              och polis som kom till platsen kunde konstatera att sammanlagt
              tre fönsterrutor krossats på närpolisstationen. Rosengårdsstationen
              har tidigare utsatts för ett pyromandåd och ett liknande inbrott.
            </seg>
            <seg n="49edb106">
              Inte ens brandkår eller ambulanspersonal går i dag säkra i den
              uppochnedvända värld som Rosengård har förvandlats till.
            </seg>
            <seg n="d6e7f496">
              Den 12 oktober attackerades brandmän på kvällen av ett ungdomsgäng
              i Rosengård. När brandmännen tog plats i brandbilen efter att
              ha släckt en källarbrand i området träffades deras bilruta av
              en slägga. Släggan kastades av någon i just det ungdomsgäng som
              hade stått utanför.
            </seg>
            <seg n="85db157c">
              Den 14 februari, för tre dagar sedan, tog sig inbrottstjuvar
              in i polisstationens garage i Rosengårds centrum där de grundligt
              förstörde de båda privatbilar som de tjänstgörande poliserna hade
              parkerat i huset.
            </seg>
            <seg n="8012c340">
              Bilrutorna hade krossats, antagligen med en brandsläckare. Sex
              kilo brandskum hade sprutats in i förarhytterna, och bildäcken
              hade skurits upp.
            </seg>
            <seg n="9d25778d">
              Det rör sig om ett gäng som är ute efter att stationen ska stängas,
              hävdade vakthavande kommissarie Göran Olsson, och så kan det mycket
              väl bli. Men i stället borde vi se till att flytta resurser till
              Rosengård. Huvudstationen i Malmö borde finnas här, avslutade
              kommissarien.
            </seg>
            <seg n="208151e3">
              Herr talman! Så här ser verkligheten ut i dagens Sverige, i det
              Sverige där Thomas Bodström är justitieminister med det högsta
              politiska ansvaret för utvecklingen. Vi moderater anser att man
              måste gå till botten med de här problemen. Den misstro som finns
              bland befolkningen i Rosengård måste bekämpas med tydliga medel
              och metoder.
            </seg>
            <seg n="0b485a92">
              Ett uppenbart skäl till att människor inte litar på myndigheter
              och därför ifrågasätter deras förmåga och auktoritet är bristen
              på etnisk mångfald framför allt i poliskåren. Denna utveckling
              har emellertid inte ägt rum under de senaste åren, utan detta
              är resultatet av en medveten misskötsel av rekryteringsfrågorna.
              Att avvisa förslaget om en polishögskola i Rosengård ett förslag
              som dessutom samlat en majoritet av Malmös lokala politiker bakom
              sig talar sitt tydliga språk.
            </seg>
            <seg n="8e234a2d">
              I sitt svar instämmer ministern i bedömningen att det måste göras
              mer för att öka mångfalden i den svenska poliskåren. Men konkret
              levereras här i dag inte mer än löften om fler utredningar. Jag
              vill veta vad ministern konkret tänker göra i frågan.
            </seg>
          </u>
          <note type="speaker" n="ab855237">
            Anf. 30 ALLAN WIDMAN (fp):
          </note>
          <u who="Q4731041" xml:id="i-0438690714521053-0" n="af6bb107">
            <seg n="9a7a157d">
              Herr talman! Också Folkpartiet bedömer att det är viktigt med
              en fjärde polisutbildning i landet egentligen är det kanske inte
              en polishögskola som vi talar om för detta är viktigt för utbildningspotentialen.
              Dock vågar jag inte protestera när justitieministern säger att
              de utbildningar som i dag finns räcker för att klara behoven.
              Det är mycket möjligt att det är så, åtminstone när det gäller
              att klara de behov som regeringen håller sig med.
            </seg>
            <seg n="6bc38ce0">
              Det finns dock också en annan del i detta som handlar om en breddad
              geografisk rekrytering och som tjänar på att polisutbildningarna
              sprids jämnare över riket. Skåne är en mycket befolkningstät del
              av vårt land. Därför är lokaliseringen av en polisutbildning dit
              mycket naturlig.
            </seg>
            <seg n="9eb3f22e">
              Folkpartiet uppskattar att Tobias Billström och Moderaterna driver
              uppfattningen att den här polisutbildningen ska ligga i Rosengård.
              Sannolikt underlättar det en etniskt bred rekrytering, även om
              möjligheterna därvidlag inte ska överdrivas. Detta i sin tur är
              naturligtvis viktigt dels för att alla grupper i vårt samhälle
              ska kunna identifiera sig med polisen, dels för att polisen ska
              bli effektivare, bättre i sitt arbete.
            </seg>
            <seg n="7b209919">
              Rosengård är en speciell stadsdel i Malmö. Det är en sovförort.
              Generellt kan det också sägas att ju fler verksamheter som finner
              sin väg dit, desto bättre är det för Rosengård. Det behövs många
              tillfällen också för svenskar att besöka den här stadsdelen, och
              det behövs fler verksamheter där som innebär att det finns aktiviteter
              som är i gång dygnet runt. Det stärker den sociala kontrollen
              och bidrar till en lugnare stadsdel.
            </seg>
            <seg n="95a04428">
              Förslaget om en polisutbildning i Rosengård har också tagits
              upp av Thomas Bodströms partikamrat i Malmö Ilmar Reepalu inom
              ramen för det numera rätt välkända programmet Välfärd för alla.
              Det är således viktigt att poängtera att det finns ett kommunalt
              stöd.
            </seg>
            <seg n="25fdcbe1">
              Herr talman! Jag gläder mig, som sagt, åt Moderaternas förslag
              och vilja att förlägga en polisutbildning just till Rosengård.
              Men för att åstadkomma detta är det också viktigt att poängtera
              att det krävs att fler partier i riksdagen driver det här förslaget.
              Så här långt, herr talman, har enbart Centerpartiet och Folkpartiet
              ställt sig bakom förslaget. Vi hoppas att Tobias Billströms initiativ
              här också bekräftas av ett nytt ställningstagande från hans parti.
            </seg>
          </u>
          <note type="speaker" n="e629fa54">
            Anf. 31 LUCIANO ASTUDILLO (s):
          </note>
          <u who="Q4355921" xml:id="i-a674075fdf3bc71b-11" n="c3dcf96d">
            <seg n="72fc580c">
              Herr talman! Först och främst vill jag tacka interpellanten Tobias
              Billström för frågan om en eventuell ny polishögskola i Malmö
              och då i stadsdelen Rosengård. Dock tror jag inte att det i första
              hand skulle vara en lösning på de problem som Tobias så vältaligt
              beskrev här i talarstolen.
            </seg>
            <seg n="6c499a4a">
              Vidare vill jag tacka justitieministern för svaret.
            </seg>
            <seg n="68f9929f">
              Sverige har förändrats. Således måste också polisen förändras.
              År 2010 kommer vart tredje nyfött barn att ha minst en förälder
              som är född i ett annat land. Etnisk och språklig mångfald är
              redan i dag en självklar del av Sverige. Svensk polis måste vara
              alla svenskars polis såväl infödda svenskars som invandrade svenskars.
            </seg>
            <seg n="9e4ba730">
              Som jag ser saken är det viktigt att ta fram hur betydelsefullt
              det är att polisen som institution speglar dagens befolkning egentligen,
              tror jag, av ett enda skäl. Jag tänker då på den demokratiska
              legitimiteten. Upplevs polisen som sluten för vissa grupper, exempelvis
              för kvinnor och invandrare, kommer nog trovärdigheten för denna
              institution att minska. Paralleller kan dras till politiken där
              man kan se tydliga tendenser till att förtroendet successivt minskar
              också för oss politiker om det är få beslutsfattare med invandrarbakgrund.
              Därmed väljer många människor att vända politiken ryggen.
            </seg>
            <seg n="e9cd24b9">
              Man kan inte bara tala om integration och mångfald samtidigt
              som det både medvetet och omedvetet finns hinder för att vi ska
              lyckas med mångfalden och integrationen.
            </seg>
            <seg n="99355f75">
              Herr talman! Tobias Billströms idé är egentligen inte helt ny.
              Redan när den tredje polishögskolan planerades skrev Malmö stads
              kommunstyrelse i sitt yttrande att man gärna såg att skolan placerades
              i Malmö.
            </seg>
            <seg n="059bdc9e">
              I programmet Välfärd för alla, vilket Allan Widman nämnde om,
              lyfts frågan återigen fram. Det spelar ingen roll vem det var
              som först tog upp frågan. En spännande tanke är det i varje fall.
            </seg>
            <seg n="33b5a008">
              Samtidigt vill jag varna för en del förenklingar. Det är inte
              alldeles självklart att en bra placering av en polishögskola skulle
              medföra det som Billström efterfrågar i sin interpellation, nämligen
              en polis som speglar befolkningen. Detta är en svår uppgift, och
              mycket har redan gjorts. I flera delar av Sverige jobbar man redan
              aktivt för att öka intresset för polisyrket bland ungdomar med
              invandrarbakgrund.
            </seg>
            <seg n="91c8fa9a">
              Bland annat i Malmö finns det en speciell gymnasieutbildning
              som ska öka intresset för uniformsyrkena i stort. Speciella rekryteringsprojekt
              har startats i flera delar av landet, till exempel i Örebro. Polishögskolan
              har, precis som ministern beskriver, satt upp tydliga mål för
              hur kåren på sikt ska spegla den totala befolkningen. Polishögskolan
              har därefter under flera år genomfört riktade marknadsföringsinsatser.
              Man har alltså inte varit passiv. Trots det lyckas polishögskolan
              inte locka så många invandrare som man hoppats. Bara 4 av 100
              sökande till förra vårens antagning hade utomeuropeiska rötter,
              för att ta ett exempel. Detta är inte bra.
            </seg>
            <seg n="db0b29fe">
              Herr talman! Hittills gjorda insatser har alltså inte gett önskat
              resultat. Jag ser fram emot den utredning som tillsatts på området,
              för jag tror att detta brådskar. Själv tror jag att alltmer tyder
              på att problemet är strukturellt och att det således krävs mer
              radikala åtgärder. Till exempel anser jag att det är orimligt
              att det redan från början krävs att man ska ha körkort alltså
              i samband med att man söker in på högskolan.
            </seg>
            <seg n="2a550c9b">
              Vidare skulle vi kunna ta upp en diskussion om det rimliga i
              att kanske premiera dem som har flerspråkskompetens när de söker
              in detta till och med som en kompensation för bristande kunskaper
              i svenska.
            </seg>
            <seg n="d2bcc342">
              Jag undrar hur ministern ser på dessa frågor.
            </seg>
          </u>
          <note type="speaker" n="9e39272a">
            Anf. 32 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-12" n="515931ed">
            <seg n="abd5757e">
              Herr talman! När det gäller detta med en fjärde polishögskola
              är det ytterst RPS som fattar beslut om behovet av en sådan men
              därmed inte sagt att inte regeringen också har en del i det arbetet.
              Det vill jag visst säga. Det är klart att vi också är inblandade
              i en sådan här process.
            </seg>
            <seg n="8ff12b25">
              Nu är det ju så att vi har öppnat en polishögskola år 2000 och
              en år 2001. De som började då har alldeles nyligen gått ut, så
              om RPS anser att man först något behöver utvärdera detta har jag
              ingen annan uppfattning. Men jag vill heller inte på något sätt
              säga att det ska vara bra med just tre polisutbildningar.
            </seg>
            <seg n="bbd3d2a8">
              Jag tror också att det skulle vara utmärkt att förlägga en polisutbildning
              till Skåne, liksom jag tror att det skulle vara utmärkt att förlägga
              den till Västra Götaland, som jag sade vid förra tillfället. Det
              finns flera platser som kan vara lämpliga.
            </seg>
            <seg n="437d11e2">
              Men för närvarande har jag, som sagt, ingen anledning att gå
              emot Rikspolisstyrelsen vad gäller uppfattningen om detta, utan
              man kan nog vänta lite med tanke på att vi ändå på kort tid har
              gått från en till tre utbildningar. Frågan lär naturligtvis bli
              aktuell igen.
            </seg>
            <seg n="9557b3c9">
              När det gäller representationen av personer med utländsk bakgrund
              inom polisen är det bara att konstatera att det inte ser ut på
              det sätt som vi skulle önska. Det innebär inte att man inte har
              gjort saker från polisens sida. Det har man gjort både från RPS
              och från polisen i Skåne.
            </seg>
            <seg n="c7b6066f">
              För att nämna några saker kan jag säga att Polismyndigheten i
              Skåne län arbetat aktivt med integrationsfrågor och samarbetat
              med gymnasieskolan. En framtidsgrupp har bildats med rekryteringsansvariga
              och yngre poliser som hållit öppet hus på ett antal stationer
              i invandrartäta områden runtom i Skåne. Besök hos komvux är ytterligare
              en sak. I lokala tidningsannonser söker polisen uttryckligen personer
              med annan etnisk bakgrund.
            </seg>
            <seg n="f08f0838">
              Enligt Skånepolisen har sökande allt större svårigheter med provet
              i svenska. För att höja invandrarungdomarnas kunskaper i svenska
              och därmed underlätta inträdet till polisutbildningen förhandlar
              myndigheterna för närvarande med olika utbildningsföretag om dels
              yrkesförberedande utbildning för invandrare, dels kurser i svenska.
              Man har också satsat på att öka personalens kunskaper om etnisk
              och kulturell mångfald genom att låta personalen gå en tio poängs
              högskoleutbildning om internationell migration och internationella
              relationer.
            </seg>
            <seg n="bc7c358a">
              Vi har gjort mycket, men jag håller helt med om att man inte
              kan vara nöjd med resultatet.
            </seg>
            <seg n="d2840a1c">
              Jag håller också med om att även om huvudansvaret ligger lokalt,
              och ska göra det, för hur man ska förhålla sig just på den aktuella
              platsen därför att man vet det bäst själv, är det viktigt att
              vi också gör vad vi kan. Det var också det som var bakgrunden
              till Gunno Gunnmos förslag.
            </seg>
            <seg n="e3976290">
              På papperet kan det se ganska bra ut när man talar om personer
              med invandrarbakgrund det är en ganska stor procent men det är
              inte representativt för hur det ser ut i Sverige. Det kan man
              se vid varje examination vid polisutbildningen, som jag själv
              brukar ta del av.
            </seg>
            <seg n="14d04151">
              Det är bara att medge att detta är ett problem. Det är just av
              den anledningen som vi försöker få fram konkreta förslag från
              Gunno Gunnmo. Jag tror också, precis som sägs här, att man kanske
              ska vara beredd på en del okonventionella lösningar om man verkligen
              vill lösa det här problemet. Detta är ett djupt strukturellt problem.
              Då måste man ha en vidsynt syn på det här och vara öppen för olika
              idéer. Det kommer jag att fortsätta att försöka att vara och arbeta
              hårt för att det ska bli en förändring.
            </seg>
          </u>
          <note type="speaker" n="2d5966e6">
            Anf. 33 TOBIAS BILLSTRÖM (m):
          </note>
          <u who="Q3112958" xml:id="i-7bfcff7854997640-1" n="cebb13e6">
            <seg n="cfb0de78">
              Herr talman! Så kommer det utredningar, säger justitieministern.
              Men varför har de inte kommit tidigare? Vad är egentligen regeringens
              ambitionsnivå? Det här är inte ett problem som uppstod i går.
              Att utbilda polisaspiranter, som justitieministern talar om, ger
              väl inte automatiskt fler poliser i tjänst. Nettoutfallet förra
              året var 29 poliser totalt. Justitieministern räknade inte med
              sjukskrivningar och pensionsavgångar i sin kalkyl. Aldrig så höga
              ambitioner hjälper inte om det inte finns möjlighet att anställa.
              Nu vet vi både från en interpellation tidigare i dag och från
              andra diskussioner att Rikspolisstyrelsen aviserar ett underskott
              uppgående till 3 miljarder kronor år 2006. Om Försvarsberedningens
              utredning verkligen kommer att visa att vi har 3 miljarder kronor
              över, som statsministern hävdat här i kammaren, och om dessa pengar
              mot förmodan inte är intecknade sedan länge i ingångna avtal på
              annat håll, återstår ändå djupa problem därför att resten av rättsväsendet
              uppvisar stora ihåligheter.
            </seg>
            <seg n="9344945f">
              Från moderat sida menar vi att reformen av polisutbildningen
              är det viktigaste och främsta instrumentet för att åstadkomma
              förbättringar. Vi behöver mycket mer av ledarskap och mycket mindre
              av den felaktiga politiska styrning som nu präglar polisorganisationen
              i Sverige.
            </seg>
            <seg n="cc8ab3bf">
              Justitieministern tror att människor med annan kulturell bakgrund
              kan tänkas ha en negativ syn på polisarbetet. Men vi moderater
              tror att de trösklar som regeringen struntat i att åtgärda under
              så lång tid väger väsentligt mycket tyngre.
            </seg>
            <seg n="4230825d">
              Diskussionen om en fjärde polishögskola förlagd till Rosengård
              i nära samarbete med lokala skolor och myndigheter har en given
              plats i det här sammanhanget. Det vore välkommet om vi kunde diskutera
              det här. Ministern väljer att på fyra rader i sitt svar till mig
              avvisa den här tankegången. I talarstolen har justitieministern
              plötsligt ändrat sig och säger: Ja, jag kan visst tänka mig en
              placering både här och där. Nyss hette det att vi hade ett behov
              som redan var täckt.
            </seg>
            <seg n="8978477b">
              Hur ska justitieministern ha det? Har vi ett underskott, eller
              har vi inte ett underskott? Är det bra att förlägga en polishögskola
              någonstans i Skåne, i Rosengård eller i Västra Götaland, eller
              är det det inte? Den uppräkning av problemen som ministern har
              gjort i svaret till mig och som han fortsätter med i talarstolen
              kan vem som helst göra. Frågan är vilken vision ministern har
              för att lösa frågan om ledarskap.
            </seg>
          </u>
          <note type="speaker" n="21240a76">
            Anf. 34 ALLAN WIDMAN (fp):
          </note>
          <u who="Q4731041" xml:id="i-0438690714521053-1" n="af6bb107">
            <seg n="04a883d8">
              Herr talman! Alldeles kort: Justitieministern säger att innan
              man startar en fjärde skola måste man kanske utvärdera nummer
              två och nummer tre. Det är väl uppenbart så att nummer tre måste
              ha startats utan att man har gjort någon utvärdering. Därför kanske
              man inte bör se den bristande utvärderingen som ett alltför stort
              hinder för att åstadkomma nummer fyra, om justitieministern kan
              följa min logik.
            </seg>
            <seg n="6fa5f39e">
              Jag tar intryck av den redovisning av åtgärder som justitieministern
              gjorde här. Det är uppenbart att man arbetar på bred front och
              med olika verktyg på en och samma gång. Jag har också tacksamt
              noterat att man inte omedelbart avfärdar tanken på fler polisutbildningar
              och på andra ställen i landet.
            </seg>
            <seg n="28c69c7d">
              Jag hade förmånen att tjänstgöra i Statsrådsberedningen 1993
              och 1994. Frågan om en bredare etnicitet inom den svenska poliskåren
              var väldigt aktuell också då. Det smärtar mig lite att behöva
              konstatera att vi tio år senare inte har kommit så väldigt långt,
              som ministern själv konstaterade.
            </seg>
            <seg n="978c486a">
              Jag vill bara som ett komplement till den lista av åtgärder som
              ministern själv redovisade i talarstolen säga att det säkert inte
              hade skadat med en större politisk beslutsamhet också på den här
              punkten, om regeringen hade kunnat finna det möjligt att investera
              ytterligare politisk body i frågan.
            </seg>
          </u>
          <note type="speaker" n="2b94cb52">
            Anf. 35 LUCIANO ASTUDILLO (s):
          </note>
          <u who="Q4355921" xml:id="i-a674075fdf3bc71b-13" n="c3dcf96d">
            <seg n="c57faf1d">
              Herr talman! Först och främst vill jag tacka ministern för det
              positiva svaret. Jag känner ett uns av besvikenhet när jag lyssnar
              på Tobias Billström. Han beskriver det som om regeringen inte
              hade gjort någonting. Både jag och ministern har beskrivit mycket
              av de åtgärder och insatser som faktiskt har gjorts för att aktivt
              öka mångfalden i poliskåren. Det är en falsk bild som Billström
              ger.
            </seg>
            <seg n="dd2411e1">
              När man utvärderar de insatser som jag också kan se resultatet
              av och kommer fram till att det inte har räckt är det bara att
              tillsätta en utredning som ska jobba fram nya konkreta förslag.
              Det tycker jag är väldigt bra. Hitintills har Billström inte föreslagit
              någonting själv över huvud taget mer än en polishögskola i Rosengård.
              Han är tillbaka där Moderaterna alltid är i slutändan: fler poliser.
              Det är det som är problemet, och det är det som löser problemen
              i Rosengård.
            </seg>
            <seg n="8b280ddb">
              Samtidigt är inte lösningen på de problem som vi har med segregation
              och utanförskap att finna där. Det handlar inte om fler poliser
              och inte ens om en mångkulturell poliskår utan om minskade klyftor,
              fler i arbete, bra förskolor och skolor och kamp mot diskriminering.
              Men det är en annan debatt, och jag tror att man ska föra den
              parallellt. Där har vi olika politik. Den diskussionen kan vi
              lämna därhän.
            </seg>
            <seg n="c3a2060c">
              För mig är det här ganska enkelt egentligen. Det behöver inte
              vara så komplicerat. Precis som poliser ständigt måste anpassa
              sig till att klara av nya typer av kriminalitet är det också logiskt
              att man anpassar sig till den nya verklighet man har runtomkring
              sig. Det är grunden.
            </seg>
            <seg n="c5518a8b">
              Det finns en annan viktig poäng här. Jag tror att poliskåren
              skulle kunna vara en förebild för många av de ungdomar som i dag
              växer upp i segregation och utanförskap. Poliskåren i sig och
              poliser kunde vara positiva förebilder för dem. Det är också en
              viktig fråga att lyfta fram.
            </seg>
          </u>
          <note type="speaker" n="fe017a05">
            Anf. 36 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-14" n="515931ed">
            <seg n="40388040">
              Herr talman! Ibland är viljan att missförstå ganska uppenbar.
              Som jag sade räcker de tre polisutbildningar som vi har för att
              utbilda de 4 000 poliser som vi har sagt att vi ska utbilda. Men
              om RPS vill ha en fjärde polisutbildning har jag inga invändningar
              mot det. Om man vill avvakta något har jag heller ingen synpunkt
              på det. Jag anser att man kan ha förtroende för RPS i den här
              frågan. Det är de som har ansvaret för att de här poliserna ska
              kunna utbildas. Man säger också från RPS att man kommer att klara
              det.
            </seg>
            <seg n="0df96bab">
              Sedan trodde jag att vi skulle slippa att tredje gången i rad
              tala om budgetunderskott, men jag får upprepa att vi har för varje
              år vi har ökat antalet poliser också ökat resurserna på så sätt
              att man har anställt de poliser som man har utbildat. Det finns
              faktiskt inte, till skillnad från de allra flesta yrkena, några
              arbetslösa poliser i Sverige, utan de får anställning. Det kommer
              de att få även i framtiden. Självklart kommer det att behövas
              ökade anslag fram till 2006 när vi ska fortsätta den här satsningen.
              Men det handlar också, precis som Luciano säger, om andra saker
              än bara antalet poliser. Vi ska öka antalet, men vi ska också
              se till att det vidtas andra åtgärder. Ytterst handlar det om
              sociala orsaker det är ingen tvekan om det.
            </seg>
          </u>
          <note type="speaker" n="6ccbf1ee">
            Anf. 37 TOBIAS BILLSTRÖM (m):
          </note>
          <u who="Q3112958" xml:id="i-7bfcff7854997640-2" n="cebb13e6">
            <seg n="0bb5e4c2">
              Herr talman! Jag måste börja med att säga till Luciano Astudillo
              att jag i min ursprungliga interpellation till ministern berörde
              de åtgärder som jag tror är nödvändiga på bred front för att åstadkomma
              en förändring och en förbättring.
            </seg>
            <seg n="0f89ba0f">
              Men i år kan vi konstatera att det är tio år sedan Socialdemokraterna
              tog över styret av Sverige. Under hela den perioden har det varit
              ett välkänt faktum att Rosengård haft en större problematik än
              andra delar av vårt land. Det har också varit uppenbart att Sveriges
              poliskår inte ändrats för att möta svårigheterna med en befolkning
              sammansatt av människor med olika etnisk bakgrund. Inte en åtgärd
              har vidtagits, såvitt jag kan se, inte ett enda beslut har fattats
              som på ett avgörande sätt under tio års tid har ändrat kårens
              sammansättning. Det är möjligt att Luciano Astudillo tänker föra
              det budskapet hem till sina väljare att han är fullständigt nöjd
              med att det under tio år inte har skett någonting, men jag tror
              det inte.
            </seg>
            <seg n="8df46522">
              Jag och många i min valkrets Malmö har anledning att frukta vad
              ytterligare en mandatperiod med socialdemokratiskt styre skulle
              få för konsekvenser i det här avseendet. Efter att ha lyssnat
              på justitieministern här i dag blir nog ännu många fler människor
              stärkta i uppfattningen att endast radikala och tydliga åtgärder
              kan bota problemen. Den sittande regeringen saknar faktiskt både
              styrfart och visioner för att åstadkomma detta. Det är uppenbart
              att regeringen har kört slut när det gäller justitiepolitiken
              i det här landet, poliskårens sammansättning och frågor kring
              detta.
            </seg>
          </u>
          <note type="speaker" n="0f435c1d">
            Anf. 38 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-15" n="515931ed">
            <seg n="82ec32bc">
              Herr talman! Jag tycker inte att man ska bortse från de åtgärder
              som polisen har vidtagit. I de dialoger som vi har haft med polisen
              har man visat att man har arbetat aktivt med de här frågorna.
              Att säga att ingenting har hänt är alldeles fel. Man har vidtagit
              flera olika åtgärder. Däremot har de inte fått de resultat som
              man önskade. Därför fortsätter detta arbete.
            </seg>
            <seg n="0d1806c7">
              Utöver satsningen på polisen finns det också mycket annat att
              göra. Någonting som har gjorts och som diskuteras för framtiden
              är bland annat storstadssatsningen. Den är också viktig. Jag hoppas
              att Moderaterna är positiva till liknande satsningar i framtiden
              på de som kanske tillhör dem som är de mest utsatta i Sverige.
            </seg>
          </u>
          <note n="25c5403a">
            Överläggningen var härmed avslutad.
          </note>
          <note n="62327a45">
            11 § Svar på interpellation 2003/04:275 om åtgärder för att förebygga
            brott och stärka samhällets värdegrund
          </note>
          <note type="speaker" n="0d7ff897">
            Anf. 39 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-16" n="515931ed">
            <seg n="553be1a8">
              Herr talman! Johan Linander har frågat mig vilka åtgärder jag
              avser att vidta för att rättsväsendet i alla kontakter med ungdomar
              ska förmedla en tydlig gemensam värdegrund om respekt för andras
              liv, egendom och integritet. Han frågar mig också vilka åtgärder
              jag avser att vidta dels för att stävja en fortsatt brottslig
              verksamhet hos de ungdomar som ertappas med brott, dels för att
              underlätta samverkan mellan socialtjänst, polis och skola.
            </seg>
            <seg n="05ecb88f">
              Barn och ungdomar är vår framtid. Att förmedla en tydlig värdegrund
              till dem är en av vårt samhälles allra viktigaste uppgifter. Rättsväsendet
              och hela det regelsystem som rättsväsendet är uppbyggt kring grundar
              sig på respekten för andras liv, egendom och integritet. Det är
              en självklarhet att dessa värderingar måste genomsyra rättsväsendets
              verksamhet. En lika stor självklarhet är det att rättsväsendet
              i sina kontakter med medborgare i allmänhet och ungdomar i synnerhet
              har ett ansvar för att förmedla dessa värderingar på ett tydligt
              sätt.
            </seg>
            <seg n="d25a92d8">
              När det gäller att stävja brottslig verksamhet hos ungdomar ska
              tonvikten förstås ligga på förebyggande insatser och inte på åtgärder
              i efterhand. I detta förebyggande arbete måste vi alla engagera
              oss, först och främst genom att hjälpas åt att se till att barn
              och unga får en trygg uppväxt. Samverkan som Johan Linander mycket
              riktigt är inne på är A och O. Det gäller samverkan över politikområden
              och över myndighetsgränser.
            </seg>
            <seg n="17cfad13">
              Unga begår ofta brott där de bor och tillsammans med andra som
              bor i närheten eller går i samma skola. Därför är det på lokal
              nivå man har möjlighet att tidigt se problem, identifiera de ungdomar
              som hamnat snett och snabbt sätta in skräddarsydda förebyggande
              åtgärder.
            </seg>
            <seg n="f0d043db">
              En viktig utgångspunkt för det lokala brottsförebyggande arbetet
              är regeringens nationella brottsförebyggande program Allas vårt
              ansvar. I dag finns det lokala brottsförebyggande råd eller liknande
              samarbetsorgan i de flesta av landets kommuner. I de lokala råden
              samarbetar socialtjänsten och andra kommunala förvaltningar, polisen,
              det lokala näringslivet, skolan, frivilliga krafter med flera
              kring förebyggande åtgärder. En stor del av den lokala verksamheten
              är inriktad på förebyggande åtgärder mot ungdomsbrottslighet.
            </seg>
            <seg n="c8b52c40">
              Regeringen vidtar också åtgärder på skolans område. Ett exempel
              är Värdegrundsprojektet ett projekt som genomfördes i skolan med
              syfte att sätta läroplanernas värdegrund i fokus för att bekämpa
              mobbning, sexuella trakasserier, våld, rasism och andra former
              av bristande respekt för människors lika värde.
            </seg>
            <seg n="7537ddfb">
              När unga trots allt begår brott måste samhället reagera snabbt
              och tydligt med insatser för att minska riskerna för fortsatt
              brottslighet. Det ställer särskilda krav på hur påföljdssystemet
              för unga lagöverträdare ska vara utformat. Därför har regeringen
              tillsatt en utredning för att se över denna fråga. Jag har stora
              förväntningar på att utredningens förslag kan bidra till att påföljdssystemet
              för unga blir tydligare och mer pedagogiskt. Det är viktigt att
              vi inte stöter bort ungdomar och försämrar deras framtida möjligheter
              i samhället.
            </seg>
            <seg n="06654ac5">
              Avslutningsvis vill jag återknyta till behovet av en bred brottsförebyggande
              insats för att öka tryggheten och minska brottsligheten i vårt
              samhälle. Grunden för detta arbete måste vara den allmänna välfärdspolitiken.
              Jag är övertygad om att vi måste fortsätta att se till helheten
              och satsa på goda uppväxtvillkor för barn och ungdomar, stöd till
              familjer med otillräckliga sociala och ekonomiska resurser och
              en bra skola för alla. Det är också viktigt med en ambitiös integrationspolitik,
              låg arbetslöshet bland ungdomar och att vidta åtgärder mot alkohol-
              och narkotikamissbruket. Samarbetet mellan alla inblandade myndigheter
              måste också fungera smidigt.
            </seg>
            <seg n="c617c759">
              Det är denna breda politik, tillsammans med särskilda åtgärder
              inom kriminalpolitiken, som leder till att färre ungdomar börjar
              begå brott och inte att förglömma att färre ungdomar blir brottsoffer.
            </seg>
          </u>
          <note type="speaker" n="d2d698f6">
            Anf. 40 JOHAN LINANDER (c):
          </note>
          <u who="Q5952656" xml:id="i-c32411741dee8b69-2" n="8d4036ef">
            <seg n="4ebae8d8">
              Herr talman! Jag vill börja med att tacka justitieministern för
              svaret även om det tyvärr var lite innehållslöst.
            </seg>
            <seg n="3b02496f">
              Det verkar nästan som att regeringen inte har förstått vad som
              pågår i vissa delar av vårt land. Därför tänkte jag fortsätta
              att berätta hur det ser ut i Rosengård i Malmö och detta enligt
              polisen själv.
            </seg>
            <seg n="39784fa8">
              Just nu finns det fem sex kriminella ungdomsgäng i Rosengård
              som har delat upp stadsdelen mellan sig. Varje gäng har 1020 medlemmar
              i åldrarna 1117 år. För att få komma med i gänget måste dessa
              11-åringar klara av ett inträdesprov som kan bestå av en väskryckning
              eller att begå ett annat brott.
            </seg>
            <seg n="643acc47">
              Herr talman! Då frågar man sig: Vilken reaktion från samhället
              möts de unga kriminella av? Polisens resurser är så knappa att
              man inte har en chans att lägga ned tid på de mindre brotten.
              Vilken signal känner den unge killen att samhället ger? Det är
              klart att han tänker att det inte var så farligt eftersom ingenting
              hände och ingen reagerade.
            </seg>
            <seg n="d804ecdb">
              Ofta har dessa unga killar som har hamnat snett begått tiotals,
              och kanske till och med hundratals, brott innan den första riktiga
              reaktionen från samhället kommer, och då är vägen tillbaka väldigt
              lång.
            </seg>
            <seg n="3d77e985">
              Det är en skrämmande sanning men det finns områden i vårt land
              där unga killar växer upp och där deras enda förhoppning om att
              bli någon med pengar och anseende är genom att begå brott. Den
              stora idolen är inte Zlatan Ibrahimovic utan den rika killen med
              värsta Mercan. Den killen har inte gjort sin förmögenhet på fotbollsmagier,
              och han har inte heller sålt ett IT-bolag i rätt tid. Han säljer
              helt andra saker, och det har varit ett snabbt sätt att tjäna
              stora pengar och få fina bilar.
            </seg>
            <seg n="53d6c4d3">
              Det är inte förvånande att småkillarna i dessa områden vill dit
              till de stora pengarna och de fina bilarna. Samhället, det vill
              säga vi, måste bryta mönstret. Det får aldrig vara en alternativ
              karriärväg för en 11-årig kille att börja rycka väskor eller vara
              hantlangare till droghandlare.
            </seg>
            <seg n="d5f19256">
              Föräldrarna har givetvis det största ansvaret. Men i de fall
              där föräldrarna inte klarar av sin föräldraroll har samhället
              ett sekundärt ansvar.
            </seg>
            <seg n="6d13099b">
              Jag tror att det är effektivt när småkillarna ser att killen
              med Mercan åker i fängelse i två tre år, hans Merca blir förverkad
              och anseendet försvinner.
            </seg>
            <seg n="f18e0882">
              I New York jobbar man efter nolltoleransmodellen och The Broken
              Window Theory. Inget enstaka brott ska nonchaleras. Teorin är
              att om man låter delar av samhället förfalla leder det till större
              brottslighet i just det området. Är ett fönster sönderslaget eller
              en vägg nedklottrad dröjer det inte länge tills nästa fönster
              är sönderslaget och nästa vägg nedklottrad. Sönderslagna fönster
              ska inte få förbli trasiga, utan de ska lagas. Klotter ska tvättas
              bort. Detta ger också en känsla av ökad trygghet för medborgarna.
            </seg>
            <seg n="7cc533f0">
              Polisen, skolan, socialtjänsten och inte minst du och jag och
              alla andra medborgare som kommer i kontakt med små och stora brott
              måste reagera. Varje småbrott som begås ska mötas av en snabb
              reaktion från samhället. Allt annat är en signal om att handlingen
              är accepterad.
            </seg>
            <seg n="e00492cc">
              Detta kräver givetvis en ordentlig satsning på polisen, men också
              en upprustning av delar av våra större städer. Ska vi tolerera
              att det finns områden som är så förslummade att ingen ens reagerar
              på att ännu en fönsterruta är sönderslagen?
            </seg>
          </u>
          <note type="speaker" n="90857d33">
            Anf. 41 RAGNWI MARCELIND (kd):
          </note>
          <u who="Q4965523" xml:id="i-8fb26fec7aba9fe9-0" n="f9b95ae8">
            <seg n="9f109ac4">
              Herr talman! Ibland när man lyssnar på interpellationsdebatter
              med Thomas Bodström och en del andra ministrar kan man skönja
              en strimma av trötthet. Det kan vara tröttsamt att stå här och
              besvara den ena interpellationen efter den andra. Men jag utgår
              ifrån att vi allesammans kan känna ett oerhört stort intresse
              och engagemang för den här interpellationen.
            </seg>
            <seg n="f85f218b">
              Det gläder mig att Johan Linander lyfter fram kristdemokratisk
              politik på ett så föredömligt sätt. Är det några frågor som Kristdemokraterna
              är väl förtrogna med är det frågor om åtgärder för att förebygga
              brott och stärka samhällets värdegrund. Det är ju någonting som
              vi har jobbat med så länge som partiet har funnits.
            </seg>
            <seg n="6607943e">
              Vi menar att om inte barn redan i mycket unga år får en inneboende
              känsla för vad som är rätt och fel är det mycket svårt att ersätta
              den känslan senare i livet. Det finns många advokater som jobbar
              med svårt kriminella som kan vittna om det. Långsiktigt handlar
              det naturligtvis om förebyggande åtgärder.
            </seg>
            <seg n="f3362b1b">
              Men det finns några saker som jag skulle vilja lyfta fram som
              är förebyggande, och jag menar att samhället i stora delar har
              misslyckats på dessa områden.
            </seg>
            <seg n="03d90370">
              Föräldrarollen har nedvärderats i dagens samhälle. Yrkesarbete
              värderas högst. Förskolornas roll som barnuppfostrare hyllas.
              Arbetslivets villkor med stress och otrygghet fortplantar sig
              lätt till familjen och barnen. Då blir inte familjen den trygga
              värld som många av oss önskar att den skulle få vara. Bristen
              på tid blir ett allt större skuldkonto. Det är detta som vi i
              Sverige i dag kallar välfärd.
            </seg>
            <seg n="4f2980c8">
              Min fråga till justitieministern är: Tror han att vi på något
              sätt skulle kunna förändra och häva det som har gått snett i samhället
              där alltfler väldigt unga människor börjar på brottets bana?
            </seg>
            <seg n="76ca0871">
              Min nästa fråga är: Vad ska vi göra för att komma åt de minderåriga?
              Vi vet ju att de aldrig hamnar i polisens register, vilket vi
              är tacksamma för. Men inte ens socialtjänsten har en tillräckligt
              kraftfull dokumentation. När en 15-åring kommer till polisen första
              gången bedöms han som förstagångsförbrytare fast han, precis som
              Johan var inne på, kanske har hållit på sedan han var tio elva
              år och redan har kommit ganska långt i sin brottsliga karriär.
            </seg>
            <seg n="93aaee7c">
              Min nästa fråga är: Hur hanterar vi dessa barn och ungdomar i
              vårt samhälle? Det finns indikationer och rapporter från olika
              kommuner där socialtjänsten inte har tagit sitt ansvar när det
              gäller LVU. Den unga har fått driva vidare i fortsatt kriminalitet
              tills ärendet har blivit ett LSU-ärende. En del kritiker har sagt
              att detta är en kostnadsfråga, eftersom det är staten som har
              ansvaret då. Vad ska vi i justitieutskottet göra för att se till
              att vi har helhetsbilden? Vi kan ju inte säga att vi bara bryr
              oss om dem som är 15 år och straffmyndiga. Här handlar det om
              förebyggande insatser för att kunna vända trenden att alltfler
              unga är garvade och erfarna kriminella den dag de fyller 15 år.
              Det är också väldigt svårt att rehabilitera dem om de inte har
              fått den trygghet och den vägledning som skapar den inre kompassen,
              som vi brukar kalla det, som vägleder en genom livet.
            </seg>
          </u>
          <note type="speaker" n="2f0ed873">
            Anf. 42 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-17" n="515931ed">
            <seg n="1cd882af">
              Herr talman! Det var roligt för mig att få höra Johan Linander
              berätta om hur det står till med ungdomsbrottsligheten i Sverige.
              Jag har jobbat på en advokatbyrå i tio år, så jag har i och för
              sig stött på problemen någon gång tidigare. Jag håller helt med
              om att rutor ska lagas och att klotter ska tvättas bort. Det är
              viktiga saker som ni tar upp. Det är ingen tvekan om det. Det
              verkar som om vi är alldeles överens om att man ska fortsätta
              det brottsförebyggande arbetet med skarpa och tydliga reaktioner
              i form av påföljder och även tidigare insatser från polis och
              socialtjänst.
            </seg>
            <seg n="ec3307c8">
              Ni vet att det pågår ett arbete för att öka informationen. Det
              tycker jag är väldigt bra. Det är också viktigt att kontakten
              med andra myndigheter blir ännu bättre, att stödet till familjerna
              stärks och att skola, socialtjänst och förskola kan klara sina
              uppgifter ännu bättre.
            </seg>
            <seg n="5ec2073e">
              Det är självfallet viktigt med gemensamma värderingar. Det är
              viktigt att barnen tidigt får känna vad som är rätt och fel. Men
              glöm inte, kära interpellanter, att viktigast av allt är kärleken
              till våra barn.
            </seg>
          </u>
          <note type="speaker" n="15d8223d">
            Anf. 43 JOHAN LINANDER (c):
          </note>
          <u who="Q5952656" xml:id="i-c32411741dee8b69-3" n="8d4036ef">
            <seg n="5b1952a9">
              Herr talman! Själv har jag ännu inte några barn, men det är inte
              så långt dit faktiskt. Det är kanske därför som jag börjar engagera
              mig i de här frågorna nu.
            </seg>
            <seg n="9ab52c68">
              Låt mig börja med att säga till Ragnwi Marcelind att visst finns
              det en viss likhet mellan Kristdemokraternas och Centerpartiets
              politik. Vem som började med den goda politiken har ingen större
              betydelse. Det viktiga är att vi når resultat. Det gäller barn
              som lever i Sverige i dag vars enda hopp att bli något i samhället
              är att bli som de förebilder de har. Och det de ser som sina förebilder
              är killen med den värsta Mercan som tjänar sina pengar genom att
              begå brott. Det är deras föredöme som de ser upp till och vill
              likna, och det är allvarligt.
            </seg>
            <seg n="55365ad0">
              Justitieministern påstår att vi är överens, men den stora skillnaden
              är ju att vi vill öka antalet poliser bra mycket snabbare än vad
              regeringen har visat att den klarar av. För att vi ska kunna ha
              en nolltolerans på brottsområdet där varje brott möts av en reaktion
              krävs det betydligt fler poliser i Sverige än vad vi har i dag.
            </seg>
            <seg n="aa61f481">
              I en artikel i Skånska Dagbladet läste jag en intervju med en
              forskare som forskar på ungdomsgäng. Han finns på Socialhögskolan
              i Lund. Han pekade på tre viktiga saker som man ska göra för att
              splittra ungdomsgängen och få ungdomarna att inte gå vidare på
              brottets bana.
            </seg>
            <seg n="7addff96">
              Han pekar på att samhället snabbt måste gå in och beivra tendenser
              till kriminella ungdomsgäng så att de inte hinner bygga upp fasta,
              etablerade, kriminella nätverk och strukturer. Det gäller att
              vara ute tidigt, och då krävs det ett samarbete mellan de sociala
              myndigheterna, polisen och skolan. Vi kan inte ha det stuprörstänkande
              som tyvärr präglar stora delar av vårt samhälle.
            </seg>
            <seg n="a9acb1dd">
              I dag tar det alldeles för lång tid mellan gärning och åtgärd.
              Riktigt unga förstår inte allvaret i det de gör eftersom det inte
              blir någon reaktion på det brott som begåtts. Den unga killen
              begår ett brott, och ingenting händer. Vilken signal har samhället
              då gett honom? Jaså, det här var okej!
            </seg>
            <seg n="18c55455">
              Det tredje som den här forskaren pekar på är att de som är under
              15 år inte upplever att inkopplingen av sociala myndigheter är
              ett straff. Det ska visserligen inte vara något straff eftersom
              de inte är straffmyndiga, men även om man är under 15 år måste
              man på något sätt känna av att man har begått något som är brottsligt.
              Det måste också följas av en reaktion, annars kan man lika bra
              fortsätta att begå de här brotten eftersom ingenting händer. Även
              för dem som är över 15 år tar utredningen ofta så lång tid att
              de hinner begå mängder av nya brott under tiden, innan de får
              straffet för det första brottet.
            </seg>
            <seg n="0ed6cdc2">
              Slutsatsen är att det är viktigt med snabba reaktioner så att
              de unga kriminella lär sig vilka konsekvenser som deras beteende
              har.
            </seg>
            <seg n="5893a6e1">
              Min fråga till justitieministern är: Tycker du att målsättningen
              om nolltolerans är rimlig? Är det rimligt att varje brott ska
              mötas av något slags reaktion från samhällets sida?
            </seg>
          </u>
          <note type="speaker" n="58029022">
            Anf. 44 RAGNWI MARCELIND (kd):
          </note>
          <u who="Q4965523" xml:id="i-8fb26fec7aba9fe9-1" n="f9b95ae8">
            <seg n="36f44db6">
              Herr talman! Jag får väl bli lite tydligare då, herr justitieminister.
              Jag ställer en fråga om medling och familjerådslag. Tycker justitieministern
              att det fungerar i dag? Vi vet att runtom i vårt land är det mängder
              av kommuner som har beslutat i kommunfullmäktige att man ska ha
              detta, men man har inte resurser till det.
            </seg>
            <seg n="8ed566fd">
              Anser justitieministern att LVU och LSU fungerar? Vi vet att
              LSU-ungdomarna tränger ut andra från LVU-platserna. Runtom i våra
              kommuner går hundratals ungdomar som inte ens kommer in via LVU
              på grund av att de platserna redan är upptagna av LSU-ungdomar.
            </seg>
            <seg n="6089eb95">
              Vi har motionerat om ungdomsjourdomstolar i flera år. Är justitieministern
              beredd att fundera på att inrätta ungdomsjourdomstolar för att
              man ska kunna göra de här snabba insatserna?
            </seg>
            <seg n="41518d1c">
              När det gäller allas vårt ansvar, justitieministern, tas det
              fram som en förebild för hur vi ska arbeta brottsförebyggande.
              Då är min fråga: Hur går det ihop? När man läser om allas vårt
              ansvar nämns familjens insatser i det brottsförebyggande arbetet
              bara i förbigående.
            </seg>
            <seg n="7d1e97c6">
              Kristdemokraterna har under ett antal år, i alla fall under de
              sex år som jag har funnits här i riksdagen, varje år motionerat
              om att vi vill ha en förändrad brottsstrategi i syfte att systematiskt,
              långsiktigt och med stor tydlighet arbeta med informationsinsatser
              för att tydliggöra vuxenvärldens ansvar när det gäller att föra
              över värderingar och normer till våra barn och ungdomar. Och det
              har inte ens Centern röstat för, men det kanske de gör hädanefter.
              Vad vill ministern göra för att vi ska få den här tydliga strategin
              så att det inte bara blir fina ord om att vi vill arbeta brottsförebyggande?
              Det vill till muskler bakom alla våra ord om de ska vara trovärdiga.
            </seg>
          </u>
          <note type="speaker" n="2aeaad6b">
            Anf. 45 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-18" n="515931ed">
            <seg n="e76a3fa9">
              Herr talman! Jag ska börja med att gratulera Johan Linander till
              en spännande upplevelse, som jag som fyrabarnspappa bara kan rekommendera.
            </seg>
            <seg n="d20314eb">
              Jag vill också hålla med om att det är viktigt med tidiga reaktioner
              och påföljder. Jag vill dock i det sammanhanget faktiskt också
              erinra om att det görs mycket mera i den riktningen än vad som
              gjordes tidigare. Bara jämfört med under vår skoltid förekommer
              helt andra reaktioner, vilket man bland annat ser på att till
              exempel slagsmål på skolgårdar blir polisanmälda. Man har också
              ett helt annat samarbete mellan socialtjänst och polis och får
              en helt annan reaktion mot till exempel snatterier, vilka numera
              som regel alltid polisanmäls. Visst har det gått i den riktningen,
              och jag tycker att det är helt rätt.
            </seg>
            <seg n="d7a140aa">
              Jag tycker inte heller att det ska vara så att man kan begå ett
              brott utan att det kommer någon form av reaktion och efterföljd
              på detta.
            </seg>
            <seg n="d1e49878">
              Jag tycker också att medling är ett väldigt bra institut, och
              det var därför som vi nyligen startade arbetet med att ge möjlighet
              att få det via BRÅ. Jag tror att detta kan utvecklas ytterligare.
            </seg>
            <seg n="dc72e321">
              På frågan om LVU vill jag svara att jag tycker att det säkert
              kan fungera bättre i många kommuner. Det finns också ett samband
              vad gäller dem som har varit på LSU och som därefter kommer tillbaka
              till kommunerna. Där har vi någonting som kan bli bättre.
            </seg>
            <seg n="ec988ac6">
              Vad gäller jourdomstol har vi nyligen beslutat om, som vi kallar
              det, en snabbdomstol i Helsingforss tingsrätt, som startar den
              1 juli i år.
            </seg>
            <seg n="62a703cd">
              När det slutligen gäller BRÅ:s arbete tycker också jag att familjen
              har en väldigt viktig roll. Lite av tanken med BRÅ är att de olika
              myndigheterna och delarna och samhället omkring den unga personen
              ska samverka för att kunna ge så bra stöd som möjligt till föräldrarna.
            </seg>
          </u>
          <note type="speaker" n="55aabcf0">
            Anf. 46 JOHAN LINANDER (c):
          </note>
          <u who="Q5952656" xml:id="i-c32411741dee8b69-4" n="8d4036ef">
            <seg n="d19ebf6c">
              Herr talman! Helt kort: Jag tror att det fanns en skillnad mellan
              min och Ragnwi Marcelinds politik. Vi är helt överens om att föräldrarna
              är oerhört viktiga, men de stora problemen uppstår där föräldrarna
              inte klarar att ta sitt föräldraansvar. Då hjälper det inte att
              lägga ett ännu större ansvar på föräldrarna och familjerna. Det
              krävs att samhället tar ett sekundäransvar. Jag tror inte minst
              att allt från barnomsorg till skola är viktigt även i det brottsförebyggande
              arbetet.
            </seg>
            <seg n="fe2acb72">
              Jag skulle vilja efterlysa att justitieministern tar upp de här
              frågorna med sina ministerkolleger, kanske inte minst med barn-
              och familjeministern. Men jag kan också tänka mig att bostadsministern
              kan ha en viktig roll i det brottsförebyggande arbetet, både vad
              gäller uppbyggnad av nya bostadskvarter och vad gäller att bygga
              om och göra rejäla upprustningar av vissa delar av våra större
              städer.
            </seg>
            <seg n="607fb34e">
              Det är inte konstigt att det begås brott när miljön där de här
              unga lever ser ut så som den gör i dag. Det är mycket som behöver
              förändras, och ju längre vi väntar, desto större kommer problemen
              att bli och desto svårare att lösa.
            </seg>
          </u>
          <note n="25c5403a">
            Överläggningen var härmed avslutad.
          </note>
          <note n="39d86a2e">
            12 § Svar på interpellation 2003/04:283 om trafik- och fordonssituationen
          </note>
          <note type="speaker" n="644bd6bf">
            Anf. 47 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-19" n="515931ed">
            <seg n="b883cccb">
              Herr talman! Börje Vestlund har frågat mig om jag har för avsikt
              att se över lagstiftningen så att fordon som inte är besiktigade,
              skattade eller försäkrade kan beslagtas samt om jag kan se en
              möjlighet att använda parkeringsvakterna i trafikövervakningen
              som i dag utförs av polisen.
            </seg>
            <seg n="c65f35a1">
              Fordon som använts vid brott enligt trafikbrottslagen, exempelvis
              olovlig körning och rattfylleri, kan förverkas om det behövs för
              att förebygga fortsatt brottslighet. För att säkerställa ett förverkande
              kan fordonet tas i beslag av polisen.
            </seg>
            <seg n="ec2ce5fa">
              Inom Justitiedepartementet utreder vi om möjligheterna att förverka
              fordon vid exempelvis rattfylleri och olovlig körning bör öka.
              Departementet har biträtts av chefsrådmannen Lars Sjöström i detta
              arbete. Vid bedömningen om det är rimligt att förverka ett fordon
              kan sådant som bilens värde och status, exempelvis om det är belagt
              med körförbud eller annars utgör en trafikfara, komma att vägas
              in tydligare i en framtida reglering. Därigenom kommer även möjligheterna
              för polisen att beslagta fordonen att öka. Vi håller nu på och
              tittar på detta. Att förverka fordonet bara på den grunden att
              det är obesiktigat, obeskattat eller oförsäkrat är dock inte aktuellt.
            </seg>
            <seg n="42c11240">
              Parkeringsvakternas huvuduppgift är att övervaka att föreskrifter
              om parkering eller stannande av fordon följs. Det finns redan
              i dag en möjlighet för kommunen att, efter samråd med polismyndigheten,
              besluta att parkeringsvakter får tas i anspråk för att biträda
              polismän när de fullgör trafikövervakningsuppgifter. Detta medför
              att polisiära resurser kan frigöras för andra arbetsuppgifter.
              I Polisverksamhetsutredningens andra delbetänkande (SOU 2002:70)
              anges att denna möjlighet inte har utnyttjats i någon större utsträckning.
              Utredningen har lämnat förslag som ska leda till att denna resurs
              faktiskt utnyttjas. Utredningen har också föreslagit en möjlighet
              att förordna parkeringsvakter att få ge anvisningar för trafiken
              i större utsträckning. Ett område som utredningen särskilt pekat
              på är trafikdirigering i samband med offentlig tillställning och
              allmänna sammankomster.
            </seg>
            <seg n="5673ff38">
              Vi arbetar alltså aktivt med den typ av frågor Börje Vestlund
              har frågat om.
            </seg>
          </u>
          <note type="speaker" n="603e705d">
            Anf. 48 BÖRJE VESTLUND (s):
          </note>
          <u who="Q512590" xml:id="i-6458ad379d382cbc-0" n="547b190b">
            <seg n="999f8586">
              Herr talman! Jag ber först att få tacka justitieministern för
              svaret. Det är glädjande att regeringen arbetar med de här frågorna.
              Jag är särskilt glad över att i just denna debatt står våra vardagshjältar
              parkeringsvakterna i centrum. Denna grupp, där kvinnorna är i
              majoritet, har en ständig ambition att tillse att vi kan ta oss
              fram på gator och vägar men också att det inte ska finnas bilar
              där bilar inte ska finnas.
            </seg>
            <seg n="b74099d1">
              Parkeringsvakterna har ett geografiskt område som de går i eller
              passerar med bil varje dag. De har stor kunskap om de fordon som
              de dagligen ser. De kan notera att det finns fordon som är oskattade,
              obesiktigade och oförsäkrade och i vissa fall belagda med körförbud.
              Men de känner en stor frustration över att dessa fordon, som ofta
              har en och annan mindre skråma efter någon mindre olycka, ändå
              finns i vårt trafiksystem.
            </seg>
            <seg n="10bdbb3d">
              Frågor som de hela tiden oroar sig över är bland annat om bromsarna
              eller däck som ser slitna ut ska hålla, men vad ska de göra? De
              kan inte göra någonting för att få bort fordonen från gator och
              torg. De kan bara konstatera att fordonen används dagligen och
              att man fullständigt struntar i de regler som finns.
            </seg>
            <seg n="987e0b38">
              Anser Thomas Bodström att det i det svenska rättssystemet kan
              försvaras att bilar som utgör trafikfara ska finnas i vårt transportsystem?
            </seg>
            <seg n="b8713110">
              Herr talman! Vi vet att de här bilarna oftast framförs av kriminella.
              Buset kallas de av parkeringsvakterna och för övrigt också av
              andra. De har naturligtvis inga tankar på att avstå från att köra
              bil bara därför att de är obesiktigade och har körförbud. Ofta
              har dessa kriminella ett brottsregister som är smått imponerande.
              Ytterligare ett brott hit eller dit har ingen betydelse i sammanhanget.
            </seg>
            <seg n="cea6fbc1">
              Det är oroande att även om man struntar i att betala skatt kan
              man få köra omkring med sitt fordon. Vilka signaler ger det till
              andra bilister? Betalar man inte skatt kommer man efter med besiktningen
              och så vidare i en salig röra.
            </seg>
            <seg n="190cd058">
              Jag tycker att det är bra att trafikvakterna kan användas för
              att till exempel dirigera trafik, men det som jag tar upp i min
              interpellation är ett verkligt problem, som de upplever varje
              dag i sitt arbete. Det vore bra att använda denna resurs för att
              kunna se till att få bort dessa ibland mycket farliga fordon från
              gatorna. Detta har också ytterligare en effekt, och det är att
              om man kan använda parkeringsvakterna på det här sättet innebär
              det att de får en bättre arbetssituation och arbetsmiljö. De har
              ett ibland ganska ensidigt arbete.
            </seg>
            <seg n="16be4386">
              Jag skulle också vilja fråga justitieministern: När kan vi förvänta
              oss att vi kan få till stånd en ändring av de här reglerna?
            </seg>
          </u>
          <note type="speaker" n="8af4227b">
            Anf. 49 Justitieminister THOMAS BODSTRÖM (s):
          </note>
          <u who="Q3141607" xml:id="i-a674075fdf3bc71b-20" n="515931ed">
            <seg n="76049ba6">
              Herr talman! Jag nämnde några av de saker som parkeringsvakter
              ska göra. Det är dock viktigt att polisen ska utföra polisens
              uppgifter, till exempel när det handlar om ingripanden mot personer
              vilka, som Börje Vestlund mycket riktigt säger, kan vara kriminella
              eller på annat sätt farliga. Det är polisen och inga andra som
              ska utföra de uppgifterna. Det är poliserna och inga andra som
              har utbildning för detta. Däremot är det ingenting som hindrar
              att man på olika sätt meddelar polisen vad som gäller och därigenom
              kan få den hjälp som behövs.
            </seg>
            <seg n="ec2d323d">
              När det gäller lagstiftningen skulle jag först vilja säga att
              det är av stor vikt att regelverket möjliggör beslag och därefter
              förverkande av fordon, när det är påkallat utifrån brottsförebyggande
              och trafiksäkerhetsmässiga aspekter. Jag förväntar mig att de
              kraven kan ställas lägre då det gäller personer som ofta återfaller
              i rattfylleri och olovlig körning och som använder bilar som ofta
              i sig utgör en trafikfara.
            </seg>
            <seg n="cf38849f">
              Nu är frågan om förverkande inte alldeles enkel. Jag anser att
              vi ska gå en mer offensiv väg, men man kan inte gå hur långt som
              helst eftersom det handlar om egendomsskydd enligt Europakonventionen.
              Det är inte alldeles okomplicerat att göra en sådan här utvidgning.
              Jag vill dock understryka att jag är positiv till att vi ska ge
              större möjligheter att förverka bilar på det här sättet.
            </seg>
            <seg n="63905ab3">
              Om vi lyckas utvidga möjligheterna att förverka fordon skulle
              förutsättningarna för att omedelbart kunna beslagta fordonen när
              brott uppdagas också förbättras. Jag tror alltså att vi är inne
              på rätt väg. Jag hoppas att det här ska lyckas, och vi arbetar
              hårt för att det ska bli verklighet.
            </seg>
          </u>
          <note type="speaker" n="c857c708">
            Anf. 50 BÖRJE VESTLUND (s):
          </note>
          <u who="Q512590" xml:id="i-6458ad379d382cbc-1" n="547b190b">
            <seg n="173f4197">
              Herr talman! Jag ber att få tacka för det.
            </seg>
            <seg n="c7518d19">
              Jag menar inte, och jag har inte ens försökt antyda det, att
              det är någon polisiär uppgift man ska utföra. Det är på sedvanligt
              sätt det ska gå till. Det gäller parkerade fordon som står där
              och när man känner till vad det är för fordon. Självklart ska
              inte detta kunna göras med mindre än att man har en kommunikation
              med polisen. Man ska naturligtvis inte vara en ny polismakt eller
              ett civilgarde eller någonting sådant.
            </seg>
            <seg n="4cbb8775">
              Det är också positivt, tycker jag, att man i det här sammanhanget
              särskilt anför rattfylleri i samband med dem som kör olagligt.
              Det brukar ju ofta vara en kombination.
            </seg>
            <seg n="61699b36">
              Jag ser fram emot att vi ska kunna få en bättre ordning till
              stånd, därför att parkeringsvakterna tycker att deras uppgift
              är en viktig uppgift. De gör en samhällsinsats, och de tycker
              att de kan användas på ett mer effektivt sätt än att bara lappa
              bilar som har stått för länge vid en parkeringsplats. De ser att
              de har resurser. De kan oftast trafiklagstiftningen på sina fem
              fingrar. De kan också vara den resurs som samhället kanske skulle
              behöva på marginalen. Därför skulle det vara positivt om vi kan
              använda de här fantastiska människorna på ett bättre sätt än vad
              vi gör i dag.
            </seg>
          </u>
          <note n="25c5403a">
            Överläggningen var härmed avslutad.
          </note>
          <note n="eed6d110">
            13 § Svar på interpellation 2003/04:270 om reklam riktad till
            barn och ungdomar
          </note>
          <note type="speaker" n="3784aa3d">
            Anf. 51 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-a674075fdf3bc71b-21" n="230cbd07">
            <seg n="341c6d90">
              Herr talman! Catherine Persson har ställt tre frågor till mig
              som rör reklam riktad till barn och ungdomar. Catherine Persson
              undrar i sin första fråga om jag tänker ta initiativ för att göra
              en översyn av marknadsföringslagen i syfte att komplettera lagen
              så att den ger barn och unga konsumenter ett bättre skydd vid
              marknadsföring. I sin andra fråga undrar Catherine Persson om
              jag avser att verka inom EU för en mera restriktiv lagstiftning
              avseende marknadsföring för att förhindra att reklam direkt eller
              indirekt syftar till att fånga barns och ungas uppmärksamhet.
              Den tredje frågan Catherine Persson ställer är vilka åtgärder
              jag avser att vidta för att barn och ungdomar ska kunna växa upp
              i samhället utan att allt oftare behöva utsättas för direkt eller
              indirekt reklam.
            </seg>
            <seg n="5270a3aa">
              Som Catherine Persson konstaterar är det riktigt att vår marknadsföringslag
              inte särskilt behandlar reklam riktad till barn. De generella
              bestämmelserna i marknadsföringslagen gäller dock för all reklam,
              också den som riktar sig till barn. Bestämmelserna i marknadsföringslagen
              kompletteras av Internationella Handelskammarens grundregler för
              reklam, som innehåller bestämmelser om hur reklam riktad till
              barn ska utformas. Marknadsdomstolen har i sin praxis slagit fast
              att det strider mot god affärssed att skicka direktadresserad
              reklam till barn under 16 år. Även Etiska nämnden för direktmarknadsföring
              har motsvarande praxis. Vi har även ett nationellt förbud i radio-
              och TV-lagen mot att rikta reklam i TV till barn under 12 år.
            </seg>
            <seg n="b4fc6163">
              Bästa lösningen är givetvis att vi får harmoniserade regler inom
              EU med ett starkt skydd för barn och unga. Jag vill därför i första
              hand arbeta för stärkta regler inom EU. Jag kan försäkra Catherine
              Persson om att jag aktivt verkar för en mera restriktiv lagstiftning
              inom EU avseende marknadsföring för att förhindra att reklam direkt
              eller indirekt syftar till att fånga barns och ungas uppmärksamhet.
            </seg>
            <seg n="a1dff109">
              Inom EU diskuteras för närvarande ett förslag till ett direktiv
              om otillbörliga affärsmetoder. I förslaget finns en bestämmelse
              som innebär att det ska vara förbjudet att göra reklam som riktar
              sig till barn på ett sådant sätt att barnet får intrycket att
              deras föräldrar måste köpa en viss produkt för att barnet ska
              accepteras av sina kamrater. Jag välkomnar att förslaget innehåller
              bestämmelser som beaktar barns utsatta ställning. Men jag anser
              att den föreslagna bestämmelsen är för vag. I de pågående förhandlingarna
              driver vi från svensk sida linjen att det kommande direktivet
              måste ge barn och ungdomar ett mycket starkt skydd.
            </seg>
            <seg n="7d78e95a">
              Även på det nationella planet har regeringen vidtagit åtgärder.
            </seg>
            <seg n="0a40cec3">
              När regeringen nyligen delade ut nya TV-rättigheter i det digitala
              marknätet, åtog sig Viasat Broadcasting UK Limited att inte sända
              reklam till barn i de okrypterade sändningarna av TV 3, TV 8 och
              ZTV.
            </seg>
            <seg n="d8f159ca">
              År 2001 beslutades om en treårig satsning om totalt 10 miljoner
              kronor ur Allmänna arvsfonden med syfte att stödja ungdomar som
              konsumenter och opinionsbildare i konsumentfrågor. Pengarna ska
              gå till nya projekt inom föreningslivet, särskilt till projekt
              som startas av ungdomars egna organisationer. Ett av de beviljade
              projekten handlar om varumärken kopplade till ungdomskulturer.
            </seg>
            <seg n="51ab8670">
              Jag vill också framhålla vad vi gör inom ramen för vårt nordiska
              samarbete. Under det svenska ordförandeskapet i Nordiska ministerrådet
              träffades de nordiska konsumentministrarna i augusti 2003 i Sandhamn.
              Vi beslutade då att kunskaper om unga som konsumenter ska vara
              ett prioriterat område för nordisk konsumentforskning under 2004.
              Dessutom avsattes i slutet av förra året 850 000 danska kronor
              för projekt som rör unga som konsumenter. Och jag hoppas att flera
              projekt kommer att handla om just kommersiell press mot barn och
              unga.
            </seg>
            <seg n="97ca60e6">
              Det är givetvis inte acceptabelt att reklamen på ett otillbörligt
              sätt utnyttjar barns och ungas naturliga godtrogenhet. Jag vill
              därför avslutningsvis framhålla att jag är beredd att vidta ytterligare
              åtgärder mot kommersiell påverkan som riktar sig mot barn och
              unga om det skulle behövas.
            </seg>
          </u>
          <note type="speaker" n="f65db4ff">
            Anf. 52 CATHERINE PERSSON (s):
          </note>
          <u who="Q4972478" xml:id="i-54ba4bc08947b299-0" n="63badffb">
            <seg n="f8388fa4">
              Herr talman! Först vill jag tacka jordbruksministern för de svar
              jag har fått på de frågor som jag ställde i interpellationen.
              Den bedömning jag gör av svaret är att vi i huvudsak verkar vara
              rätt överens om behovet av att skydda våra barn och ungdomar mot
              reklam och så kallade otillbörliga affärsmetoder. Naturligtvis
              uppskattar jag de insatser som har vidtagits på nationell nivå.
            </seg>
            <seg n="a0c3de5a">
              Jag tror också, i likhet med statsrådet, att det är bra om vi
              får likartade regler inom ramen för EU. Jag kan konstatera att
              den svenska regeringen inom EU driver frågan om behovet av direktiv
              som skyddar barn och ungdomar från reklam, och det är så klart
              glädjande. Vad jag förstår har också regeringen ambitionen att
              ha starkare direktiv än vad som hittills föreslagits.
            </seg>
            <seg n="031fa053">
              Det är positivt att regeringen har högre ambitioner. Samtidigt
              är det bekymmersamt att EU då har lägre ambitioner än vad vi har
              i Sverige.
            </seg>
            <seg n="22414a1a">
              Herr talman! Det jag skulle vilja veta är vad som skiljer den
              svenska regeringens uppfattning från övriga EU-länders. Jag skulle
              också vilja veta vilka svenska förslag som har förkastats i samband
              med att man nu diskuterade det EU-direktiv som är på gång. Jag
              undrar också vad det är för tidsplan för eventuellt kommande EU-direktiv
              när det gäller så kallade otillbörliga affärsmetoder.
            </seg>
            <seg n="14b81df7">
              I svaret hänvisas bland annat till de generella bestämmelserna
              i marknadsföringslagen, som då gäller all reklam, Internationella
              Handelskammarens grundregler för reklam riktad till barn och Marknadsdomstolens
              praxis avseende direktadresserad reklam. Även om jag delar statsrådets
              uppfattning att vi måste få till stånd likartade regler inom EU
              undrar jag om statsrådet anser det nödvändigt att försöka få till
              stånd nationella regler under tiden och om vi har behov av att
              göra förändringar på vägen.
            </seg>
            <seg n="8fbac2f4">
              Enligt min uppfattning är god marknadsföring ett begrepp som
              i dag ger utrymme för väldigt olika tolkningar. Det är väldigt
              godtyckligt vad vi betraktar som god marknadsföringssed, och jag
              tycker mig se en förskjutning under de senaste tio åren om det
              räcker framför allt de senaste åren. Jag tycker inte att det är
              god marknadsföringssed att som många företag vända sig direkt
              till barn på olika sätt. Man delar ut gratis leksaker, man får
              pysselaktiviteter, man får en extra hamburgare och så vidare.
              Detta påverkar på olika sätt barn och ungdomar i negativ riktning.
              Man lanserar också hela livsstilskoncept som vi vet påverkar barn
              på olika sätt.
            </seg>
            <seg n="c0793203">
              Jag vill därför också fråga statsrådet om hon tycker att den
              marknadsföringslag som vi har i dag är för tam eller om det brister
              i tillämplighet och vi helt enkelt måste fundera på ett annat
              sätt att tillämpa lagen, eller möjligen en kombination av båda
              delarna.
            </seg>
            <seg n="974679b1">
              Är det möjligt att skärpa tillsynen på området för att kunna
              påvisa brott mot marknadsföringslagen? Är det möjligt att göra
              det dyrare för företagen att bryta mot lagen, alltså på ett företagsekonomiskt
              sätt eller ett företagsetiskt sätt? Med dyrare menar jag då att
              det ska vara kännbart för företagen, vad gäller anseende men kanske
              också ekonomiskt.
            </seg>
          </u>
          <note type="speaker" n="581519c9">
            Anf. 53 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-a674075fdf3bc71b-22" n="230cbd07">
            <seg n="20e217a5">
              Herr talman! Jag tycker också att det är ett dilemma att vi upplever
              en ökad kommersiell press mot barn och unga. Det yttrar sig på
              många olika sätt. Fler medier når oss som konsumenter och de når
              också våra barn, ända in i vardagsrummet, ibland ända in i barnkammaren.
              Det är inte bara tidningar utan också TV, Internet, video, dvd,
              mobiltelefoner och i skolan kanske också sponsring. Det är på
              många sätt en ökad kommersiell påverkan.
            </seg>
            <seg n="bf1a07be">
              Lagstiftning är ett viktigt medel. Vi driver här frågorna inom
              EU. Det finns flera olika regelverk. Det handlar om direktiv om
              otillbörlig marknadsföring. Vi ser gärna att man har en sådan
              regel som den vi har, de facto-förbudet mot direktreklam som riktar
              sig till barn under 16 år, och den standard i övrigt som vi har
              på området. Det finns också en förordning om säljfrämjande åtgärder,
              och vi driver att man ska ha en ambition som minst motsvarar den
              som vi har i Sverige.
            </seg>
            <seg n="530b2dde">
              Vi är inte ensamma. Det har visat sig att det finns andra länder
              som också är intresserade. Här känner jag att det finns utsikter
              att påverka EU i riktning mot en hög ambitionsnivå.
            </seg>
            <seg n="8e9a3d17">
              Däremot har vi haft svårigheter när det gäller TV-reklam riktad
              till små barn. Det är en fråga som vi har drivit. Vi drev den
              redan förra gången man reviderade TV-direktivet. Vi har redan
              nu markerat, inför en ny revidering som är på gång, att vi tycker
              att det är ett problem att sändarlandsprincipen gäller. Där har
              det varit svårare att komma fram och få andra länder att dela
              vår oro.
            </seg>
            <seg n="455f5f1c">
              Jag menar ändå att vi har möjligheter. Vi jobbar på, och vi gör
              det på ett bra sätt.
            </seg>
            <seg n="7a0e7769">
              När det gäller vår nationella lagstiftning finns ett utrymme
              för att göra vissa preciseringar. Jag tror att det är viktigt
              att vi har en bra tillsyn och en apparat som är tränad under många
              år. Vi har ett konsumentverk, en marknadsföringslag, tingsrätten
              som första instans och Marknadsdomstolen som en specialdomstol.
              Vi har också sanktionsavgifter, så kallade marknadsföringsavgifter
              med möjlighet att utdöma vite. I den delen har vi egentligen inte
              så stora problem. Jag tycker att vi har ett bra regelverk.
            </seg>
            <seg n="84d29c5d">
              Givetvis inspireras jag av vad andra länder gör. I Norge överväger
              man just nu om man ska göra en skärpning av marknadsföringslagen
              just när det gäller reklam riktad till barn och unga. Det är klart
              att vi ska hålla en god kontakt med Norge. Jag håller kontakt
              med min norska kollega för att se vilka överväganden som görs
              och vilka resultat man kommer till.
            </seg>
            <seg n="e4296a48">
              Jag vill avsluta mitt inlägg med att säga att det inte bara handlar
              om lagstiftning utan också om information, utbildning och opinionsbildning.
              Den delen har vi också med. Vi kan nå långt genom att också utnyttja
              de instrumenten.
            </seg>
          </u>
          <note type="speaker" n="dda7a428">
            Anf. 54 CATHERINE PERSSON (s):
          </note>
          <u who="Q4972478" xml:id="i-54ba4bc08947b299-1" n="63badffb">
            <seg n="1dbd8c01">
              Herr talman! Jag är medveten om att lagstiftning bara är ett
              medel för att komma till rätta med problemen. Det beror mycket
              på hur vi beter oss på många andra politikområden. Tack och lov
              har vi i Sverige en skolpolitik som inte medför att vi har läskautomater
              och att lärarna får provision efter hur mycket läsk de säljer,
              för att ta ett exempel. Det handlar om hur vi beter oss som medborgare
              i vardagen.
            </seg>
            <seg n="b6d360e3">
              Jag blir också glad när jag hör att Norge eventuellt har en skärpning
              på gång som vi kanske kan lära oss av. Det är mycket brus som
              hela tiden stör, också oss vuxna men framför allt barnen.
            </seg>
            <seg n="958cdf3e">
              Det är inte alltid man tycker att Kina är ett föredöme. Jag var
              i Kina för några år sedan av helt andra orsaker. Jag förstod inte
              språket, och det var också väldigt lite reklam där. Det var befriande
              att befinna sig i ett land där man inte hela tiden fick intryck.
            </seg>
            <seg n="b760e8be">
              Vi skulle behöva lite mindre intryck. Många barn är väldigt stressade
              i dag, vuxna också för den delen. Jag är övertygad om att reklamen
              i det avseendet tyvärr påverkar oss negativt därför att vi inte
              i så stor utsträckning har egna och fria tankar.
            </seg>
            <seg n="4ec88c85">
              Jag skulle vilja ställa ytterligare några frågor. Statsrådet
              skriver att hon avslutningsvis vill framhålla att hon är beredd
              att vidta ytterligare åtgärder mot kommersiell påverkan som riktar
              sig till barn och unga, om det skulle behövas. Jag hör att det
              är saker på gång och att ministern hyser rätt goda förhoppningar
              om att göra framsteg inom ramen för EU-arbetet. Men jag tycker
              att gränsen är nådd för rätt länge sedan i Sverige.
            </seg>
            <seg n="1b982a06">
              Företagen går hela tiden längre och längre i sin fräckhet att
              rikta sig direkt och indirekt till barn som de huvudsakliga målgrupperna,
              även om vi i Sverige trots allt har det hyfsat jämfört med många
              andra länder, till exempel USA. Jag vill för allt i världen inte
              att vi hamnar i närheten av de avarter vi kan se där. Fokuseringen
              på barn och unga är stark.
            </seg>
            <seg n="b050eace">
              Jag inser att det är starka kommersiella intressen som jobbar
              i en helt annan riktning än vad vi önskar, nämligen mindre reklam
              till barn och ungdomar. Det krävs ett ständigt arbete för att
              hålla emot marknadskrafterna.
            </seg>
            <seg n="042e5778">
              Jag skulle vilja fråga statsrådet vad som behöver komma till
              stånd för att statsrådet ska vara nöjd och tycka att vi når tillräckligt
              långt för att kunna skydda våra barn och ungdomar mot den ständiga
              påverkan av reklam. När bedömer statsrådet att vi kan nå dessa
              mål?
            </seg>
            <seg n="3fe654aa">
              Det står i svaret att statsrådet är beredd att överväga ytterligare
              åtgärder om det skulle behövas. Vad kan det innebära? Finns det
              redan så kallade ytterligare åtgärder som övervägs?
            </seg>
          </u>
          <note type="speaker" n="66cfadf3">
            Anf. 55 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-a674075fdf3bc71b-23" n="230cbd07">
            <seg n="ef455567">
              Herr talman! Jag tror att det är svårt att säga när man blir
              nöjd när det gäller graden av kommersiell påverkan. Vi lever i
              en marknadsekonomi, och reklamen är ett konkurrensmedel som hela
              tiden ändrar skepnad.
            </seg>
            <seg n="acaa7102">
              Vi har inriktat oss mot den otillbörliga reklamen, den som på
              något sätt utnyttjar att man är godtrogen, att man inte har erfarenhet.
              Där är barnen en särskilt utsatt grupp. Därför är det viktigt
              att vi prioriterar insatser för att minska kommersiell påverkan
              på barn och unga.
            </seg>
            <seg n="c6416cab">
              När jag ser framför mig ett utrymme för olika åtgärder kan det
              givetvis vara lagstiftning. Men, som jag sade inledningsvis, jag
              tror att vi framför allt ska ha en hög ambition när det gäller
              att få ett bra konsumentskydd inom EU.
            </seg>
            <seg n="1fcdb1cf">
              Givetvis kan man på specifika områden titta på den nationella
              lagstiftningen. För inte så länge sedan lade vi från regeringens
              sida fram ett förslag när det gäller reklam i e-post och sms-meddelanden,
              så kallat opt in -förfarande, för att se till att vi slipper den
              kommersiella påverkan. Det var inte riktat specifikt till barn,
              men jag tror att det ändå är till nytta för många barn och unga.
            </seg>
            <seg n="188537da">
              Jag ser också framför mig att vi kan satsa mer på information,
              utbildning och opinionsbildning. Regeringen initierade nyligen
              ett projekt som heter Flicka, som riktar sig både till medier
              och annonsörer. Det handlar om hur flickor uppfattar sig själva.
              Det är ett projekt som reser runt i landet för att flickor ska
              diskutera den egna självbilden. Reklamen är så mycket mer än att
              vi bara påverkas att köpa en vara. Den påverkar hur vi ser på
              oss själva, hur vi ser på andra, hur vi ser på vår kropp och vår
              sexualitet, hur vi ser på droger. Det är en mängd olika moraliska
              frågor som också är kopplade till reklamen.
            </seg>
            <seg n="8ae5720a">
              Jag ser ett utrymme för ytterligare åtgärder både när det gäller
              lagstiftning och information, utbildning och opinionsbildande
              arbete.
            </seg>
          </u>
          <note type="speaker" n="9e43cb0d">
            Anf. 56 CATHERINE PERSSON (s):
          </note>
          <u who="Q4972478" xml:id="i-54ba4bc08947b299-2" n="63badffb">
            <seg n="7cd831df">
              Herr talman! Jag hör att vi är på samma linje. Jag upplever också
              att det är barnen vi måste värna. Det är alldeles för mycket reklam
              för oss vuxna också, men vi lever i ett marknadssamhälle och vi
              måste prioritera.
            </seg>
            <seg n="1a35f4d7">
              Jag hoppas att Ann-Christin Nykvist når framgång i EU och också
              fortsätter att driva frågorna på hemmaplan och överväger ytterligare
              åtgärder för att det ska bli lite dyrare för företagen att gå
              ifrån så kallad god marknadsföringssed. Det är i dag lönsamt att
              vända sig till unga målgrupper. Även om vi tycks ha en hyfsat
              fungerande tillsyn hade det varit bra med så kallade tillslag,
              för att se om man faktiskt skulle kunna ändra på vad vi betraktar
              som god marknadsföringssed.
            </seg>
          </u>
          <note type="speaker" n="1d6a8676">
            Anf. 57 Jordbruksminister ANN-CHRISTIN NYKVIST (s):
          </note>
          <u who="Q547580" xml:id="i-6e2f4fb09918af40-0" n="230cbd07" next="i-dddf1104b8a0ec1a-0">
            <seg n="7c6dd595">
              Herr talman! Uppenbarligen är Catherine Persson och jag överens
              om hur vi ser på kommersiell påverkan. Det gäller särskilt kommersiell
              påverkan på barn och unga.
            </seg>
            <seg n="396ac719">
              Avslutningsvis vill jag försäkra att jag avser att arbeta aktivt
              för att minska den kommersiella pressen på barn och unga och också
              rusta barnen och deras föräldrar till att kunna möta det kommersiella
              bruset.
            </seg>
          </u>
          <note n="25c5403a">
            Överläggningen var härmed avslutad.
          </note>
          <note n="b59dbd3c">
            Ajournering
          </note>
          <note n="d3d63fac">
            Kammaren beslutade kl. 16.30 på förslag av talmannen att ajournera
            förhandlingarna till kl. 18.00.
          </note>
          <u who="Q547580" xml:id="i-dddf1104b8a0ec1a-0" n="230cbd07" prev="i-6e2f4fb09918af40-0">
            <seg n="169cb431">
              Återupptagna förhandlingar
            </seg>
          </u>
          <note n="0e192dda">
            Förhandlingarna återupptogs kl. 18.00.
          </note>
          <note n="f828d8cc">
            14 § Svar på interpellation 2003/04:284 om platsgaranti och kvaliteten
            i barnomsorgen
          </note>
          <note type="speaker" n="49f92890">
            Anf. 58 Statsrådet LENA HALLENGREN (s):
          </note>
          <u who="Q3431836" xml:id="i-a674075fdf3bc71b-24" n="cde050cc">
            <seg n="2bbc3a66">
              Herr talman! Sofia Larsen har frågat mig dels vad jag avser att
              göra för att stärka kommunernas möjlighet att säkra barnomsorgsgarantin,
              dels vad jag avser att göra för att stärka kvaliteten i förskolan.
            </seg>
            <seg n="5e17f599">
              Enligt Statens skolverks senaste uppföljning av tillgängligheten
              till förskoleverksamheten uppgav 94 % av kommunerna att de kunde
              ordna plats i förskola eller familjedaghem i september 2003 till
              alla barn vars föräldrar anmält behov i maj samma år. Det är samma
              andel som året innan. Införandet av den allmänna förskolan för
              fyra- och femåringar har således inte påverkat kommunernas möjlighet
              att erbjuda plats i förskoleverksamheten utan oskäliga väntetider.
              Inte heller har den genomsnittliga gruppstorleken, personaltätheten
              eller barnens vistelsetider påverkats.
            </seg>
            <seg n="97f4a0b4">
              Att ett mindre antal kommuner uppger att de inte kan ordna plats
              utan oskäligt dröjsmål, det vill säga inom trefyra månader efter
              ansökan, är allvarligt nog. För den enskilda barnfamiljen kan
              det givetvis innebära ett mycket stort problem om inte plats kan
              ordnas i tid efter föräldraledigheten och återgången till arbetslivet.
              Regeringen har därför låtit 1999 års skollagskommitté utreda frågan
              om statens sanktionsmöjligheter mot kommuner som inte fullt ut
              tar sitt ansvar. Kommittén har i sitt betänkande föreslagit att
              statens sanktionsmöjligheter mot skolhuvudmän utökas genom att
              Skolverket ges rätt att vid vite förelägga huvudman för verksamhet
              som står under verkets tillsyn att fullgöra sina åtaganden. Förslaget
              omfattar även förskoleverksamhet och skolbarnsomsorg. Frågan övervägs
              för närvarande i samband med det arbete som pågår inom Utbildningsdepartementet
              med anledning av Skollagskommitténs betänkande.
            </seg>
            <seg n="3be3c714">
              Det är ändå med viss tillfredsställelse jag kan konstatera att
              Malmö, som varit en av de kommuner som inte kunnat uppfylla lagstiftningens
              intentioner, enligt Skolverkets uppföljning, nu uppger att de
              lyckats bygga bort sina tidigare mycket långa köer och kan tillhandahålla
              plats utan oskäligt dröjsmål. Även situationen i Göteborg tycks
              i detta avseende ha förbättrats åtskilligt, även om det fortfarande
              återstår en viss utbyggnad till full behovstäckning. Exemplen
              visar att Skolverkets tillsynsverksamhet respekteras av kommunerna.
            </seg>
            <seg n="0198c55c">
              Jag har vid flera tillfällen här i riksdagen framfört att förskolans
              kvalitet är den för mig mest prioriterade frågan under denna mandatperiod.
              Avsikten är att regeringen ska lämna en proposition till riksdagen
              i höst med förslag på reformer och insatser som syftar till att
              stärka förskolans kvalitet på en rad områden. I propositionen
              kommer frågor att behandlas om bland annat barngruppernas storlek
              och personaltäthet, den mångkulturella förskolan, föräldrainflytande,
              jämställdhet och systematiskt kvalitetsarbete. Den viktiga satsningen
              på mer personal och mindre barngrupper som regeringen tidigare
              aviserat kommer att inledas 2005 och innebära att 6 000 fler förskollärare,
              barnskötare och annan personal tillförs förskolan. Fördelningen
              av resurserna samt regelverket i övrigt i anslutning till detta
              kommer att behandlas i propositionen.
            </seg>
            <seg n="ef281844">
              Avslutningsvis kan jag bara konstatera att allmänhetens förtroende
              för förskolan nu liksom tidigare är mycket stort. För mig som
              förskoleminister är detta ett förtroende som förpliktar, och min
              ambition är att se till att förskolan kan fortsätta att leva upp
              till sin goda ställning bland barnfamiljerna och i samhället.
            </seg>
          </u>
          <note type="speaker" n="8ebd1c82">
            Anf. 59 SOFIA LARSEN (c):
          </note>
          <u who="Q4960997" xml:id="i-b2b8cefcb795ec1b-0" n="5dd7c982">
            <seg n="ca075551">
              Herr talman! Tack för svaret. Det har varit ganska mycket diskussioner
              om hur förskolan ser ut i dag. Många föräldrar tycker att förskolan
              fungerar väldigt bra, vilket är positivt. Samtidigt ser en hel
              del orosmoln. Det handlar om hur det kommer att se ut framöver
              och hur kommunernas ekonomi ska kunna hålla vad gäller förskolan.
            </seg>
            <seg n="28347b86">
              Besparingarna i kommunerna var väldigt stora under 90-talet.
              De vanligaste besparingsstrategierna var för det första att ta
              in fler barn i samma grupp och för det andra att minska personaltätheten
              på vissa ställen. Sedan kom införandet av maxtaxan. Den var inte
              heller fullt finansierad. Det gjorde att kommunerna fick rådda
              om i sin ekonomi. De fick i vissa fall låna till driften. Det
              har gjort att man på senare år haft väldigt stora problem med
              ekonomin. Det har bland annat gått ut över förskolan.
            </seg>
            <seg n="f529b7f0">
              Ett av de trubbel som många föräldrar upplever vad gäller förskolan
              är den icke-fungerande barnomsorgsgarantin. Det var också en av
              mina frågor i interpellationen. Vi kan se hur barnomsorgsgarantin
              har satts ur spel i flera kommuner. Bristen på förskoleplatser
              gör att det blir ett väldigt fixande och tricksande för föräldrarna.
              De har svårt att få vardagen att gå ihop trots att de i vissa
              fall har köat ett år eller mer än det för att få en plats i förskolan.
            </seg>
            <seg n="f754cb63">
              När den dagen kommer då de har fått ett godkännande och ska få
              en plats finns den inte längre. De vet heller inte när platsen
              kommer att finnas, om det tar en månad, två månader, tre månader
              eller ännu mer. Det gör det i vissa fall ganska hopplöst om du
              har ett arbete där man väntar att du ska komma tillbaka eller
              om du har studier som väntar på dig.
            </seg>
            <seg n="e83db388">
              När jag frågor ministern hur hon ser på det och hur hon tänker
              lösa det svarar hon: Det fungerar ju rätt så bra som det är i
              dag. Det är inte så många det handlar om. Man kan se att ungefär
              90 % av kommunerna och drygt det hanterar det bra. Det är positivt.
              Men det finns ändå många familjer som hamnar i kläm.
            </seg>
            <seg n="4f6845a9">
              En av de saker vi kunde höra här var att Skollagskommittén föreslagit
              att man kan ge vite till kommunerna. Det kan vara en idé. Men
              faktum är att man inte kan ge vite eller böter till någon om man
              har gett ett uppdrag där det inte följt med tillräckligt med resurser
              eller pengar. Det är som att be någon gå och handla en liter mjölk
              för 7 kr och skicka med 5 kr. Man vet på förhand att det inte
              kommer att fungera. Vite kan vara en bra sak. Men då måste man
              på förhand veta att grunden finns och det finns möjligheter att
              kunna genomföra saker. Man kan inte skicka grejer som man vet
              inte kommer att fungera.
            </seg>
            <seg n="e067af65">
              Kommunerna som sköter verksamheten borde också veta hur den fungerar
              i realiteten. Enligt Kommunförbundet ökar kostnaden för förskoleverksamheten
              och barnomsorgen plus att man ser att personaltätheten har minskat.
              Det är tvärtom mot vad ministern skriver i sitt svar. Där säger
              hon att det fungerar väldigt bra och att det inte hänt någonting
              vad gäller antalet barn i de olika grupperna eller vad gäller
              personalen.
            </seg>
            <seg n="772e3e37">
              Kommunerna säger att de själva vill förbättra verksamheten. Det
              är också väldigt bra. Då måste man kunna bjuda till lite som minister
              och ge dem vad de behöver för att kunna förbättra den på olika
              håll. Ett sätt är att man kan ge mer resurser till verksamheten.
            </seg>
            <seg n="0cbf6cee">
              Det riktade statsbidraget som Hallengren brukar ta upp emellanåt,
              Wärnerssonpengarna, är ett krux för många kommuner. Det är kanske
              de som mest behöver pengarna. Men de har svårt att få dem, eftersom
              ekonomin inte kommer i balans. Därför är förslaget från Kommunförbundet
              att man ska lägga pengarna direkt i påsen i stället så att de
              kan använda dem fritt och att alla kommuner får den möjligheten.
              Ser förskoleministern den möjligheten?
            </seg>
          </u>
          <note type="speaker" n="2b56bb44">
            Anf. 60 Statsrådet LENA HALLENGREN (s):
          </note>
          <u who="Q3431836" xml:id="i-a674075fdf3bc71b-25" n="cde050cc">
            <seg n="78928936">
              Herr talman! Jag vill gärna börja med att säga att jag delar
              Sofia Larsens uppfattning om 90-talets smärtsamma besparingar.
              De har slagit inte minst mot barn, barnfamiljer och ungdomar.
              Jag tror att personalförstärkningspengarna har bidragit till att
              den utvecklingen inte har fortsatt de senaste fem åren.
            </seg>
            <seg n="19c45f90">
              De personalförstärkningspengar jag brukar tala allra mest och
              varmast om är de pengar som jag ser fram emot att riksdagen kan
              fatta beslut om att tillföra förskolan. Det innebär 6 000 fler
              förskollärare, barnskötare och andra vuxna.
            </seg>
            <seg n="f182788d">
              Centern och Socialdemokraterna har kunnat finna varandra tidigare
              i frågan om att satsa på förskolan. Det handlade om att införa
              en läroplan och prioritera förskolans utbyggnad snarare än ett
              vårdnadsbidrag och så kallade stanna-hemma-pengar, och allt vad
              det nu kallas för.
            </seg>
            <seg n="77ad39cf">
              Jag hoppas att vi ska kunna finna varandra även i denna fråga.
              Det vore intressant att höra Sofia Larsens kommentar till och
              kanske också uppfattning om huruvida de 6 000 fler vuxna ska tillföras
              kommunerna eller inte.
            </seg>
            <seg n="2b54bc63">
              Jag har nämligen den bestämda uppfattningen att i de fall vi
              inte riktar dessa medel till kommunerna kommer pengarna säkert
              väl till pass. Men de kommer inte barnen, barnfamiljerna och förskolan
              till del, inte fullt ut. Det är jag väldigt mån om att de ska
              göra. Från och med år 2005 ska de pengarna börja betalas ut. De
              ska gå till förskolan och inte till någonting annat.
            </seg>
            <seg n="0ba98755">
              Det är helt riktigt att kostnaderna ökar. Fler barn finns i verksamheten.
              Nya avdelningar byggs. 4 500 nyanställningar har skett det senaste
              året. 5,1 miljarder har också tillförts kommunerna.
            </seg>
            <seg n="0f49bb36">
              Maxtaxans finansiering tror jag att vi har diskuterat och debatterat
              ett otal gånger. Jag har inget nytt att tillföra i den diskussionen
              jämfört med tidigare. Skolverkets utvärdering kommer i repris.
              Nästa del av Skolverkets uppföljning kommer den 1 mars. Då kanske
              vi får anledning att diskutera vidare.
            </seg>
            <seg n="97a01a63">
              Så här långt finns det ingenting som pekar på att kvaliteten
              har försämrats. Däremot har det alltid varit kommunens uppgift
              att se till att det finns en väl utbyggd förskola och barnomsorg.
            </seg>
            <seg n="476443fc">
              År 1995 när lagen om rätt till förskola utan oskäligt dröjsmål
              infördes, för att ha något perspektiv, var det 72 % av kommunerna
              som lyckades uppfylla detta. I dag är det 94 %.
            </seg>
            <seg n="0cbb0f97">
              Jag upplever inte att det finns en illvilja hos kommunerna, att
              de inte vill erbjuda verksamhet. Däremot upplever jag ibland att
              det kanske inte alltid finns den ambition eller framförhållning
              som krävs. Man känner till hur det ser ut, att det kommer fler
              barn ju längre tiden går på året och inte minst på våren. Där
              måste kommunerna naturligtvis anstränga sig ytterligare, och det
              görs oerhört mycket.
            </seg>
            <seg n="77523d6a">
              Vi får fundera över vad det är för åtgärd som skulle kunna vidtas
              för att kommunerna ska följa den här lagen, om vi är överens om
              att de är relativt måna om att faktiskt kunna efterfölja den.
              Det finns naturligtvis en viss flexibilitet och rörlighet som
              inte är lätt för någon av oss att styra över. Det handlar om att
              barn ska kunna börja när som helst under hela året, det handlar
              om inflyttningar, om en rörelse. Vi ska också vara medvetna om
              att det i statistiken över köer faktiskt också finns en hel del
              barn vilkas föräldrar är väldigt måna om att få en plats på en
              viss förskola, och då är det inte lika lätt för kommunen att uppfylla
              kravet på en plats inom trefyra månader.
            </seg>
            <seg n="e7746fbe">
              Jag har ingen annan uppfattning än att det här är en lag som
              ska följas. Skollagskommittén har fått i uppgift att se över det
              här och har kommit fram till att man ska se över möjligheten till
              såväl vite som tvångsförvaltning. Jag är inte så säker på att
              något av detta är det mest idealiska. Det vore intressant, herr
              talman, om Sofia Larsen utvecklade alla de övriga metoder som
              eventuellt skulle kunna finnas. Jag har ingenting emot att försöka
              stärka lagen ytterligare. Men en rätt är en rätt, och jag har
              svårt att se hur den här rätten kan vara mer värd än vad den är
              i dag. Kommunens respekt har ökat, skulle jag vilja säga, och
              är ganska stark för Skolverkets tillsynsverksamhet och för viljan
              att samarbeta.
            </seg>
          </u>
          <note type="speaker" n="fe7fe234">
            Anf. 61 SOFIA LARSEN (c):
          </note>
          <u who="Q4960997" xml:id="i-b2b8cefcb795ec1b-1" n="5dd7c982">
            <seg n="6479a8e2">
              Herr talman! Det var intressant att höra statsrådet Hallengren.
              Hon frågade om vi kunde finna varandra igen vad gäller förskolan
              och dess verksamhet. Och, visst, på vissa punkt har vi liknande
              åsikter. Jag tycker att det är viktigt att vi vurmar för förskolan
              och dess verksamhet. Men vi har också en rad skilda synvinklar
              vad gäller till exempel valfriheten för föräldrarna. Jag och Centerpartiet
              anser inte att vi härifrån riksdagen ska diktera när och hur lång
              tid föräldrarna ska vara hemma och vem det är som ska ta hand
              om deras barn. Vi i Centerpartiet satsar på båda alternativen:
              bra barnomsorg, oavsett om den är kommunal eller inte, och på
              möjligheten att vara hemma med sina barn. Där skiljer vi oss rätt
              så markant.
            </seg>
            <seg n="f8f78d67">
              Lagen ska givetvis följas. Som förälder har du en rättighet att
              ha ditt barn i förskolan. Men samtidigt måste den som ska rätta
              sig efter lagen, i det här fallet kommunerna, ha möjligheten att
              göra det. Här är det en skiljefråga. Ministern och regeringen
              säger en sak och kommunerna säger en annan sak, att det fattas
              miljoner. Då är det viktigt att vi krasst kan se på verkligheten
              och säga att så här ser den ut, och då ska vi möjliggöra att det
              fungerar bra för både barnen och föräldrarna men också för kommunerna.
            </seg>
            <seg n="ae008d2e">
              Man kan inte heller bara vifta undan problemen och säga: Visst,
              det finns vissa familjer som kommer i kläm, knappt 10 %. Det får
              vara så, därför att för resten fungerar det bra. Vi måste ge alla
              de möjligheter och rättigheter som vi beslutar om.
            </seg>
            <seg n="6a755ee9">
              I valrörelsen lovade statsministern kraftiga satsningar på förskolan,
              och Hallengren lovar här igen och säger att man ska göra en satsning
              med 6 000 nya förskollärare. Det låter väldigt bra, tycker jag.
              Regeringen gick till och med så långt att man skrev in i förra
              årets budgetproposition att det i genomsnitt skulle vara fem barn
              per heltidsanställd, 15 barn per grupp med tre heltidsanställda
              och så vidare.
            </seg>
            <seg n="87e237b7">
              Statsrådet skriver också i svaret att förskolans kvalitet är
              det mest prioriterade området under den här mandatperioden för
              hennes del, och det är ju bra. Halva perioden har nu gått. Jag
              kunde läsa att 2005 skulle den här satsningen påbörjas. Då undrar
              jag hur man aktivt kommer att jobba för det här från regeringens
              sida. När vi tittar på hur det ser ut på lärosätenas lärarprogram
              runtom i landet, ser vi att det är färre som söker sig till de
              lägre årskurserna i lärarutbildningen än vad det var tidigare.
              Här måste vi sätta in ganska stor kraft för att det ska lyckas.
            </seg>
            <seg n="75a5b2a4">
              Som sagt: Regeringen och Socialdemokraterna gick till val på
              en förbättrad förskola. Man sade också att taket i föräldraförsäkringen
              skulle höjas, men det försvann. Man säger att det ska ske när
              ekonomin så tillåter. Tyvärr kan ju varken föräldrarna eller kommunerna
              säga att när ekonomin så tillåter ska de ta de rättigheter eller
              fullgöra de skyldigheter som de har. När kommer de här idéerna
              igen? Vi kan se lärarförsörjningen för 2005, men hur kommer den
              praktiskt att gå till?
            </seg>
          </u>
          <note type="speaker" n="4b6113a0">
            Anf. 62 Statsrådet LENA HALLENGREN (s):
          </note>
          <u who="Q3431836" xml:id="i-a674075fdf3bc71b-26" n="cde050cc">
            <seg n="0141b994">
              Herr talman! När det gäller valfrihet för föräldrar tycker jag
              att vi ska ha som politisk helhet att inte blanda ihop föräldraförsäkring
              och förskoleverksamhet. Det tror jag inte gynnar någon. Jag tror
              framför allt inte att det skulle gynna förskolan om de medel som
              ska gå till eventuellt hemmavarande föräldrar skulle tas från
              förskolans befintliga medel, vilket ju andra partier, inte här
              närvarande, har föreslagit. Det tror jag vore mycket olyckligt.
            </seg>
            <seg n="b4d4eed7">
              Däremot tror jag att det är viktigt att vi funderar över varför
              kommunerna inte klarar att ta in barn inom trefyra månader. Först
              och främst är det inte samma kommuner som återfinns, vilket tyder
              på att det inte handlar om en ständigt dålig ekonomi, en ovilja
              att bygga ut och en ovilja att anställa mer personal tvärtom.
              Det händer saker i kommunerna som de får förklara och som det
              kan finnas skäl till. Jag säger inte att skälen är ursäktade och
              att det är skäl nog för den förälder som inte får en plats för
              sitt barn. Men det är klart att vi som politiska beslutsfattare
              måste vara medvetna om att en försening kan vara en månad eller
              en vecka. Det kan vara så att man fortfarande befinner sig i kö,
              trots att man har blivit erbjuden en plats, men vill ha plats
              på en speciell förskola.
            </seg>
            <seg n="1dbac4f7">
              Jag vill återigen säga, om Sofia Larsen möjligtvis missförstod
              mig tidigare, att det finns ingen ursäkt. Men jag har svårt att
              se hur tvångsförvaltande eller vite skulle kunna hjälpa kommunerna.
              Det handlar heller inte alltid om ekonomi, utan det handlar om
              svårigheten att förutse när barn kommer inflyttande till kommunen
              när man under hela året ska tillgodose behovet av plats inom trefyra
              månader.
            </seg>
            <seg n="408474b9">
              Det är svårt att diskutera detta generellt, och varje kommun
              har sina olika skäl. Men om det hade varit så att vi hade sett
              samma kommuner ständigt och jämt återkomma, då hade det varit
              ett annat problem, tycker jag, än att kommuner tillfälligt har
              svårt att följa lagen. Helsingfors, som är ett konkret exempel,
              har problem med sina planärenden. Det tar lång tid att planlägga
              ett helt ärende, från idé om plats till bygglov och till att förskolan
              står där den står och kan inrymma befintlig verksamhet. Det är
              viktigt att komma ihåg det.
            </seg>
            <seg n="1f77b225">
              6 000 fler motsvarar en satsning som möjliggör 15 barn per barngrupp.
              Jag är helt övertygad om att vi kommer att se barngrupper som
              är både större och mindre både nu och efter den satsningen, därför
              att kommunerna själva ser att i en viss del av kommunen måste
              man satsa extra mycket, att man i en annan del kanske behöver
              en ny personal, medan man i en annan del redan har åstadkommit
              det som man tror är det rimliga och mest möjliga.
            </seg>
            <seg n="1b607e7a">
              Jag svarar gärna på frågor, och jag vill gärna höra idéer och
              synpunkter från Sofia Larsen själv när det gäller just rekrytering
              och personalförstärkning. Vi ser naturligtvis ett behov av personal
              som ska arbeta. Det handlar både om förskollärare och om barnskötare
              och om andra vuxna, som jag också ser som betydelsefulla i förskolans
              verksamhet. Förskolan är ju faktiskt omtalad både nationellt och
              kanske framför allt internationellt för sin bredd och för hur
              man i arbetslagen lyckas kombinera ett lärande och en omsorg på
              lekens grund. Det handlar inte bara om att rekrytera de nyutbildade
              förskollärarna, även om jag delar Sofia Larsens uppfattning, och
              jag har gjort det länge. Det handlar också om hur vi får fler
              som väljer lärarprogrammet att välja inriktningen tidiga åldrar
              och att också få dem att sedan arbeta i förskolan.
            </seg>
            <seg n="2053631a">
              Vi kommer att upprepa de samtal och dialoger som vi hade med
              alla högskolor och universitet i fjol. Min uppfattning är att
              de tre regleringsbrev som har tillsänts högskolor och universitet
              inte följs i den utsträckning som de skulle göra. Man ska särskilt
              tillse att man examinerar lärare som arbetar i förskolor och i
              de tidiga åren i grundskolan, vilket man inte gör. Naturligtvis
              krävs det en ordentlig funderare på hur mycket högskolorna och
              universiteten ska styras i detta arbete.
            </seg>
          </u>
          <note type="speaker" n="582bcf7b">
            Anf. 63 SOFIA LARSEN (c):
          </note>
          <u who="Q4960997" xml:id="i-b2b8cefcb795ec1b-2" n="5dd7c982">
            <seg n="c262125e">
              Herr talman! Jag tror, precis som minister Hallengren, inte att
              det finns någon ovilja hos någon enda kommun. Självklart vill
              alla kommuner göra det bästa för sina invånare och också följa
              de lagar och regler som är uppsatta för att kunna göra det bästa
              för dem som bor där oavsett om det gäller barnfamiljer eller inte.
              Men sedan kommer svårigheten att också kunna göra det, om man
              har alla möjligheter.
            </seg>
            <seg n="83756d5c">
              Jag tror att anledningen till att vi ser att det inte är samma
              kommuner som återkommer är just att ekonomin ligger precis på
              gränsen. Man har fått rådda om i systemet och det blir ad hoc
              -utslag hela tiden. Man ser att okej, nu räcker det inte den här
              omgången. Det är brist på lärare och förskollärare, det vet vi.
              Vi vet också att det är brist på pengar. Då blir det den här rörligheten,
              att man lever precis med näsan över vattenytan vartenda år eller
              varje termin när det sker en start.
            </seg>
            <seg n="4afdfd38">
              Det är det här vi behöver ändra på. Vi behöver ge möjligheter
              till en längre planering. Det är ju inte särskilt svårt att planera.
              Nu vet vi att det är en jättelik babyboom. Man kan också statistiskt
              se att om några år kommer många av de här barnen att börja på
              förskolan och den verksamheten. Då kan man väldigt lätt agera
              efter det. Men då måste det också finnas möjlighet att agera.
              Det måste finnas lärare och ekonomiska resurser. Man får inte
              bara låta det gå och säga att problemen finns och att någon annan
              någon annan gång får göra något åt dem.
            </seg>
            <seg n="c9d7ed39">
              Det där med lärarutbildningen är jätteviktigt. Jag tror att det
              handlar om arbetsmiljö, lön, flexibilitet mot skolan och om att
              göra påbyggnader för människor som har en annan typ av utbildning
              i dag. Det finns många spännande möjligheter att diskutera. Men
              skyll inte bara på kommunerna utan se också vilken vardag som
              de lever i och vilken vardag som de här familjerna lever i. Sedan
              måste vi i stället ge dem förutsättningar.
            </seg>
          </u>
          <note type="speaker" n="7fb98344">
            Anf. 64 Statsrådet LENA HALLENGREN (s):
          </note>
          <u who="Q3431836" xml:id="i-6e2f4fb09918af40-1" n="cde050cc" next="i-dddf1104b8a0ec1a-1">
            <seg n="0815ea18">
              Herr talman! Jag kan väl avslutningsvis slå fast att det inte
              handlar om ovilja. Jag är faktiskt inte heller beredd att skriva
              under på att det alltid handlar om ekonomi. Det handlar om en
              förmåga och en vilja att både planera och prioritera verksamheten.
              Vi vet att barnkullarna kommer att öka de närmaste åren. Vi vet
              också att barnkullarna i grundskolorna kommer att minska. Möjligheten
              och förmågan att styra om mellan dem kräver en hel del. Det kräver
              inte bara vilja från den enskilde att byta arbetsplats utan det
              är också fråga om hur man ger möjlighet till en kompetens som
              faktiskt gör det möjligt att växla från grundskola till förskola.
              De som är nyutbildade nu har ju den kompetensen. Det kan vi se
              som positivt i ett läge då kullarna ökar och minskar i olika skolformer.
            </seg>
            <seg n="5153fed7">
              Det föds alltfler barn, och det behövs en utbyggd förskola. Men
              det kan inte huvudsakligen vara statens uppgift att bygga ut denna
              verksamhet. Det är min bestämda uppfattning. Att däremot hjälpas
              åt i det åtagande som det innebär att anställa mer personal är
              något som jag med glädje ska återkomma till riksdagen om senare.
            </seg>
          </u>
          <note n="25c5403a">
            Överläggningen var härmed avslutad.
          </note>
          <note n="0966326f">
            15 § Anmälan om inkommen faktapromemoria om förslag från Europeiska
            kommissionen
          </note>
          <note n="9b1e63cf">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="Q3431836" xml:id="i-dddf1104b8a0ec1a-1" n="cde050cc" prev="i-6e2f4fb09918af40-1">
            <seg n="41538441">
              KOM(2003)621
            </seg>
          </u>
          <note n="dcefd6f0">
            16 § Förnyad bordläggning
          </note>
          <note n="c6dc494c">
            Föredrogs och bordlades åter
          </note>
          <note n="7a0a2d7d">
            17 § Bordläggning
          </note>
          <note n="07a314a1">
            Anmäldes och bordlades
          </note>
          <note n="2e5e040d">
            18 § Anmälan om interpellationer
          </note>
          <note n="48602ac2">
            Anmäldes att följande interpellationer framställts
          </note>
          <note n="0b1c90b2">
            den 13 februari
          </note>
          <note n="6b095bac">
            Martin Andreasson
          </note>
          <note n="206ba6a1">
            Birgitta Ohlsson
          </note>
          <note n="62a74b10">
            Axel Darvik
          </note>
          <note n="58f4495a">
            Erik Ullenhag
          </note>
          <note n="62a74b10">
            Axel Darvik
          </note>
          <note n="20b374b7">
            den 16 februari
          </note>
          <note n="26dea052">
            Chatrine Pålsson
          </note>
          <note n="c1b5c891">
            Marie Wahlgren
          </note>
          <note n="462fd046">
            den 17 februari
          </note>
          <note n="3805d76e">
            Inger Lundberg
          </note>
          <note n="10ded471">
            Cecilia Wigström
          </note>
          <note n="27aea766">
            Tobias Billström
          </note>
          <note n="faa33048">
            Åsa Torstensson
          </note>
          <note n="02b46898">
            Anita Brodén
          </note>
          <note n="f06132c0">
            Interpellationerna redovisas i bilaga som fogats till riksdagens
            snabbprotokoll tisdagen den 2 mars.
          </note>
          <note n="30aa1986">
            19 § Anmälan om frågor för skriftliga svar
          </note>
          <note n="6b27c6a4">
            Anmäldes att följande frågor för skriftliga svar framställts
          </note>
          <note n="0b1c90b2">
            den 13 februari
          </note>
          <note n="7dd5a83e">
            Bengt-Anders Johansson
          </note>
          <note n="123ee7b3">
            Jörgen Johansson
          </note>
          <note n="12126097">
            Erling Wälivaara
          </note>
          <note n="02ef1703">
            Fredrik Olovsson
          </note>
          <note n="993f93f9">
            Lars Wegendal
          </note>
          <note n="2e189542">
            Mikael Odenberg
          </note>
          <note n="123ee7b3">
            Jörgen Johansson
          </note>
          <note n="edaf3c98">
            Ann-Marie Fagerström
          </note>
          <note n="20b374b7">
            den 16 februari
          </note>
          <note n="533fa9ce">
            Annelie Enochson
          </note>
          <note n="10ded471">
            Cecilia Wigström
          </note>
          <note n="10ded471">
            Cecilia Wigström
          </note>
          <note n="8976a79e">
            Tuve Skånberg
          </note>
          <note n="6b095bac">
            Martin Andreasson
          </note>
          <note n="6b095bac">
            Martin Andreasson
          </note>
          <note n="6f445df9">
            Eva Flyborg
          </note>
          <note n="45f3fa4a">
            Peter Danielsson
          </note>
          <note n="d0c2fcde">
            Anne-Marie Ekström
          </note>
          <note n="2327d48b">
            Kaj Nordquist
          </note>
          <note n="2288e9f2">
            Birgitta Ahlqvist
          </note>
          <note n="462fd046">
            den 17 februari
          </note>
          <note n="80ea6969">
            Ulf Holm
          </note>
          <note n="7588d974">
            Magdalena Andersson
          </note>
          <note n="1017a4a6">
            Mona Jönsson
          </note>
          <note n="d7885bb0">
            Lena Ek
          </note>
          <note n="17f93716">
            Yvonne Ångström
          </note>
          <note n="58613d96">
            Jeppe Johnsson
          </note>
          <note n="a087dc7b">
            Sven Gunnar Persson
          </note>
          <note n="58bf2535">
            Frågorna 2003/04:761768 redovisas i bilaga som fogats till riksdagens
            snabbprotokoll tisdagen den 17 februari.
          </note>
          <note n="cfb79508">
            Frågorna 2003/04:769786 redovisas i bilaga som fogats till riksdagens
            snabbprotokoll tisdagen den 2 mars.
          </note>
          <note n="bb3dab89">
            20 § Anmälan om skriftligt svar på fråga
          </note>
          <note n="b2bdfe9b">
            Anmäldes att skriftligt svar på följande fråga inkommit
          </note>
          <note n="20b374b7">
            den 16 februari
          </note>
          <note n="92674e40">
            Marietta de Pourbaix-Lundin
          </note>
          <note n="49ffd594">
            Svaret redovisas i bilaga som fogats till riksdagens snabbprotokoll
            tisdagen den 2 mars.
          </note>
          <note n="e9aa4efe">
            21 § Kammaren åtskildes kl. 18.23.
          </note>
          <note n="f4a764df">
            Förhandlingarna leddes
          </note>
          <note n="0bbf6cae">
            /Monica Gustafson
          </note>
        </div>
      </body>
    </text>
  </TEI>
</teiCorpus>
