<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--91</head>
          <docDate when="2003-03-31">2003-03-31</docDate>
        </div>
      </front>
      <body>
        <div>
          <note n="03957993">
            ﻿
          </note>
          <note n="3da141b6">
            Riksdagens protokoll
          </note>
          <note n="6cd44d12">
            2003/04:91
          </note>
          <note type="date" n="ca0420ff">
            Onsdagen den 31 mars
          </note>
          <note n="e7924bfa">
            Kl. 09:00 - 22:47
          </note>
          <note n="e554c0fd">
            1 § Justering av protokoll
          </note>
          <note n="54150eaf">
            Justerades protokollet för den 25 mars.
          </note>
          <note n="4ce3baee">
            2 § Avsägelser
          </note>
          <note n="512562e7">
            Tredje vice talmannen meddelade att följande ledamöter avsagt
            sig sitt uppdrag som extra suppleant i konstitutionsutskottet:
          </note>
          <note n="a5b73368">
            Christina Axelsson (s)
          </note>
          <note n="efaafad4">
            Anita Jönsson (s)
          </note>
          <note n="095f2cac">
            Eva Arvidsson (s)
          </note>
          <note n="474fe1ed">
            Margareta Sandgren (s)
          </note>
          <note n="1e5c7386">
            Camilla Sköld Jansson (v)
          </note>
          <note n="ec1bc887">
            Kammaren biföll dessa avsägelser.
          </note>
          <note n="8ff1e4cc">
            3 § Anmälan om fördröjda svar på interpellationer
          </note>
          <note n="48278025">
            Till riksdagen hade inkommit följande skrivelser:
          </note>
          <note n="c57a52d3">
            Interpellation 2003/04:347
          </note>
          <note n="af151391">
            Interpellation 2003/04:347 av Ola Sundell om häktet i Östersund
          </note>
          <note n="913cb66f">
            Interpellationen kommer att besvaras den 13 april 2004.
          </note>
          <note n="c04f1b4e">
            Skälet till dröjsmålet är utlandsresor och plenifri vecka i riksdagen.
          </note>
          <note n="e9836cec">
            Thomas Bodström
          </note>
          <note n="9931f852">
            Interpellation 2003/04:352
          </note>
          <note n="43700609">
            Interpellation 2003/04:352 av Camilla Sköld Jansson om häktesplatser
            i Östersund
          </note>
          <note n="913cb66f">
            Interpellationen kommer att besvaras den 13 april 2004.
          </note>
          <note n="c04f1b4e">
            Skälet till dröjsmålet är utlandsresor och plenifri vecka i riksdagen.
          </note>
          <note n="e9836cec">
            Thomas Bodström
          </note>
          <note n="d12a08e1">
            Interpellation 2003/04:370
          </note>
          <note n="0325caef">
            Interpellation 2003/04:370 av Anne-Marie Ekström (fp) om Migrationsverkets
            resurser
          </note>
          <note n="aa77cb6b">
            Interpellationen kommer att besvaras onsdagen den 14 april 2004.
          </note>
          <note n="38355ead">
            Skälet till dröjsmålet är resor samt plenifri vecka i riksdagen.
          </note>
          <note n="c0460cd3">
            Barbro Holmberg
          </note>
          <note n="ad6d3313">
            Interpellation 2003/04:372
          </note>
          <note n="55418bef">
            Interpellation 2003/04:372 av Carl-Axel Johansson om domstolarna
            och rättsväsendet i Skåne
          </note>
          <note n="913cb66f">
            Interpellationen kommer att besvaras den 13 april 2004.
          </note>
          <note n="c04f1b4e">
            Skälet till dröjsmålet är utlandsresor och plenifri vecka i riksdagen.
          </note>
          <note n="e9836cec">
            Thomas Bodström
          </note>
          <note n="59544ecd">
            Interpellation 2003/04:373
          </note>
          <note n="013f63d4">
            Interpellation 2003/04:373 av Tasso Stafilidis (v) om praxis
            i flyktingärenden gällande homosexuella i Iran
          </note>
          <note n="aa77cb6b">
            Interpellationen kommer att besvaras onsdagen den 14 april 2004.
          </note>
          <note n="38355ead">
            Skälet till dröjsmålet är resor samt plenifri vecka i riksdagen.
          </note>
          <note n="c0460cd3">
            Barbro Holmberg
          </note>
          <note n="d9598543">
            Interpellation 2003/04:390
          </note>
          <note n="e5b5d499">
            Interpellation 2003/04:390 av Ulf Nilsson om civilekonomexamen
          </note>
          <note n="ef71684c">
            Interpellationen kommer att besvaras tisdagen den 27 april 2004.
          </note>
          <note n="97dcb058">
            Skälet till dröjsmålet är bl.a. plenifri vecka i riksdagen och
            resor.
          </note>
          <note n="cd683197">
            Thomas Östros
          </note>
          <note n="9202671b">
            4 § Anmälan om inkommen faktapromemoria om förslag från Europeiska
            kommissionen
          </note>
          <note n="0b40474b">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="122abfe8">
            KOM(2003)423
          </note>
          <note n="960637da">
            5 § Hänvisning av ärenden till utskott
          </note>
          <note n="9d59eec5">
            Föredrogs och hänvisades
          </note>
          <note n="dfd15443">
            6 § Förnyad bordläggning
          </note>
          <note n="b8047ba6">
            Föredrogs och bordlades åter
          </note>
          <note n="b1ebb8dd">
            7 § Beslut om ärenden som slutdebatterats den 25 mars
          </note>
          <note n="709f4753">
            Punkt 1
          </note>
          <note n="288773b4">
            Punkt 5
          </note>
          <note n="968a8d92">
            Punkt 10
          </note>
          <note n="45bec6d3">
            Punkt 19
          </note>
          <note n="aaa090e0">
            Punkt 21
          </note>
          <note n="e1cba3d9">
            Punkt 22
          </note>
          <note n="9093e775">
            Övriga punkter
          </note>
          <note n="709f4753">
            Punkt 1
          </note>
          <note n="288773b4">
            Punkt 5
          </note>
          <note n="42bcaf82">
            Punkt 17
          </note>
          <note n="a35012cf">
            Punkt 20
          </note>
          <note n="a42a34b3">
            Punkt 23
          </note>
          <note n="26a7cbee">
            Punkt 26
          </note>
          <note n="9093e775">
            Övriga punkter
          </note>
          <note n="709f4753">
            Punkt 1
          </note>
          <note n="aa8e8bc8">
            Punkt 2
          </note>
          <note n="d56d531b">
            Punkt 3
          </note>
          <note n="d2aa3067">
            Punkt 4
          </note>
          <note n="e3057193">
            Punkt 6
          </note>
          <note n="9093e775">
            Övriga punkter
          </note>
          <note n="709f4753">
            Punkt 1
          </note>
          <note n="aa8e8bc8">
            Punkt 2
          </note>
          <note n="d56d531b">
            Punkt 3
          </note>
          <note n="d2aa3067">
            Punkt 4
          </note>
          <note n="fc395ed6">
            Punkt 9
          </note>
          <note n="22c0c314">
            8 § Mänskliga rättigheter och relationer till andra länder
          </note>
          <note type="speaker" n="9e26c262">
            Anf. 1 GÖRAN LINDBLAD (m):
          </note>
          <u who="Q326524" xml:id="i-9a2312fc2ab81d9e-0" n="3f1410f1">
            <seg n="2b2ff9e6">
              Fru talman! Jag får först be om ursäkt för att jag är så pass
              hes, men jag tror att jag ska kunna klara den här debatten ändå.
            </seg>
            <seg n="34d4859e">
              I Rom, den 4 november 1950, antogs den europeiska konventionen
              om de mänskliga rättigheterna. Europarådets syfte skulle vara
              att bevara och utveckla de mänskliga rättigheterna och de grundläggande
              friheterna, vilka utgör själva grundvalen för rättvisa och fred
              i världen.
            </seg>
            <seg n="7c3bfa42">
              I skuggan av det kalla kriget var det statsmän i Europa som insåg
              betydelsen av frihet, demokrati och mänskliga rättigheter. Kontrasten
              var stor mot det som pågick bakom järnridån. Där hade marxismen,
              vidareutvecklad av Lenin och fulländad av Stalin, länge visat
              sitt rätta ansikte, ett ansikte som uttryckte statsterror. Terrorn
              riktade sig mot de egna medborgarna när de inte lydigt anpassade
              sig till de överordnade kollektiva utopiska målen.
            </seg>
            <seg n="e1f86565">
              Lenins förakt för den borgerliga politiska demokratin och hans
              rättfärdigande av våld och förtryck utifrån en proletär rättvisedefinition
              har varit ledstjärna åt snart sagt alla världens kommunistiska
              diktaturer.
            </seg>
            <seg n="5e7d168c">
              Fru talman! I Europa håller, med ett fåtal undantag, samtliga
              länder som drabbades av detta proletariatets diktatur på att resa
              sig. För vissa, åtta av de tio nya EU-medlemmarna, har utvecklingen
              varit glädjande snabb.
            </seg>
            <seg n="f8a7a0cf">
              I utvecklingsländerna har dock marxismens förlamande grepp ännu
              inte övervunnits. Vissa länder regeras fortfarande enligt kommunistiska
              principer. Andra har blivit teokratier. Dock övergår de allra
              flesta, helt naturligt tycks det, till kleptokratier där makthavare
              berikar sig själva på folkets bekostnad.
            </seg>
            <seg n="5ac612b3">
              Fru talman! Ingen tvekan råder om att frihet, demokrati och mänskliga
              rättigheter tillsammans med marknadsekonomi är det enastående
              bästa fattigdomsbekämpningsmedlet. Om detta tvista vi inte längre
              i den här kammaren.
            </seg>
            <seg n="3612d9be">
              Dagens debatt om betänkande UU9 med anledning av regeringens
              skrivelse har stor aktualitet. Stora delar av betänkandet präglas
              av en stor samsyn tvärs över partigränserna i utskottet, men på
              en del avgörande punkter finns betydelsefulla skillnader. Vi moderater
              står givetvis bakom alla våra reservationer, men av tidsskäl yrkar
              jag bifall endast till reservation 1.
            </seg>
            <seg n="1e73d2d9">
              Fru talman! De mänskliga rättigheterna bygger på individens frihet.
              Att erkänna en persons rättigheter är att ge henne eller honom
              utrymme att välja fritt och att handla fritt. I regeringens skrivelse
              saknas en redogörelse om de mänskliga rättigheterna i de länder
              där Sverige har ett utvecklingssamarbete. Jag efterlyser en sådan
              redogörelse. Dessutom vore det önskvärt med konkreta förslag,
              så att vi vet hur man ska arbeta framöver, om hur Sverige i framtiden
              ska kunna främja de mänskliga rättigheterna i de länder där vi
              har särskilt stora möjligheter att påverka. Det är häpnadsväckande
              att det inte finns en sådan planering och sammanställning i dag.
            </seg>
            <seg n="67b8c3b1">
              Sverige måste fortsatt kraftfullt bekämpa användningen av dödsstraff.
              Inte heller tortyr eller annan förnedrande behandling kan accepteras.
              Europeiska unionen har valt att föra MR-dialog på expertnivå med
              länder där MR-nivån är låg. En sådan dialog förs såväl med Iran
              som med Kina. Vad gäller Iran har utvecklingen på senare tid faktiskt
              gått åt alldeles fel håll. Valet till parlamentet framstår närmast
              som en parodi på demokrati. Mängder med reformvänliga kandidater
              nekades att delta. I stället valde det så kallade väktarrådet
              vilka kandidater som skulle få ställa upp i valet. Det var fritt
              val för mullorna alltså. Regimen bestämde.
            </seg>
            <seg n="dbd97347">
              Det återstår att se om dialogen som EU för med Iran leder någonstans.
              Under tiden är det viktigt att vi alla uttalar vårt stöd för mänskliga
              rättigheter och demokrati i Iran. Sanningens minut närmar sig
              för de styrande mullorna.
            </seg>
            <seg n="80d28f0c">
              I Kina avrättas fler människor än i övriga världen tillsammans.
              Det är av yttersta vikt att Sverige och Europeiska unionen vid
              varje givet tillfälle uppmanar Kinas regering att upphöra med
              kränkningar av enskilda och organisationer. Det är glädjande att
              utrikesministern efter ett moderat initiativ i EU-nämnden lovade
              att driva frågan i EU om en resolution i FN vad gäller MR-läget
              i Kina. Det är bra att vi har en enighet i den frågan.
            </seg>
            <seg n="6724bd62">
              Israels rätt att existera inom erkända och säkra gränser måste
              tydligt erkännas av alla, inklusive den palestinska sidan. Fredsprocessen
              gjorde glädjande framsteg men avbröts i september 2000 av systematiskt
              våld, den så kallade andra intifadan. Israel befinner sig i en
              mycket svår situation eftersom man måste skydda sig mot terror
              och de krafter som vill förgöra landet fullständigt och samtidigt
              stimulera och förhandla med de krafter som är beredda att erkänna
              Israels existens och vill leva i fredlig samexistens.
            </seg>
            <seg n="973b434d">
              Bekämpningen av terrorism och angrepp på landet måste ske i enlighet
              med folkrätten. Självmordsbombningar, terrorattacker på civila
              israeler, kan aldrig ursäktas och knappast ens förklaras.
            </seg>
            <seg n="a848a66b">
              Palestinierna har också rätt att leva i en egen demokratisk stat
              med erkända och säkra gränser. De gränserna måste erkännas av
              Israel. Fredsprocessen avbröts av den palestinske presidenten
              i strid med den uttalade viljan till fred och försoning hos en
              bred palestinsk opinion med ömsesidigt erkännande som mål. Det
              gav utrymme åt de krafter som motsätter sig en fredlig uppgörelse.
            </seg>
            <seg n="dac25be5">
              De palestinska krafter som strävar efter en fredlig uppgörelse
              är i en svår situation. Man måste bekämpa terrorism och dessutom
              få stöd av den egna befolkningen. Även den palestinska sidan måste
              följa folkrätten.
            </seg>
            <seg n="9acb6642">
              Fru talman! På grund av centralism, korruption och bristande
              insyn har den palestinska myndighetens institutioner ytterligare
              försvagats på senare tid. Det är överraskande efter den senaste
              tidens avslöjanden, för att inte säga häpnadsväckande, att det
              inte gick att få en utskottsmajoritet som uttalade att inga svenska
              biståndspengar ska gå till direkt eller indirekt stöd av terrorfinansiering.
              Övergrepp och förödmjukelser drabbar både israeler och palestinier
              i strid med folkrätten.
            </seg>
            <seg n="8361c199">
              Fru talman! FN-rapporten UN Report on Arab Development är den
              första som inriktar sig på Arabförbundets 22 medlemsstater. Rapporten
              är ingen upplyftande läsning. Den visar att det inte i något enda
              arabland finns en politisk opposition som kan verka på laglig
              väg. Inte ett enda av de här länderna kan sägas ha ett demokratiskt
              system.
            </seg>
            <seg n="aba50c75">
              Vi anser att människor som lever i arabiska länder har samma
              rätt till frihet, demokrati och respekt för mänskliga rättigheter
              som människor i andra länder, till exempel här i Sverige. Hållningen
              att kultur, religion eller tradition gör att arabvärlden skulle
              vara annorlunda är en närmast rasistisk hållning. Araber har rimligen
              exakt samma människovärde som alla vi andra. Det förvånar mig
              att det synsättet inte delas av utskottsmajoriteten.
            </seg>
            <seg n="12c38172">
              Presidentvalet i Ryssland uppfyllde formellt kraven på ett riktigt
              val. Problemet är närmast ryska mediers partiskhet och statens
              kontroll över dessa medier. Vad gäller situationen i Tjetjenien
              är den komplicerad, men Europarådet är tydligt i sin kritik vad
              gäller bristen på respekt för mänskliga rättigheter i Rysslands
              hantering av konflikten.
            </seg>
            <seg n="64fc7cd6">
              Vitryssland går allt längre i sitt återtåg mot det gammelsovjetiska.
              Nu har Lukasjenko anställt ca 10 000 ideologer som inom en myndighet
              för statsideologi ska upplysa folket om vad som är rätt och fel.
              Det kan man kalla ett kraftigt återtåg.
            </seg>
            <seg n="a814b928">
              I Azerbajdzjan, dit jag för övrigt reser om någon vecka, är man
              visserligen på väg mot demokrati om än det går sakta, men det
              återstår en hel del. Fortfarande riskerar politiska oppositionspartier
              att fängslas. Närmare en miljon azerier är internflyktingar i
              sitt eget land med hänvisning till konflikten i Nagorno-Karabach.
              Sedan tio år tillbaka har man stora delar av den egna befolkningen
              sittande i flyktingläger under bedrövliga former.
            </seg>
            <seg n="47c081fb">
              Fru talman! Om vi åter talar om Kina återstår många politiska
              reformer innan det landet kvalificerar sig inom området mänskliga
              rättigheter. Det är till exempel i dag inte möjligt att kritiskt
              granska kommunistpartiets åter dessa kommunister maktmonopol,
              den centrala politiska ledningen, kinesisk överhöghet i Tibet
              eller återförening med Taiwan, ej heller händelserna juni 1989
              eller kampanjen mot falungongrörelsen. Frågan om dödsstraffets
              avskaffande körs ständigt i repris i EU:s Kinadialog.
            </seg>
            <seg n="36df4e55">
              I betänkandet och reservation anförs att en förbättring uppnåtts
              eftersom Kina ej uttalat hot i samband med presidentvalet i Taiwan.
              Dessvärre har sedan både reservation och betänkande skrivits det
              blivit en försämring eftersom Kina nu efter de demonstrationer
              som har förekommit i Taipei efter presidentvalet har hotat att
              ingripa om man anser att ordningen går över styr. Det är helt
              oacceptabelt. Våld och hot om våld får inte användas stater emellan.
            </seg>
            <seg n="254ca158">
              Religionsutövning är enligt Kinas konstitution fri, men kontrollen
              är hård i Tibet. Dessutom förföljs olika religiösa organisationer,
              bland annat falungongsekten.
            </seg>
            <seg n="58061069">
              Som jag poängterade under avsnittet om dödsstraff måste den svenska
              regeringen reagera hårdare mot övergreppen mot mänskliga fri-
              och rättigheter i Kommunist-Kina.
            </seg>
            <seg n="42776ab3">
              Kuba är numera det enda landet i Latinamerika utan en folkvald
              regering. Åtskilliga av demokratierna är bräckliga, och respekten
              för de mänskliga rättigheterna lämnar mycket övrigt att önska,
              men kommunistregimen i Kuba spelar i en egen ruskig klass.
            </seg>
            <seg n="19130b07">
              Europeiska unionen måste bli tydlig i sin kritik mot regimens
              brott. Däremot nyttjar det inget till med sanktioner. Snarare
              har väl sanktioner hållit Castro kvar vid makten alldeles för
              länge. Det gäller att öppna upp landet för handel och att släppa
              in utländska influenser.
            </seg>
            <seg n="c2ea3ca8">
              Fru talman! Sammanfattningsvis kan man säga att det under de
              senaste drygt 50 åren har hänt mycket positivt, särskilt i Europa.
              Mången omställning har gått fortare och bättre än någon kunnat
              ana. Det finns lysande exempel i Europa, vi har Sydkorea i Asien,
              Taiwan och så vidare. Men samtidigt återstår enormt mycket hårt
              arbete innan alla världens folk respekteras lika, var och en som
              en egen individ med förhoppningar och framtidsplaner som kan förverkligas
              utan att maktfullkomliga giriga kleptokrater, teokrater och kommunister
              blandar sig i med hat, mord och terror.
            </seg>
          </u>
          <note type="speaker" n="b4ea7b8a">
            Anf. 2 CECILIA WIGSTRÖM (fp):
          </note>
          <note n="96bba29a">
            Fru talman! Jag vill börja med att yrka bifall till vår reservation
            nr 2.
          </note>
          <u who="Q4990503" xml:id="i-13e8a2eb0f0b22c4-0" n="4f4c8e48">
            <seg n="c45490b8">
              I dag ska vi debattera mänskliga rättigheter och Sveriges relationer
              till andra länder. När någon säger orden mänskliga rättigheter
              associerar vi ofta först till FN:s allmänna deklaration från 1948.
              Men ursprungen till de mänskliga rättigheterna hittar vi långt
              tidigare hos liberala tänkare och filosofer som ville skydda medborgarna
              från de kungliga despoterna som styrde på den tiden i Europa.
              Redan under 1600-talet antogs i England en rättighetsförklaring
              som fick efterföljare i den amerikanska konstitutionen och den
              franska revolutionen.
            </seg>
            <seg n="61dc6ed9">
              Det är alltså en oerhörd liberal framgång att de mänskliga rättigheterna
              nu i vår tid tas på allvar i alltfler länder. De utgör en central
              del av folkrätten. Men deras ställning behöver självklart stärkas
              ytterligare inom FN-systemet. Det har vi fått bevisat många gånger,
              till exempel när FN stod handfallet inför folkmordet i Rwanda.
            </seg>
            <seg n="113900bc">
              Alla människor är födda fria och lika i värde och rättigheter.
              Varje människa har rätt att leva ett liv i fred och frihet med
              reella möjligheter att påverka sin egen livssituation. Så kan
              endast ske om de mänskliga rättigheterna respekteras. Det gör
              de endast på ett fullgott sätt i en demokrati. Demokratin är det
              enda styrelseskick som är människan värdigt.
            </seg>
            <seg n="143878eb">
              Jag sade att vi har nått framgångar när det gäller mänskliga
              rättigheter. Men fortfarande förekommer grova kränkningar av dessa
              rättigheter. I Egypten könsstympas flickor utan att staten griper
              in. I Zimbabwe fängslas journalister. I Vitryssland inskränks
              föreningsfriheten. Vårt liberala nybildade systerparti fick i
              dagarna besked av myndigheterna att det inte får registrera sig
              som politiskt parti i Vitryssland. Det innebär att det inte kan
              ställa upp i valen i höst. I Afghanistan tillerkänns kvinnor inte
              status som medborgare i den nya konstitutionen. I Iran döms homosexuella
              till prygling, fängelse eller i värsta fall dödsstraff.
            </seg>
            <seg n="1f254a4d">
              För oss liberaler är det oerhört viktigt att försvara och förbättra
              skyddet för de mänskliga rättigheterna. Dödsstraffet är en av
              de grövsta kränkningarna av mänskliga rättigheter och bör avskaffas
              i hela världen. Vi måste kraftfullt fördöma de länder som fortfarande
              tillämpar det. Folkrepubliken Kina är det land i världen som avrättar
              flest människor. Det lilla grannlandet Singapore avrättar flest
              människor per invånare.
            </seg>
            <seg n="9e82c58f">
              Fru talman! Politiska riktningar har många gånger svårt att enas
              om en gemensam syn på mänskliga rättigheter. Dessa åsiktsskillnader
              är inte överspelade. Om man ser till verkligheten är en principiell
              uppdelning mellan politiska och medborgerliga rättigheter kontra
              sociala, kulturella och ekonomiska rättigheter ofta på sin plats.
              Politiska rättigheter syftar till att skydda den enskilde från
              olika övergrepp. De flesta civila och medborgerliga rättigheter
              är absoluta och bör även i fattiga länder genomföras omgående.
            </seg>
            <seg n="b9791b1a">
              De kommunistiska regimer som för bara ett årtionde sedan kontrollerade
              halva Europa hävdade att civila och medborgerliga rättigheter
              saknade relevans. I stället gjorde dessa regimer anspråk på att
              ha förverkligat rättigheter av ett annat slag: rätt till arbete,
              rätt till sjukvård, etcetera. I verkligheten var dessa anspråk
              falska. Dessa sociala rättigheter uppfylls i allmänhet sämre under
              socialismen än i demokratiska marknadsekonomier. Sanningen är
              ju den att demokratier bättre uppfyller sina medborgares behov.
              Nobelpristagaren Amartya Sen har visat att ingen hungersnöd har
              brutit ut i demokratier.
            </seg>
            <seg n="2b996143">
              Sociala rättigheter av det slag som dessa regimer gjorde oriktigt
              anspråk på att förverkliga är av en annan karaktär än de politiska
              rättigheterna. Sociala rättigheter är i hög grad processuella.
              De kan genomföras först efter hand som möjligheter skapas. De
              är beroende av tillgång till förändrade ekonomiska förutsättningar
              som staten ofta inte rår över. Så står det också i FN:s deklaration
              att dessa rättigheter förverkligas med hänsyn tagen till varje
              stats organisation och resurser medan de civila och medborgerliga
              rättigheterna inte omgärdas med sådana villkor utan bör införas
              omgående.
            </seg>
            <seg n="f82c44a0">
              Det är enligt Folkpartiets uppfattning helt oanständigt att försöka
              förklara frånvaron av till exempel yttrandefrihet med att en social
              rättighet uppehålls. Denna distinktion måste vi göra. Om man inte
              gör åtskillnad mellan de politiska och medborgerliga rättigheterna
              och de socioekonomiska hamnar man i den svårighet som utskottsmajoriteten
              har försatt sig i.
            </seg>
            <seg n="0219582e">
              I betänkandet nämns när det gäller Kuba att framsteg görs där
              vad gäller jämställdhet och utbildningsväsendet. Men varför tar
              ni upp detta? Syftet med detta betänkande är att kritisera allvarliga
              kränkningar av de mänskliga rättigheterna i vissa länder och att
              visa att vi i Sverige inte accepterar detta. Syftet med betänkandet
              är inte att dela ut diplom. Skulle vi dela ut diplom hade Kuba
              blivit utan. Genom att ta upp att det är bra med jämställdheten
              på Kuba skickar utskottsmajoriteten en signal om att det hårda
              politiska förtrycket kan ursäktas eftersom de på Kuba kommit en
              bit på vägen vad gäller jämställdhet.
            </seg>
            <seg n="338bb3cd">
              När massarresteringarna ägde rum förra året uttalade Jan O Karlsson
              att det nu var dags att regeringen införde ett demokratistöd till
              demokratirörelsen på Kuba. Det är väldigt positivt att också utskottet
              ställer sig bakom detta. Men ett år har gått, och orden måste
              också genomföras genom en strategi. Det är väldigt viktigt för
              Folkpartiet liberalerna att poängtera att detta är oerhört viktigt.
              Vi kan inte lämna de demokratiska krafterna på Kuba utan stöd.
            </seg>
            <seg n="02c19495">
              Folkrepubliken Kina är världens största diktatur. Den kommunistiska
              enpartiregimen slår till med brutal hårdhet mot varje antydan
              till politiskt missnöje eller protest. Regimen tolererar inte
              något uttryck som går emot dess egen vilja. Det är bra att Kina
              integreras alltmer i världssamfundet. Men det får inte innebär
              att vi är tysta inför Kinas demokratibrister och övergrepp.
            </seg>
            <seg n="1a1a19f2">
              I framför allt två av de erövrade områdena med egen ickekinesisk
              ursprungsbefolkning Tibet och Xinjiang i västra Kina reses krav
              på självbestämmande. Den kinesiska ockupationen fullbordas effektivt
              med hjälp av massinflyttning, militär kontroll och förtryck. Sverige
              och EU bör våga stå upp för dessa folks rättigheter att få ett
              långtgående självbestämmande. Deras mänskliga rättigheter samt
              deras förutsättningar att vårda och utveckla sina kulturella och
              religiösa särdrag måste respekteras.
            </seg>
            <seg n="81fb031b">
              När det gäller Taiwan måste vi tydligt ta avstånd från all kinesisk
              maktpolitik. Det är i strid med folkrätten och den internationella
              säkerheten i FN-stadgans mening. Varje antydan om att Beijing
              kan komma att använda väpnat våld eller utpressning för att uppnå
              sina mål gentemot Taiwan måste avvisas av EU och Sverige. Det
              är medborgarna i Taiwan som själva ska avgöra om de vill vara
              en del av Folkrepubliken.
            </seg>
            <seg n="ddf4b303">
              Det är upprörande att Frankrike tillsammans med Kina inför presidentvalet
              som ägde rum nyligen utförde flottmanövrer inte långt från Taiwan.
              Inom EU måste vi hålla ihop och gemensamt bilda en enad front
              mot diktaturer och stödja de demokratier som finns. Det är också
              viktigt att EU ändrar sin policy vad gäller Taiwan även när det
              gäller viseringar. Höga taiwanesiska tjänstemän vägras i dag inresevisum
              till Sverige och till EU. Det är verkligen upprörande att den
              nyvalde presidenten Chen Shuibian om nu resultatet kommer att
              hålla även efter en omräkning häromåret vägrades inresevisum till
              Sverige medan kinesiska höga företrädare åker hit på löpande band.
            </seg>
            <seg n="1d42a9b6">
              Det är också oroande att det inom EU nu höjs röster för att vapenembargot
              mot Kina, som infördes efter händelserna på Tiananmen Square,
              ska upphävas. När det är så uppenbart att kränkningarna mot de
              mänskliga rättigheterna i Kina fortsätter och Kinas maktpolitik
              gentemot Taiwan likaså måste Sverige göra sitt yttersta för att
              motarbeta alla dessa tendenser.
            </seg>
            <seg n="42e12fd7">
              Sist, fru talman, vill jag ta upp fallet Dawit Isaak. Dawit Isaak
              är en svensk medborgare som arbetar som journalist i Eritrea.
              I skuggan av den 11 september 2001 passade diktatorn Afewerki
              på att gripa journalister och parlamentsledamöter som kritiserade
              honom. En svensk sitter alltså fängslad i Eritrea utan rättegång
              och utan att vi har någon kontakt med honom sedan mer än två och
              ett halvt år tillbaka.
            </seg>
            <seg n="df7d7b29">
              Alla svenskar vars rättigheter kränks utomlands har rätt till
              likvärdig hjälp från Sveriges regering för att skydda sina medborgerliga
              rättigheter. Men en annan fängslad svensk, Mehdi Ghezali, som
              sitter på Guantánamo, har fått betydligt mer bistånd av UD. Sverige
              har agerat oftare och på högre politisk nivå för att bistå honom
              jämfört med Dawit Isaak.
            </seg>
            <seg n="3e56dff5">
              Från Folkpartiets sida kräver vi att UD utarbetar tydliga rutiner
              för just dessa tillfällen. Det bör göras tydligt vilket bistånd
              en svensk medborgare kan räkna med i en sådan här situation, så
              att alla får rätt till likvärdig hjälp.
            </seg>
          </u>
          <note type="speaker" n="ba72c93b">
            Anf. 3 HOLGER GUSTAFSSON (kd):
          </note>
          <note n="6e999e53">
            Fru talman! Jag vill börja med att yrka bifall till reservation
            nr 10 som utgår från Kristdemokraternas motion U283.
          </note>
          <u who="Q5777750" xml:id="i-5f637b6b7da6509e-0" n="042c1ff3">
            <seg n="6b3339ad">
              Varje människa har rätt till liv och värdighet. Denna rätt är
              direkt knuten till respektive individs existens och behöver därför
              inte förvärvas eller förtjänas. Dessvärre måste denna rätt försvaras
              och främjas varje dag, i varje land, på varje kontinent.
            </seg>
            <seg n="9a513d37">
              Ett liv i värdighet förutsätter respekt för mänskliga rättigheter.
              Det bästa instrumentet för denna respekt är att utveckla de mänskliga
              rättigheterna och det demokratiska styrelseskicket. Historien
              visar oss detta faktum.
            </seg>
            <seg n="71e22ce0">
              Fru talman! Medfödda mänskliga fri- och rättigheter och den demokrati
              som vi i Sverige tar för given är det alltför få människor i andra
              delar av världen som får åtnjuta. Detta tragiska tillstånd i världen
              måste förändras. Demokratin och dess grundläggande värden måste
              spridas för livets, för värdighetens, för fredens, för människornas
              och för mänsklighetens skull.
            </seg>
            <seg n="52bca0a8">
              Fru talman! Den 30 oktober 2003 presenterades den andra av fyra
              planerade rapporter om tillståndet i arabvärlden. Den heter Arab
              Human Development Report 2003 . Det är en brist att rapporterna
              delvis klumpar samman flera stater med stora skillnader. Trots
              detta skildrar de denna del av världen som oförmögen att utvecklas
              politiskt och ekonomiskt. Båda rapporterna har skrivits av framstående
              arabiska akademiker och fått stor uppmärksamhet över hela världen.
            </seg>
            <seg n="763fb36f">
              Den senaste rapportens centrala budskap är att arabländerna måste
              överbrygga ett kunskapsgap genom stora investeringar i utbildning
              och satsningar på en öppen och fri debatt. 2002 års rapport beskriver
              de huvudsakliga problem som arabländerna måste ta sig an för att
              kunna utvecklas politiskt och ekonomiskt. Bristerna består i
            </seg>
            <seg n="45ee30b0">
              Sammanställningen av bristerna är i det närmaste en metodbeskrivning
              över hur man effektivt håller demokratin borta från de arabiska
              folken.
            </seg>
            <seg n="af06773e">
              Fru talman! Konflikten med Israel drar bort uppmärksamheten från
              de interna problemen i arabländerna, problem som måste hanteras
              för att möjliggöra politisk och ekonomisk utveckling. Konflikten
              mellan israeler och palestinier har debatterats i denna kammare
              vid åtskilliga tillfällen. Vi känner alla till de mönster som
              konflikten följer.
            </seg>
            <seg n="19de20d1">
              Sedan Hamasledaren schejk Ahmed Yassin dödades i början av mars
              är situationen i Mellanöstern oerhört spänd. Hamas har varnat
              för fullt krig mot Israel. Nu anser de flesta att USA är den viktigaste
              aktören för att hantera konflikten mellan Israel och Palestina.
            </seg>
            <seg n="577d3da9">
              Risken för ökat våld är stor i regionen, och omvärldens ledare
              manar befolkningen till lugn för att undvika ett fullskaligt krig
              i området. I detta oerhört kritiska läge för Mellanöstern, där
              parterna själva bevisligen är oförmögna att bemästra en fredlig
              lösning, krävs det att omvärlden samlas och tar ett långsiktigt
              ansvar för fred och försoning. Världssamfundet måste agera nu!
            </seg>
            <seg n="12743b07">
              Fru talman! USA:s nyligen framlagda fredsinitiativ Initiativ
              för den utvidgade Mellanöstern är ännu ett förslag i raden av
              försök till en demokratiseringsprocess i regionen. Planen ska
              presenteras under G8-ländernas möte i juni, då ledare för USA,
              Kanada, Storbritannien, Italien, Frankrike, Tyskland, Japan och
              Ryssland ska mötas i USA.
            </seg>
            <seg n="f3ff8db6">
              Initiativet innehåller förslag till politisk, ekonomisk och social
              förändring i hela Mellanöstern från Palestina till Pakistan. De
              förändringar som krävs av fred och försoning för bättre relationer
              mellan araber och västerlänningar är stora. Här pekar man på
            </seg>
            <seg n="14a594d1">
              Det är det amerikanska förslaget.
            </seg>
            <seg n="ebbc7ebe">
              Fru talman! Inom EU möts planen med skepsis, och den svenska
              utrikesministern Laila Freivalds tillhör kritikerna. Freivalds
              ifrågasätter USA:s initiativ och framhåller i stället EU:s fredsplan
              som, enligt utrikesministern, föreslår ett mjukare tillvägagångssätt
              för en ökad demokratisering i Mellanöstern. Att samordna EU:s
              och USA:s mål ser hon inte som en förstahandsuppgift.
            </seg>
            <seg n="9c1bc2ed">
              Utrikesministerns inställning är både märklig och djupt beklaglig
              eftersom den motverkar en konstruktiv hantering av konflikten
              genom att USA och EU försöker söka ett gemensamt mål. Världssamfundet
              kan enbart hantera denna oerhört komplexa konflikt på ett konkret
              och långsiktigt sätt genom en full samordning. Hur ska vi annars
              nå fram till den fredsprocess som är nödvändig för att komma ut
              ur den minst sagt alarmerande situation som råder i dag?
            </seg>
            <seg n="034800de">
              Fru talman! Sveriges roll i arbetet för en hantering av konflikten
              mellan israeler och palestinier bör, om så önskas, vara att verka
              som en opartisk medlare. Sverige kan däremot inte ställa sig neutralt
              till medborgarnas krav på demokrati och ett öppet samhälle.
            </seg>
            <seg n="21021b86">
              I strävan efter mänskliga rättigheter för alla människor i arabvärlden
              måste Sverige vara en mer drivande part i detta sammanhang. Inom
              EU måste Sverige arbeta intensivt för ökad dialog med arabvärlden
              om vikten av politisk och ekonomisk utveckling. Arabländernas
              folk måste få samma fri- och rättigheter som människor åtnjuter
              i demokratiska länder som Sverige.
            </seg>
            <seg n="612a621b">
              Nu måste världssamfundet samlas för Mellanöstern dels för att
              hantera konflikten mellan israeler och palestinier, dels för att
              bistå arabländerna i arbetet med att skapa, främja, skydda och
              upprätthålla de mänskliga rättigheter som deras folk har fullständig
              rätt till.
            </seg>
          </u>
          <note type="speaker" n="8bdf8017">
            Anf. 4 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-0" n="4f4c8e48">
            <seg n="ebb85026">
              Fru talman! I mitt anförande tog jag upp att det är väldigt viktigt
              att skilja mellan de civila och medborgerliga rättigheterna och
              de sociala, ekonomiska och kulturella rättigheterna. De första
              är absoluta och kan genomföras omgående, medan de senare är processuella
              och kan införas först efter det att stater får resurser till det.
            </seg>
            <seg n="168858cc">
              Jag tycker att det är väldigt bra att Kristdemokraterna ställer
              sig bakom vår reservation. Vi har en gemensam reservation om Kuba,
              där vi tydligt säger att eventuellt bra utbildningsväsenden inte
              kan ursäkta de övergrepp som sker där.
            </seg>
            <seg n="9274f692">
              Min fråga till Kristdemokraterna är varför ni inte ville ställa
              upp på vår reservation nr 2, där vi just säger att det generellt,
              inte bara för Kuba, är väldigt viktigt att vi gör en distinktion
              mellan de medborgerliga och de kulturella rättigheterna. Den linje
              som vi förespråkar är den linje som Sverige traditionellt har
              drivit fram till slutet av 90-talet, då regeringen svängde och
              började prata om dessa som lika viktiga. Den svenska grundlagen
              skiljer faktiskt på de här rättigheterna på detta sätt. Jag skulle
              vilja veta varför Kristdemokraterna inte är med oss i den reservationen.
            </seg>
          </u>
          <note type="speaker" n="8d77ec59">
            Anf. 5 HOLGER GUSTAFSSON (kd) replik:
          </note>
          <u who="Q5777750" xml:id="i-a03338f9d1da08f4-0" n="042c1ff3">
            <seg n="2e3163bb">
              Fru talman! Vi har ingen annan uppfattning än vad Folkpartiet
              har i den här frågan. De mänskliga rättigheterna i grunden och
              de sociala skiljer vi på i det sammanhanget. Vi skulle mycket
              väl ha kunnat ställa upp på den reservationen, men vi har uttalat
              oss i frågan åtskilliga gånger tidigare och tyckte inte att det
              var nödvändigt den här gången.
            </seg>
          </u>
          <note type="speaker" n="76fd7aef">
            Anf. 6 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-1" n="4f4c8e48">
            <seg n="fe94438e">
              Fru talman! Tack, det var väldigt glädjande att höra att vi är
              fler i denna kammare som inser vikten av att verkligen premiera
              och se till att de politiska rättigheterna går före, det vill
              säga rätten till liv, rätten till yttrandefrihet och så vidare.
            </seg>
          </u>
          <note type="speaker" n="d2c41b93">
            Anf. 7 HOLGER GUSTAFSSON (kd) replik:
          </note>
          <u who="Q5777750" xml:id="i-bb8daece2595cb16-1" n="042c1ff3" next="i-5f637b6b7da6509e-1">
            <seg n="10f2d4c0">
              Fru talman! Jag kan bara säga att vi naturligtvis kan tävla om
              vem som tyckt och tänkt det här allra längst, om liberalerna gjort
              det längre än Kristdemokraterna. Vi kan säkert hitta rötter för
              oss som skulle gå ännu mycket djupare, men huvudsaken är att vi
              jobbar mot samma mål nu, och det gör vi verkligen.
            </seg>
          </u>
          <note n="0bb0354f" type="speaker">
            Anf. 8 SERMIN ÖZÜRKÜT (v):
          </note>
          <u who="Q5777750" xml:id="i-5f637b6b7da6509e-1" n="042c1ff3" prev="i-bb8daece2595cb16-1">
            <seg n="7bbb9703">
              Fru talman! Jag skulle vilja börja med att yrka bifall till vår
              reservation nr 3 under punkt 1. I reservationen har vi krävt att
              Sverige bör lämna IOM, Internationell organisation för migration.
              IOM har i flera viktiga avseenden handlat och fortsätter att handla
              på ett sätt som gör att grundläggande mänskliga rättigheter för
              migranter, flyktingar och asylsökande kränks.
            </seg>
            <seg n="0de2f5b9">
              Min partikamrat Kalle Larsson kommer i sitt anförande att närmare
              gå in på Vänsterpartiets kritik mot svenskt medlemskap i IOM.
            </seg>
            <seg n="691045b3">
              Utöver detta instämmer vi i grundperspektivet för de mänskliga
              rättigheterna. Grundperspektivet handlar om att se helheten i
              problematiken med mänskliga rättigheter. Med andra ord handlar
              grundprincipen om att se skogen bortom träden. Om man inte ser
              skogen för bara träd missar man helheten.
            </seg>
            <seg n="db84ac7a">
              Med tanke på grundperspektivet instämmer vi i betänkandet i allmänhet
              och i vissa områden i synnerhet.
            </seg>
            <seg n="07e53c67">
              Det första området gäller kvinnors ställning och den specifika
              situation de hamnar i i fråga om brott mot mänskliga rättigheter.
              Regimer som kränker de mänskliga rättigheterna har ibland försvarat
              detta med att just deras land har särskilda förhållanden som gör
              det befogat eller att mänskliga rättigheter inte får hindra utövandet
              av traditionella sedvänjor.
            </seg>
            <seg n="4bbf2c7d">
              Åsikten har också framförts att de internationella normerna skulle
              vara ett västerländskt påfund.
            </seg>
            <seg n="fa7e88b7">
              Wienkonferensen 1993 bekräftade de mänskliga rättigheternas universalitet,
              och denna princip har under de tio år som gått sedan dess vunnit
              en allt bredare förankring i internationella sammanhang. Även
              Vatikanen och vissa islamiska stater ifrågasätter ofta internationella
              överenskommelser inom detta område.
            </seg>
            <seg n="7ab53519">
              Det andra området gäller alla former av tortyr. Till skillnad
              från dödsstraffet, som tillkännages i domslut, utgör tortyr en
              dold verksamhet vars förekomst många länder anstränger sig att
              dölja för omvärlden.
            </seg>
            <seg n="73b7f2cf">
              Det kan inte accepteras i vilket syfte det än må vara. Förbudet
              mot tortyr ingår i de centrala instrumenten för mänskliga rättigheter
              samt i FN:s konvention mot tortyr från 1984. Tilläggsprotokollet
              från 2002 syftar till att stärka möjligheterna att förebygga tortyr.
            </seg>
            <seg n="b944d33d">
              Sverige verkar inom ramen för detta arbete särskilt för att konventionen
              ska innefatta en rätt för anhöriga till information om vad som
              hänt den försvunne samt dennes rätt till skadestånd.
            </seg>
            <seg n="ebbf4ad6">
              Vi kommer att följa regeringens agerande i denna fråga med stort
              intresse.
            </seg>
            <seg n="5ddb054f">
              Det tredje området gäller förtryck av etniska eller nationella
              och religiösa minoriteter. De mänskliga rättigheterna slår fast
              att alla människor är födda fria med lika värde. Det har beräknats
              att nationella eller etniska, religiösa och språkliga minoritetsgrupper
              världen över uppgår till en fjärdedel av jordens befolkning. Staterna
              har ett ansvar att utan diskriminering ge personer ur minoritetsgrupperna
              samma rättigheter som landets övriga befolkning, till exempel
              socialt skydd, utbildning, hälsovård eller kommunikation inom
              rättsväsendet.
            </seg>
            <seg n="d1b50563">
              Minoritetsgrupper i många länder har inte samma möjligheter som
              majoritetsbefolkningen. Minoriteterna tillhör ofta de fattigaste
              och mest marginaliserade grupperna i samhället, med den största
              arbetslösheten, de sämsta bostäderna och störst antal ungdomar
              med ingen eller oavslutad skolgång.
            </seg>
            <seg n="cf20656b">
              Enligt betänkandet verkar Sverige för att personer som tillhör
              nationella eller etniska, språkliga och religiösa minoriteter
              i alla länder ges möjlighet att på lika villkor som majoritetsbefolkningen
              effektivt åtnjuta alla de mänskliga rättigheterna.
            </seg>
            <seg n="88af72c5">
              Vänsterpartiet kommer att följa upp regeringens agerande framöver.
            </seg>
            <seg n="37aac1df">
              De ekonomiska, sociala och kulturella rättigheterna ses på sina
              håll mer som ambitioner än som verkliga rättigheter. Enligt betänkandet
              finns det ingen saklig grund för att behandla dessa rättigheter
              som mindre viktiga eller radikalt annorlunda än de medborgerliga
              och politiska rättigheterna.
            </seg>
            <seg n="0a1006c2">
              Vi kommer att följa regeringens agerande också i denna fråga
              med stort intresse.
            </seg>
            <seg n="25f399ee">
              De senaste åren har mänskliga rättigheter diskuterats allt flitigare
              bland politiker, i medierna och i internationella organisationer.
              Med tanke på den befogade uppmärksamheten ska jag lyfta upp några
              punkter som inte står i betänkandet men som på senare tid har
              haft stor aktualitet.
            </seg>
            <seg n="2cb82e83">
              Det första är MR-läget i USA. Det borde också uppmärksammas.
              USA använder sig fortfarande av dödsstraffet. Den internationella
              brottsdomstolen ifrågasätts och bekämpas av USA. Tortyrkonventionen
              bekämpas aktivt av USA.
            </seg>
            <seg n="c28bec38">
              Det andra är MR-läget i Colombia. Det borde också uppmärksammas.
              Vänsterpartiet menar att kritik riktad mot Kuba när det gäller
              brott mot mänskliga rättigheter är befogad, men MR-brotten i Colombia
              är betydligt mer omfattande och betydligt grövre än på Kuba. Läget
              i Colombia har närmast karaktären av regelrätt krigföring.
            </seg>
            <seg n="39b87358">
              Avslutningsvis skulle jag vilja utveckla en formulering i betänkandet:
            </seg>
            <seg n="d8401102">
              Utskottet menar att de framsteg som skett under året bl.a. är
              en konsekvens av de krav EU har ställt på Turkiet, särskilt de
              konstitutionella reformerna.
            </seg>
            <seg n="ba38fe84">
              Jag vill påstå att de människor, oavsett etnicitet och religion,
              i Turkiet som kämpat för mänskliga rättigheter har bidragit stort
              till de än så länge kosmetiska lagförändringarna. Många har fängslats,
              torterats och dött i den kampen. Detta gäller för alla länder.
              Där förekommer grova brott mot mänskliga rättigheter.
            </seg>
            <seg n="60cd1341">
              Rättigheter nås efter ett långt, slitigt och tålmodigt arbete
              av landets befolkning oavsett vilket land det gäller. Sedan är
              det dags för det andra steget, nämligen att våga använda lagar
              och att kräva en rättvis tillämpning av dessa.
            </seg>
          </u>
          <note type="speaker" n="3169f362">
            Anf. 9 HOLGER GUSTAFSSON (kd) replik:
          </note>
          <u who="Q5777750" xml:id="i-a03338f9d1da08f4-1" n="042c1ff3">
            <seg n="969fb968">
              Fru talman! Vänsterpartiet har fått en ny partiledare, som bekänner
              sig till kommunismen. Vi kan utifrån konstatera, inte att det
              är en kamp men att det pågår en spänning i fråga om hur många
              som vill ställa upp som kommunister och bekänna sig till den sidan
              i partiet och vem som ska ta ledningen.
            </seg>
            <seg n="224fbc94">
              Min fråga till dig är nu helt enkelt: Vad har vi att förvänta
              oss i den politiska debatten och i den politik som ska föras i
              utrikesutskottet? Kommer ni också i praktiken att vara konsekventa,
              så att ni står upp mer för kommunismens värden än vad ni har gjort
              hittills?
            </seg>
          </u>
          <note n="15cf1b0d" type="speaker">
            Anf. 10 SERMIN ÖZÜRKÜT (v) replik:
          </note>
          <u who="unknown" xml:id="i-269eca3207c3a2ae-0">
            <seg n="6d59cd18">
              Fru talman! Den här etiketteringsprocessen har pågått ganska
              länge. Det är jag medveten om. Jag kan börja med att säga att
              jag själv också kallar mig kommunist. Det är inte i den bemärkelsen
              att det anknyter till förtryck och brott mot mänskliga rättigheter,
              men i den bemärkelsen att jag är socialist. Varje socialist tror
              på det kommunistiska samhället, där det inte finns klasskillnader
              och klassförtryck. Det är en tro vi har, och den tron kan ingen
              ta ifrån oss.
            </seg>
          </u>
          <note type="speaker" n="6df00f0f">
            Anf. 11 HOLGER GUSTAFSSON (kd) replik:
          </note>
          <u who="Q5777750" xml:id="i-bb8daece2595cb16-2" n="042c1ff3" next="i-5f637b6b7da6509e-2">
            <seg n="f56ccb17">
              Fru talman! Vänsterpartiet är de första att kritisera USA i alla
              lägen, så ofta man kan och så mycket man kan. Jag är den siste
              som skulle försvara dödsstraffet i USA. Men låt oss tänka oss
              en balansräkning, där vi på den ena sidan noterar bristen på mänskliga
              rättigheter som kan uppbringas i USA och på den andra sidan förhållandena
              i de kommunistiska länderna det räcker att jag nämner Kina men
              också alla övriga länder som står för kommunistiska värderingar
              i dag. Hur lång skulle den listan bli?
            </seg>
            <seg n="936f1a7d">
              Ändå framhärdar Vänsterpartiet hela tiden med att attackera USA:s
              brister medan man döljer Kina, Kuba, Nordkorea jag ska inte räkna
              upp alla, för jag har inte så lång tid på mig.
            </seg>
            <seg n="1a246077">
              Hur länge går det att köra en dubbel agenda? Ni säger att ni
              gillar en sida, den kommunistiska, och ni attackerar den andra
              ska svenska folket kunna tro att ni verkligen arbetar för mänskliga
              rättigheter?
            </seg>
          </u>
          <note n="7dfeef85" type="speaker">
            Anf. 12 SERMIN ÖZÜRKÜT (v) replik:
          </note>
          <u who="Q5777750" xml:id="i-5f637b6b7da6509e-2" n="042c1ff3" prev="i-bb8daece2595cb16-2">
            <seg n="c14dde22">
              Fru talman! För det första vill jag klargöra vad man menar med
              kommunistiska länder. Det har än så länge inte funnits ett kommunistiskt
              land i världen. Vi har inte fått det kommunistiska samhället än.
              Det är därför lite missvisande att kalla de där länderna kommunistiska
              länder.
            </seg>
            <seg n="738bfc70">
              För det andra talade du om en dubbel agenda. När vi kritiserar
              USA kritiserar vi samtidigt Kuba och Ryssland. Där har vi en konsekvent
              kritik, som vi står för. När dubbelmoralen från den borgerliga
              sidan tar slut ska vi sluta att kritisera USA.
            </seg>
          </u>
          <note type="speaker" n="c12be04b">
            Anf. 13 GÖRAN LINDBLAD (m) replik:
          </note>
          <u who="Q326524" xml:id="i-eb5b0f027fa7e613-0" n="3f1410f1" next="i-b65d7c25e0d334cd-0">
            <seg n="e7464bed">
              Fru talman! Det var ett något annorlunda anförande som Sermin
              Özürküt höll. Hon började med en reservation, som ska diskuteras
              senare när Kalle Larsson kommer hit. Sedan kom det i en bisats
              att vi har en debatt om mänskliga rättigheter. Jag undrar hur
              engagerad Sermin Özürküt egentligen är för att alla människor
              ska ha lika rättigheter. Är hon beredd att stå upp för att araber
              också har rätt till samma mänskliga fri- och rättigheter som vi
              andra? Vill hon försvara det?
            </seg>
            <seg n="2c1c56c5">
              Sedan var det en diskussion om sociala rättigheter och gradskillnader.
              Man har inte förstått någonting om man hävdar att de sociala rättigheterna
              är lika viktiga som rätten till liv, rätten att inte torteras,
              rätten att fritt få uttrycka sig. Då har man inte begripit någonting.
            </seg>
            <seg n="edd19116">
              Jag tar gärna vid när det gäller debatten med Holger Gustafsson
              om kommunism. Vilken kommunism vill Sermin Özürküt ha? Tar hon
              avstånd från Lenin? Det var ingenting som hade fungerat med Stalin,
              har jag förstått. Hur är det med Nordkorea? Hur var det med Pol
              Pot? Finns det något land där den här så kallade religionen har
              fungerat? Finns det något enda exempel på att det sedan Marx och
              Engels skrev sina böcker har kunnat fungera någonstans? Eller
              är det bara ett slags religiös övertygelse, som Maranata, som
              inte leder någonstans?
            </seg>
          </u>
          <note n="e7d2c597" type="speaker">
            Anf. 14 SERMIN ÖZÜRKÜT (v) replik:
          </note>
          <u who="Q326524" xml:id="i-b65d7c25e0d334cd-0" n="3f1410f1" prev="i-eb5b0f027fa7e613-0">
            <seg n="b9c9169a">
              Fru talman! Det är inte min avsikt att gå i polemik med Moderaterna
              vi står på olika sidor. Men jag tycker att det är obefogat när
              du frågar mig om jag är beredd att stå för de mänskliga rättigheterna.
              När man har kämpat för mänskliga rättigheter i ett annat hörn
              av världen och fått betala ett högt pris för detta har man en
              del att säga om mänskliga rättigheter.
            </seg>
            <seg n="02c0480d">
              När det gäller sociala rättigheter skulle jag bara vilja säga
              att det ena inte utesluter det andra. Båda är viktiga. Det är
              därför vi tar upp de sociala rättigheterna.
            </seg>
            <seg n="32f8fa11">
              Sedan frågar du mig när jag ska ta avstånd från Lenin. Visst
              kan jag göra det, men jag förväntar mig att ni också tar avstånd
              från Bush.
            </seg>
          </u>
          <note type="speaker" n="f0755fd5">
            Anf. 15 GÖRAN LINDBLAD (m) replik:
          </note>
          <u who="Q326524" xml:id="i-eb5b0f027fa7e613-1" n="3f1410f1" next="i-b65d7c25e0d334cd-1">
            <seg n="647f3691">
              Fru talman! Det har ju varit allmänt känt att jag inte är någon
              ivrare av just George Bush. En del av hans politik är mycket bra
              och en del är usel. Så är det med många politiker. Men att jämföra
              honom med Lenin får ju nästan taket att lyfta härinne Lenin som
              uttalade att det är bättre att döda hundra om så blott en är skyldig.
              Det var ändå han som satte statsterrorn i system långt före Stalins
              tid.
            </seg>
            <seg n="ba4ff5ca">
              Jag fick inget ordentligt svar på var i världen kommunismen fungerar.
              Har den någonsin fungerat någonstans, eller är det bara den absoluta
              religiösa övertygelsen om att den borde fungera? Är Sermin Özürküt
              beredd att ta avstånd från kommunismen i Kina och deras vidriga
              brott? Är hon beredd att ta avstånd från det som pågår på Kuba,
              där man fängslar människor som uttalar en avvikande mening? Är
              hon beredd att ta avstånd från de afrikanska diktatorer som hävdar
              att de är kommunister, vilket de sannolikt är, men också är kleptokrater?
            </seg>
            <seg n="af9f8a78">
              Det finns inget kommunistiskt system som har fungerat utan att
              makteliten har tillskansat sig förmåner. Redan Lenin sade att
              det var nödvändigt. Men det kommer att erodera med tiden när det
              kommunistiska systemet har satt sig. Så sade Lenin. Hade han fel
              i det? Ja, jag är alldeles övertygad om att han hade fel.
            </seg>
          </u>
          <note n="4e128398" type="speaker">
            Anf. 16 SERMIN ÖZÜRKÜT (v) replik:
          </note>
          <u who="Q326524" xml:id="i-b65d7c25e0d334cd-1" n="3f1410f1" prev="i-eb5b0f027fa7e613-1">
            <seg n="369a7602">
              Fru talman! Jag har bara ett kort svar på dina frågor. Den dagen
              vi börjar prata om alla dessa militära regimer och diktaturer
              i världen som har orsakat tortyr, förföljelse och mord ska jag
              ta avstånd från Lenin.
            </seg>
          </u>
          <note type="speaker" n="0d456091">
            Anf. 17 CECILIA WIGSTRÖM (fp) replik:
          </note>
          <u who="Q4990503" xml:id="i-2d6d9e32b383f750-1" n="4f4c8e48" next="i-13e8a2eb0f0b22c4-1">
            <seg n="8da46676">
              Fru talman! Sermin Özürküt säger här att alla rättigheter är
              lika värda. Jag vill fråga dig om ett förbud mot tortyr och en
              rätt till regelbunden semester verkligen är lika viktiga.
            </seg>
            <seg n="84baefb9">
              För mig är det självklart att de politiska grundläggande rättigheterna
              är viktigare. De kan införas meddetsamma, men så sker inte i en
              mängd länder, bland annat Kuba, för att man säger att man har
              uppnått andra rättigheter. Utskottet, där du tillhör majoriteten,
              kan man säga legitimerar en sådan argumentation genom att framhäva
              här att Kuba har uppnått jämställdhet, en bra utbildningsnivå,
              och så vidare.
            </seg>
            <seg n="682052f3">
              Jag skulle vilja ha ett svar på frågan: Är det verkligen lika
              viktigt med en regelbunden semester som med ett förbud mot tortyr?
            </seg>
          </u>
          <note n="f185c767" type="speaker">
            Anf. 18 SERMIN ÖZÜRKÜT (v) replik:
          </note>
          <u who="Q4990503" xml:id="i-13e8a2eb0f0b22c4-1" n="4f4c8e48" prev="i-2d6d9e32b383f750-1">
            <seg n="ebc16261">
              Fru talman! Problematiken med mänskliga rättigheter omfattar
              alla delar av mänskliga rättigheter och är ett komplex. Den grundläggande
              mänskliga rättigheten är rätten till liv, självklart. En död människa
              kan inte utöva sina mänskliga rättigheter. Därutöver finns det
              alla möjliga mänskliga rättigheter som varje människa ska utöva.
              Det är därför vi pratar om jämvikten mellan de mänskliga rättigheterna.
              Grundläggande mänskliga rättigheter, politiska rättigheter, ekonomiska
              rättigheter är alla ett komplex som vi borde vara försvarare av.
            </seg>
          </u>
          <note type="speaker" n="9a8ffddf">
            Anf. 19 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-2" n="4f4c8e48">
            <seg n="8bb28fa4">
              Fru talman! Jag blir lite mållös. Jag kan inte tolka ditt svar
              på annat sätt än att du tycker att artikel 24 i FN:s stadga, där
              det står att var och en har rätt till regelbunden semester, är
              lika viktig som artikel 5, där det stipuleras att stater inte
              får utföra tortyr mot människor.
            </seg>
            <seg n="560ee12a">
              För mig som liberal är det oerhört viktigt att hålla isär de
              grundläggande rättigheterna, som vi inte kan tumma på på något
              sätt, och de sociala rättigheterna, som självklart är målsättningar
              som vi ska sträva mot. Men vi kan inte kräva att de införs i alla
              stater på en gång, för de ekonomiska förutsättningarna är ju sådant
              som stater inte alltid rår för. Sedan uppfylls ju de sociala rättigheterna
              bäst i demokratier, inte i kommunistiska diktaturer.
            </seg>
            <seg n="327532f0">
              Vi vet att kommunismen är ett begrepp som är besudlat av blod
              och brott mot mänskliga rättigheter. Det är inte trovärdigt att
              stå här, som Sermin Özürküt gör, och kalla sig för kommunist,
              precis som Kina och Kuba kallar sig för kommunistiska och Pol
              Pot kallar sig för kommunist, och samtidigt hävda att man värnar
              de mänskliga rättigheterna. Det går inte ihop, särskilt inte om
              man sätter semesterrätten före rätten att slippa tortyr.
            </seg>
          </u>
          <note n="4071f9e5" type="speaker">
            Anf. 20 SERMIN ÖZÜRKÜT (v) replik:
          </note>
          <u who="unknown" xml:id="i-269eca3207c3a2ae-1">
            <seg n="1ad6aa17">
              Fru talman! Jag har förståelse för din upprördhet. Men jag vill
              upprepa vad jag sade: Ni pratar om kommunismens offer enbart i
              samband med förtryck, samtidigt som ni borde kunna kritisera alla
              dessa militära kupper och militära interventioner som sker i världen.
              Det är min åsikt.
            </seg>
            <seg n="f5f93afa">
              Sedan vägrar jag att gå med på att omprioritera mänskliga rättigheter.
              Mänskliga rättigheter är ett komplex. Varje del är viktig. Vänsterpartiets
              grundsyn är att kämpa för alla dessa mänskliga rättigheter som
              varje människa är värd.
            </seg>
          </u>
          <note type="speaker" n="ea9b01b9">
            Anf. 21 AGNE HANSSON (c):
          </note>
          <u who="Q4692974" xml:id="i-dfb83563ee94f254-0" n="e1fda9b1">
            <seg n="48f67937">
              Fru talman! Vi står inför ett viktigt val i Sverige 2006. Oppositionen
              vill ha ett maktskifte. Regeringsmakten, den socialdemokratiska,
              är hotad. Anta att statsminister Göran Persson inför hotet om
              maktskifte ett halvår före valet låter fängsla Sören Gyll, Svenskt
              Näringslivs ordförande, eller någon av Wallenbergarna som upplevs
              som ett direkt hot för att de stöder oppositionen. Centerpartiet
              får sina datorer och kopiatorer beslagtagna så att det blir praktiskt
              omöjligt att nå ut med information och valpropaganda. Sveriges
              Radios och televisionens samtliga kanaler ges direktiv att enbart
              föra fram information om regeringens förträffliga politik och
              lämna information från oppositionen därhän. Regeringens politik
              andas mer och mer slutenhet inåt, medan Göran Persson när han
              är ute i världen visar mer öppenhet och talar vackert om demokrati
              och mänskliga rättigheter, också när han är i Bryssel.
            </seg>
            <seg n="67805e94">
              Inför valet som nu kommer allt närmare ser regeringen till att
              ett nytt parti bildas som kallas Socialdemokraternas väl. Det
              bildas och företräds huvudsakligen av tjänstemän i riksdag och
              regering och av trogna myndighetspersoner som med sin regeringsvänliga
              politik har uppgiften att ta röster från de verkliga oppositionspartierna.
              Ingen av de borgerliga partiledarna vågar i det rådande klimatet
              öppet deklarera att de kandiderar mot Göran Persson om statsministerposten.
              Lars Ohly övertalas av statsministern att ställa upp som motkandidat
              därför att konstitutionen nu föreskriver att det ska finnas en
              motkandidat i riksdagens val av statsminister. Laila Freivalds
              byts ut som utrikesminister, och Sveriges FN-ambassadör kallas
              hem till den posten därför att han passar bättre in i den av statsministern
              lanserade nationella slutenheten. Upproriska tendenser till självständighet
              i Jämtland och Småland slås bryskt tillbaka, och mänskliga rättigheter
              kränks brutalt i hanteringen av de konflikterna.
            </seg>
            <seg n="7b5f1952">
              Utgången av valet är given. Partiet Socialdemokraternas väl vinner
              stort i riksdagsvalet, och statsministern och regeringen kan sitta
              kvar med ett förkrossande stöd i riksdagen. I praktiken blir Sverige
              näst intill en enpartistat och regeringschefen mycket dominerande
              på gränsen till enväldig.
            </seg>
            <seg n="db561760">
              Fru talman! Skulle ett land som kämpar för öppenhet, demokrati
              och mänskliga rättigheter skicka lyckönskningstelegram till Göran
              Persson och gratulera till återvalet och framgångarna i detta
              val? Naturligtvis inte. Vad skulle det i så fall ge för signaler?
            </seg>
            <seg n="68de9920">
              Men det är faktiskt vad som har skett. EU:s utrikesministrar,
              inklusive vår svenska utrikesminister, har gjort det men inte
              till Göran Persson förstås. Det behövs inte, för det som jag har
              beskrivit skulle inte hända här. Det är bäst att jag tillägger
              det. Men likväl det har hänt i Ryssland med president Putin. Det
              är mycket olyckligt. Det främjar inte arbetet för mänskliga rättigheter
              på det sätt som regeringen skriver om i sin skrivelse till riksdagen
              eller som framgår av innehållet i det betänkande som vi nu behandlar.
            </seg>
            <seg n="279e1143">
              Fru talman! På alltför många ställen världen över kränks mänskliga
              rättigheter dagligen. Överallt där så sker måste det fördömas
              med fasthet och konsekvens. Även när det känns besvärande att
              påtala det måste Sverige stå upp och tydligt ta avstånd från sådant
              som kränker de enskildas fri- och rättigheter. Att driva denna
              fasta och konsekventa politik går inte ihop med att skicka gratulations-
              och lyckönskningstelegram till president Putin över utgången av
              ett fullständigt manipulerat val som åsidosatt demokratiska principer
              och som ökar slutenheten och kränker mänskliga rättigheter.
            </seg>
            <seg n="1505a38f">
              Från Centerpartiet anser vi att både Sverige och EU är alldeles
              för flata när det gäller att påtala bristen på respekt för demokrati
              och mänskliga rättigheter i Ryssland. Det italienska ordförandeskapets
              vänskapsattityd till de ryska ledarna, som Berlusconi angav under
              det italienska ordförandeskapet, följs nu upp på ett fullständigt
              oacceptabelt sätt. Det ger Putin och hans anhängare alibi för
              att fortsätta slutenheten och fortsätta att kränka demokrati och
              öppenhet som om ingenting hade hänt. Putin måste fås att förstå
              att Ryssland är på väg åt fel håll.
            </seg>
            <seg n="d757bc62">
              Jag har i reservation 12 särskilt påtalat innehållet i politiken
              gentemot Ryssland och situationen i de angränsande områdena Vitryssland,
              Ukraina och Moldavien. Sverige bör i sin politik gentemot Ryssland
              vara mer pådrivande för en demokratisk utveckling. Vi menar att
              Sverige via EU bör stärka sina förbindelser med Ukraina, Moldavien
              och Vitryssland på grundval av en långsiktig strategi för att
              främja demokratiska och ekonomiska reformer samt främja hållbar
              utveckling och handel. Det är dags nu för Sverige att genom EU
              lägga mer tyngd i sitt engagemang för det närområde som finns
              strax bortom EU:s utvidgade gränser. Framför allt bör frågor som
              demokratisk utveckling, mänskliga rättigheter, gränsöverskridande
              brottslighet, jämställdhet och miljö prioriteras. Jag yrkar härmed
              bifall till reservation nr 12.
            </seg>
            <seg n="ab9a18c6">
              Fru talman! Jag har avvikande meningar också vad gäller synen
              på dödsstraffet, jämställdheten, kvinnors situation och situationen
              i Turkiet, där vi från Centerpartiet tycker att majoriteten inte
              är tillräckligt tydlig eller vill gå tillräckligt långt.
            </seg>
            <seg n="e3f4da92">
              I reservation nr 5, som är gemensam för de fyra borgerliga partierna,
              tar vi upp synen på dödsstraffet. Det gäller främst Kina och Taiwan.
              Jag nöjer mig där med att instämma i vad som tidigare har sagts
              av övriga reservanter i debatten.
            </seg>
            <seg n="7b1dbea8">
              Fru talman! Den kvinnosyn som kommer till uttryck i våldet mot
              kvinnor är inte förenlig med samhällets jämställdhetsmål. I ett
              jämställt samhälle utsätts inte kvinnor för tvång, utnyttjande,
              våld och sexuella övergrepp. I ett jämställt samhälle finns inga
              förövare som måste uttrycka makt med våld och sexuella övergrepp.
              Våldet mot kvinnor är både en folkhälsofråga och en fråga om mänskliga
              rättigheter.
            </seg>
            <seg n="38e75339">
              I många av världens länder är merparten av livsmedelsproducenterna
              kvinnor. Endast en begränsad del av jordens tillgångar i form
              av mark, finansiella resurser, teknologi och annat ägs av kvinnor.
              Könsblinda ekonomiska reformprogram finns det alltför många av.
              I utvecklingen av jordbruket i utvecklingsländerna och i utbildningen
              tenderar kvinnorna att helt glömmas bort eller direkt missgynnas.
              Det är naturligtvis inte rimligt. I reservation nr 7, där Kristdemokraterna
              också finns med, framhåller vi att Sverige bör verka för att ekonomiska
              reformer samt program för jordbruksutveckling och utbildning inte
              missgynnar kvinnor.
            </seg>
            <seg n="13956499">
              Låt mig, fru talman, också något beröra Turkiet. Turkiet är ett
              kandidatland som avses ansluta sig till unionen på samma grundval
              som övriga kandidatländer. Det ställer krav på Turkiet att leva
              upp till Köpenhamnskriterierna om bland annat efterlevnaden av
              mänskliga rättigheter. En process till hjälp har startat. Turkiet
              bör slå vakt om den kulturella mångfalden och garantera alla medborgarna
              deras kulturella rättigheter. För minoriteterna är det viktigt
              att de har tillgång till såväl radioprogram som TV-program och
              till undervisning på sina språk.
            </seg>
            <seg n="01adf729">
              För att minoriteternas rättigheter ska kunna garanteras bör Sverige
              driva på för att EU tillsammans med Turkiet utarbetar konkreta
              planer för respektive minoritet som lever i Turkiet. Betydande
              framsteg har gjorts under de senaste åren för att öka respekten
              för mänskliga rättigheter. Det är inte tillräckligt. Den processen
              måste gå vidare. Det är det som avses i reservation 17, som jag
              och Centerpartiet står bakom.
            </seg>
            <seg n="1ba6efd5">
              I övrigt står Centerpartiet bakom de huvudlinjer och deklarationer
              som görs i betänkandet.
            </seg>
            <seg n="9f39b91f">
              Att främja och öka respekten för de mänskliga rättigheterna ska
              vara en prioriterad fråga inom svensk utrikespolitik. Jag yrkar,
              som tidigare sagts, bifall till reservation nr 12. I övriga punkter,
              där inte reservationer med mitt namn står emot, yrkar jag bifall
              till utskottets förslag.
            </seg>
          </u>
          <note type="speaker" n="6249e29a">
            Anf. 22 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-3" n="4f4c8e48">
            <seg n="a2fda723">
              Fru talman! Vi har ju tidigare under debatten och i replikskiftena
              diskuterat nödvändigheten av att särskilja de olika rättigheterna
              och prioritera de politiska och civila rättigheterna. Jag vill
              fråga Centerpartiet hur ni ser på detta.
            </seg>
          </u>
          <note type="speaker" n="263041d7">
            Anf. 23 AGNE HANSSON (c) replik:
          </note>
          <u who="Q4692974" xml:id="i-dfb83563ee94f254-1" n="e1fda9b1">
            <seg n="3d784eae">
              Fru talman! Det kan vi mycket väl tänka oss ett teoretiskt resonemang
              omkring. Jag tycker att rättighetsperspektivet är grunden för
              allt resonemang om mänskliga rättigheter. Genomförandet av det
              måste ske i en demokratisk process, och det är självklart att
              de politiska och demokratiska rättigheterna är grundläggande.
              Det tycker jag är tillräckligt tydligt uttalat i betänkandet.
              Därför har jag inte reserverat mig på den punkten tillsammans
              med Cecilia Wigström. Jag kunde i och för sig mycket väl ha gjort
              det.
            </seg>
            <seg n="01bf7c75">
              Risken med att man tar upp sådana här teoretiska resonemang är
              ju att man då graderar och kanske underförstått nedvärderar andra
              mänskliga rättigheter. Det vill jag inte vara med om. Jag ser
              dem också som väldigt viktiga.
            </seg>
          </u>
          <note type="speaker" n="450e9c68">
            Anf. 24 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-4" n="4f4c8e48">
            <seg n="01281054">
              Fru talman! Jag tycker att det finns en viktig poäng med att
              göra den här skillnaden. Politiska rättigheter handlar om rätten
              till liv, rätten att uttrycka sig fritt och att organisera sig
              i föreningar. Det handlar alltså om att hindra staten från att
              begå övergrepp mot oss medborgare.
            </seg>
            <seg n="c5164c72">
              De politiska rättigheterna kommer ur tänkandet att den allsmäktiga
              staten lätt kan sätta sig på och platta till en människa. Därför
              kommer de politiska rättigheterna att bli grundläggande.
            </seg>
            <seg n="35678a4b">
              De sociala rättigheterna är självklart med i FN:s deklaration,
              men det står också tydligt att de är processuella och endast kan
              införas i takt med att det finns resurser. Här finns en avsevärd
              skillnad.
            </seg>
            <seg n="3c9141fd">
              De politiska rättigheterna handlar ju om att skydda den enskilde
              från övergrepp från staten. När det gäller de sociala rättigheterna
              är vi väl i stort sett överens med Centerpartiet. Staten kan ju
              inte ensam ge människor jobb och skapa arbetstillfällen. Vi medborgare
              har ju också en skyldighet. Samhällets tillväxt och att vi har
              jobb och sjukvård och så vidare bygger ju på att vi individer
              jobbar på detta. Det är ju inte staten som har det ansvaret själv.
            </seg>
            <seg n="855e3eca">
              Därför menar jag att det är viktigt att göra en distinktion.
              När man inte gör en distinktion används det som till exempel i
              Kubafallet och andra kommunistiska diktaturer där man säger: Det
              inte är så farligt att vi tillämpar dödsstraffet eller tortyr
              eftersom vi har upprätthållit andra rättigheter. Vi har en bra
              utbildningsnivå i vårt land.
            </seg>
            <seg n="4b83683e">
              Det måste vi sätta stopp för och säga att vi inte kan acceptera
              ett sådant beteende. Då måste man göra den här åtskillnaden.
            </seg>
          </u>
          <note type="speaker" n="8b844df7">
            Anf. 25 AGNE HANSSON (c) replik:
          </note>
          <u who="Q4692974" xml:id="i-dfb83563ee94f254-2" n="e1fda9b1">
            <seg n="01cd84fe">
              Fru talman! Jag tycker att Cecilia Wigströms försök att beskylla
              Centerpartiet för att ställa upp på dödsstraff i Kuba är att dra
              lite väl stora växlar i debatten.
            </seg>
            <seg n="b15f857c">
              I mitt anförande beskrev jag situationen och det som händer i
              Ryssland nu. Det visade väl tydligt nog var Centerpartiet står
              när det gäller de grundläggande mänskliga rättigheterna om demokrati
              och ett öppet samhälle.
            </seg>
            <seg n="addd0a8a">
              Risken med att försöka gradera de mänskliga rättigheterna är
              att man kan tolka det som att det underförstått inte är så viktigt
              att kämpa för mänskliga rättigheter i hela sin vidd.
            </seg>
            <seg n="9b71783c">
              I debatten finns också en tendens att försöka visa att man lite
              bättre står för mänskliga rättigheter än vi andra bara för att
              vi inte har ställt upp på en reservation där vi tycker att utskottsmajoriteten
              uttalat sig tillräckligt tydligt.
            </seg>
            <seg n="89cc982c">
              Jag skulle naturligtvis likaväl kunna fråga varför inte Cecilia
              Wigström och Carl B Hamilton, med tanke på att Folkpartiet också
              utger sig för att kämpa för jämställdhet och kvinnors situation,
              har ställt upp på Centerpartiets reservation nr 7 om jämställdhet,
              kvinnors situation, könsrelaterad handel, kvinnor och barn. Men
              jag gör inte det, för jag vet att ni också står för det och är
              nöjda med majoritetens skrivning. Men vi vill gå längre.
            </seg>
          </u>
          <note type="speaker" n="0e1753b0">
            Anf. 26 LOTTA N HEDSTRÖM (mp):
          </note>
          <u who="Q517960" xml:id="i-7c55714237681264-0" n="21f07bdf">
            <seg n="7f990ed2">
              Fru talman! Först vill jag göra några spontana kommentarer till
              de replikskiften som har varit här på slutet.
            </seg>
            <seg n="f4266887">
              Till Sermin Özürküt vill jag säga att varje konflikts motor,
              både personliga och storkonflikter i världen, har åtminstone fyra
              tydliga delmotorer.
            </seg>
            <seg n="c7fd86bc">
              Den första är att inte söka och inte se den goda viljan hos den
              andra parten.
            </seg>
            <seg n="6a2c3864">
              Den andra är att tvinga motparten att ta ställning till långtgående
              konsekvensdragningar som man själv har ställt upp.
            </seg>
            <seg n="5c9745cd">
              Den tredje är att fäkta för eller emot stora polariserade, ibland
              fullständigt överspelade, system i stället för att med klara ögon
              titta på här-och-nu-situationen.
            </seg>
            <seg n="bf913477">
              Den fjärde är att framställa motståndarens intentioner som mycket
              värre än de är.
            </seg>
            <seg n="eb4b7eb8">
              Det är något som jag skulle vilja att ni alla tänker på.
            </seg>
            <seg n="623ef0b8">
              För att Cecilia ska slippa begära replik på mig kan jag berätta
              att jag var på en kurs om folkrättigheter och folkrätt där Röda
              Korset, Krisberedskapsmyndigheten, Amnesty och MR-fonden hade
              föredragshållare. Där lärde man väldigt klart ut att de mänskliga
              rättigheterna är odelbara. De är ömsesidigt stödjande. De är inbördes
              beroende, och de är lika viktiga. Jag omfattar den synen, Cecilia.
              Däremot har de, som du brukar påpeka, olika genomförandekaraktär.
            </seg>
            <seg n="14cacc6a">
              Därmed börjar jag det anförande som jag hade förberett.
            </seg>
            <seg n="263a4766">
              Området internationell rätt omfattar, förutom handelsrätten,
              de för oss viktiga områdena folkrätt som kommer i ett senare betänkande
              från vårt utskott flyktingrätt och mänskliga rättigheter, kallat
              MR, vilket är dagens ämne.
            </seg>
            <seg n="fe294762">
              Jag hävdar att mänskliga rättigheter alltid innebär statliga
              skyldigheter. De konventioner som mänskligheten har lyckats skapa
              på det här området, vilka alla utgår från den slitstarka deklarationen
              om de mänskliga rättigheterna från 1948, är verkliga klenoder.
              Skaran av undertecknande och ratificerande länder ökar stadigt,
              vilket är en källa till hopp. Det är bara själva efterlevnaden
              som det är lite si och så med mellan varven.
            </seg>
            <seg n="7c5e0e5f">
              Jag ska utifrån betänkandet göra några av alla de nedslag som
              är möjliga och önskvärda i det här ytterst angelägna försvaret
              av mänskliga rättigheter i vid bemärkelse.
            </seg>
            <seg n="c159ac7f">
              Allra främst tänker jag på det fakultativa protokoll till just
              konventionen om sociala, ekonomiska och kulturella rättigheter
              som Sverige tyvärr aktivt motarbetar och som utskottet inte alls
              anser vara nödvändigt. Kan det vara för att denna mänskliga rättighet
              skulle bli en så kännbar skyldighet för staten ifall rätten att
              klaga för enskilda medborgare skulle förverkligas i ett sådant
              tilläggsprotokoll för Sveriges del? Mer om detta om några veckor,
              fru talman, i folkrättsbetänkandet med reservationer från mig.
            </seg>
            <seg n="99fcabad">
              Däremot kan man ogrumlat glädja sig åt att det i vårt parlament
              finns en både djup och, som jag uppfattar det, uppriktig samsyn
              på dödsstraff, tortyr, skydd för minoriteter och att stater inte
              ska krypa bakom förment interna bevekelsegrunder för att dölja
              överträdelser och brister i MR-tillståndet i sitt land.
            </seg>
            <seg n="a9ef498c">
              En liten men viktig detalj är uppslutningen kring det partinära
              MR- och demokratistödet. Vi har alla i utskottet enats om dess
              värde och att det borde kunna slippa en delvis ohanterlig byråkratisk
              process här hemma. Jag har till exempel med förundran följt vad
              vårt eget lilla Green Forum lyckats åstadkomma med små medel på
              Balkan och österut.
            </seg>
            <seg n="7097c443">
              Mindre roligt att konstatera är att trots vacker MR-retorik,
              trots försäkringar om aktiva UD-kontakter och trots rätt analys
              av USA som varande ute i cyklingsbranschen när de kallar krigsfångar
              för unlawful combatants Mehdi Ghezali sitter kvar på Guantánamobasen
              på, tror jag, tredje året och inte ens riktigt vet vad han är
              anklagad för. Mänskliga rättigheter är i sanning statliga skyldigheter.
            </seg>
            <seg n="b4170d48">
              Vi kommer också under omröstningen om betänkandet att stödja
              Vänsterpartiet och Human Rights Watch och Amnesty International
              i deras kritik av IOM, International Organisation for Migration,
              som Sverige är medlem i. Där tar man inte sin utgångspunkt i MR-konventionerna
              eller flyktingrätten. Man agerar inte ens alltid på FN:s uppdrag
              utan agerar på eget bevåg, ibland till skada för skrämda människor
              på flykt.
            </seg>
            <seg n="3f35c291">
              Vi i Miljöpartiet har också kommit till slutsatsen att Sverige
              bör gå ur den klubben.
            </seg>
            <seg n="d7960ac3">
              Över huvud taget menar vi att stärkandet av den stora globala
              freds- och MR-organisationen FN och bevarandet av dess exklusiva
              våldsmonopol som den främsta övervakaren av just mänskliga rättigheter
              är en kontinuerlig och mycket pockande uppgift.
            </seg>
            <seg n="e22f589f">
              Ger vi efter för enskilda staters självförmenta rätt att ta den
              globala lagen i egna händer, dölja sina MR-brott, invadera eller
              medverka i statsterroristiska handlingar är MR-klenoderna snart
              skändade. Jag yrkar därför bifall till reservation nr 4.
            </seg>
            <seg n="ec7f85a7">
              Viktigt är också att svensk utlandspersonal, till exempel i FN:s
              tjänst, själva är goda exempel och har uppförandekoder som förhindrar
              till exempel FN-soldater att utnyttja prostituerade. Förtrycket
              av kvinnor är historiens mest omfattande och längst pågående MR-övergrepp.
            </seg>
            <seg n="0475cceb">
              Tyvärr har fokus ibland blivit snett för jämställdhet eftersom
              frigörelsen av världens kvinnor inte bara är en angelägenhet för
              dem utan också innebär frigörelse av mannen. Att män har något
              att tjäna på det och att män sannerligen behöver titta på sina
              egna roller och relationer är ofta bortglömt, så även här. Därför
              repeterar vi gröna vårt krav på en av FN anordnad storkonferens
              om mansrollen, både med avseende på familjeansvar, konfliktbenägenhet
              och sexualitet. Därför yrkar jag bifall till reservation 8.
            </seg>
            <seg n="33449228">
              Vi i Sverige har vårt eget minoritetsproblem som inte riktigt
              vill lösa sig. Det kommer inte heller att göra det förrän ILO:s
              konvention 169 om ursprungsbefolkningar är ratificerad. Vi svenskar
              kan inte ha världens vackraste MR-retorik och självskryt och samtidigt
              härbärgera denna otäcka konfliktunge inom våra egna gränser. Mänskliga
              rättigheter är, som sagt, statliga skyldigheter. Samerna är ett
              minoritetsfolk med förtryckets stigma inpräntat på sin panna.
              Och bara en rättvis stat kan återupprätta deras ställning. Till
              detta ändamål finns just konventioner och FN. Så ratificera ILO:s
              konvention 169 nu!
            </seg>
            <seg n="6b320bdf">
              Fru talman! Av alla länder på jorden som har anmärkningar av
              olika grad i sina MR- records har utskottet gjort ett urval. Jag
              finner att anmärkningarna där är berättigade. Även utskottets
              texter och de flesta reservationerna har allt fog för sig. Låt
              mig bara kort göra tre nedslag för att markera Miljöpartiets olika
              resonemang.
            </seg>
            <seg n="476bfe9a">
              Jag ska först ta upp Tjetjenien. Det är en märklig konflikt och
              ett obegripligt förnekande från Ryssland av dess skuld. Självklart
              finns det inget försvar för de terrordåd som tjetjener troligen
              gjort sig skyldiga till. Men att det postsovjetiska Ryssland försöker
              hävda sig som en bland de så kallade anständiga och civiliserade
              staterna när man har världens mest utbrända och förstörda stad
              Groznyj på sitt samvete låter sig bara inte göras. Det som där
              bedrivs mot tjetjenska medborgare är statsterrorism och förtar
              alla andra ryska ansatser till global respektabilitet.
            </seg>
            <seg n="5cc696f1">
              Turkiets påtagliga problem är att begripa vad EU egentligen vill
              ha ut av standarder i fråga om mänskliga rättigheter. Lika påtagligt
              är EU:s behov av att snart kunna få säga att Turkiet nog snart
              klarar Köpenhamnskriterierna och att Turkiet ska kunna få bli
              medlem i EU. Kan Turkiets position i Nato månne ha någonting med
              denna brådska att göra?
            </seg>
            <seg n="196130f5">
              Jag har själv sett nog av turkisk militärs agerande, sett det
              dödliga patriarkatet verka mot turkiska kvinnor och hört nog av
              vittnesmål från MR-organisationer om försvinnanden och mord. Dessutom
              noterar jag kurdernas berättigade fortsätta klagan på förtryck.
              Därför yrkar jag med kraft bifall till reservation 18. Låt FN
              anordna en folkomröstning för kurderna så att vi får höra hur
              de vill ha sin framtid.
            </seg>
            <seg n="08c0c6f1">
              Fru talman! Sist, men också störst, är MR-katastrofen i Gaza
              och på Västbanken. Det handlar om en konflikt, två folk, bara
              en armé och en massiv statsterrorism mot palestinier, tyvärr även
              med ökande individuell terror från desperata palestinier ingen
              må förneka det. Den fullständigt olagliga barriären berövar många
              palestinier inte bara frihet, skola, vägen till jobbet, utan också
              den egentliga mänskliga rättigheten till vatten.
            </seg>
            <seg n="9d0314df">
              Övergreppen där tas upp på ett ganska bra sätt i betänkandet.
              Men jag vill även här kortfattat framhålla att den israeliska
              staten även utövar terror mot vissa ur sin egen befolkning. Mordechai
              Vanunu släpps efter över 17 år i fängelse sedan han yppade Israels
              kärnvapeninnehav. Han förväntas nu på goda grunder bli utsatt
              för starka påtryckningar och repressalier av den israeliska säkerhetstjänsten
              efter den 21 april när han släpps fri. Om det må vi då berätta.
            </seg>
          </u>
          <note type="speaker" n="8e25b925">
            Anf. 27 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-5" n="4f4c8e48">
            <seg n="bd5a4eaf">
              Fru talman! Även om Lotta N Hedström förklarade Miljöpartiets
              politik i talarstolen begärde jag replik för att ändå få ett förtydligande
              och en diskussion om detta. Jag tycker nämligen att det är väldigt
              anmärkningsvärt att stå och säga att alla mänskliga rättigheter
              är lika värda. Det sägs ändå i FN:s deklaration, vilket Lotta
              N Hedström därmed inte säger, att de sociala och ekonomiska rättigheterna
              är processuella och kan införas först efterhand som det finns
              resurser och möjligheter. Jag tycker att den inställning som Lotta
              N Hedström och även utskottsmajoriteten ger uttryck för är en
              väldigt olycklig glidning i svensk utrikespolitik, nämligen att
              vi på något sätt skulle anse att sociala rättigheter är lika viktiga
              som politiska, att rätten till regelbunden semester skulle vara
              lika viktig som rätten till liv och rätten till att slippa tortyr.
              Det är det som det innebär om vi säger att alla rättigheter är
              lika mycket värda. Då blir regelbunden semester, artikel 24 i
              FN:s stadga, lika mycket värd som artikel 5 om förbud mot tortyr.
            </seg>
            <seg n="f373e089">
              Det är väldigt viktigt att göra denna distinktion också för att
              veta var vi ska kraftsamla våra resurser. Vi måste hela tiden
              påtala när de politiska och civila rättigheterna kränks. Men i
              och med att utskottet intar denna luddiga linje blir det i stället
              så att ni faktiskt rosar Kuba för jämställdhetsframgångarna, för
              att utbildningsnivån är hög och så vidare. Det är det som är faran
              när man inte ser skillnaderna mellan de politiska och sociala
              rättigheterna. Då ansluter ni er till precis det som diktaturer
              alltid har sagt tidigare, nämligen att säga: Skyll inte på oss
              för att vi har dödsstraff. Vi är så fattiga. Men vi har i alla
              fall sett till att vi har en bra utbildningsnivå.
            </seg>
            <seg n="f18a191e">
              Vi kan inte kompromissa om de politiska rättigheterna. De är
              grundläggande, och det måste vi såsom demokratier stå enade kring.
            </seg>
          </u>
          <note type="speaker" n="f6eb9552">
            Anf. 28 LOTTA N HEDSTRÖM (mp) replik:
          </note>
          <u who="Q517960" xml:id="i-7c55714237681264-1" n="21f07bdf">
            <seg n="c9286362">
              Fru talman! Det är fullständigt uppenbart vad Cecilia Wigström
              driver i den här debatten. Men jag gjorde mig inte så mycket till
              tolk för en politisk miljöpartistisk uttolkning, Cecilia, utan
              för det som faktiskt lärs ut av MR-proffsen här i landet, de som
              inte, till skillnad från oss här i kammaren, har behov av att
              polemisera, har behov av att tolka och har behov av att glida,
              utan som är fokuserade på här och nu och på vad som faktiskt försiggår,
              och som inte har stora gamla ryggsäckar av ideologiska gamla skynken
              för det som sker. Där lär man i dag ut, vilket jag kan tala om
              för dig att man inte gjorde för tio år sedan, att de är odelbara,
              ömsesidigt beroende, ömsesidigt stödjande och lika värda. Att
              de sedan har olika karaktär är det ingen som säger emot.
            </seg>
            <seg n="7624c386">
              När det gäller de sociala, ekonomiska och kulturella rättigheterna
              är det upp till signatärstaterna att visa att de tar alla steg
              de kan utifrån sina resurser för att upprätthålla detta. Detta
              finns väldigt väl dokumenterat i hela MR-floran av bitexter förutom
              själva konventionstexterna. Det gör att ditt sätt att polemisera
              här och nu, genom att säga att vi som inte har stött er reservation
              tycker att semester är viktigare än förbud mot tortyr och tycker
              att allt är okej på Kuba, fördärvar debatten. Jag tycker att det
              är upprörande. Hör och se i stället att det finns ett otroligt
              starkt engagemang för människorätt bland alla oss. Vi har i grunden
              samma utgångspunkt.
            </seg>
          </u>
          <note type="speaker" n="e7808236">
            Anf. 29 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-6" n="4f4c8e48">
            <seg n="2bdab89c">
              Fru talman! Jag har inte frågat vare sig dig eller Agne Hansson,
              som sade precis likadant, varför ni inte har stött vår reservation
              2. Det handlar inte om det. Jag förstår att det hela gick väldigt
              snabbt i utskottet och att det kanske finns mer samstämmighet
              än vad som kommer fram här. Det är precis som att Agne Hansson
              inte tycker att det är bra att man har dödsstraff på Kuba.
            </seg>
            <seg n="5e78f548">
              Men jag tycker ändå att det är viktigt att jag går upp i talarstolen
              för att problematisera frågan. Det är nämligen så att när man
              likställer alla rättigheter hamnar man på en linje som innebär
              att det kan utnyttjas för att ursäkta politiska övergrepp med
              att man har nått sociala framgångar. Och du försöker här rida
              på Amnesty för att Amnesty är så fint och duktigt, och det är
              man. Du försöker därmed få glans av Amnesty. Jag tycker att det
              är viktigt att ändå veta att Amnesty International har börjat
              jobba med sociala rättigheter. Men när man gör det är det bara
              för att påtala kränkningar. Men utskottet går ett steg längre
              när man när det gäller Kuba faktiskt inte påtalar kränkningar
              av sociala rättigheter utan går ut och delar ut diplom. Ni skriver
              faktiskt att det är bra med jämställdheten och att det är bra
              med utbildningsnivån. Och varför gör ni det? Det är att skicka
              en signal om att de politiska övergreppen därmed är mindre viktiga.
            </seg>
            <seg n="981617cd">
              Hade vi haft fokus bara på de politiska övergreppen hade vår
              signal varit tydlig. Nu blir den luddig.
            </seg>
            <seg n="823f7f27">
              Vi delar ut diplom till Kuba. Men ingenstans i betänkandet står
              det att vissa sociala framgångar inte kan ursäkta politiska övergrepp.
              Det står ingenstans. Det är därför som jag går upp i talarstolen.
              Jag vill att ni alla ska tänka till och faktiskt inse att det
              inte är så lätt som att bara säga att alla rättigheter är samma,
              odelbara och lika mycket värda. I FN:s deklaration är det ändå
              så att de sociala och de ekonomiska rättigheterna är processuella
              det är någonting som vi uppnår först när vi har resurserna. De
              politiska rättigheterna däremot är absoluta och kan införas nu,
              och det bör ske i alla diktaturer världen över!
            </seg>
          </u>
          <note type="speaker" n="b3bab452">
            Anf. 30 LOTTA N HEDSTRÖM (mp) replik:
          </note>
          <u who="Q517960" xml:id="i-7c55714237681264-2" n="21f07bdf">
            <seg n="5b0855f6">
              Fru talman! Det är Folkpartiet, antar jag, som ska utse vilka
              som är demokratier och vilka som är diktaturer. Det blir samma
              ohållbara inställning som när det gäller till exempel att bistånd
              inte ska ges till dem som behöver mest utan bara till dem som
              redan är fina och demokratiska. Det håller inte, Cecilia!
            </seg>
            <seg n="b6b29306">
              Du säger att vi inte ska dela ut diplom. Nej, men vi har också
              en otroligt stor skyldighet att inte svartmåla allting. Vi skulle,
              vilket oppositionen ibland gör här Gudskelov att vi har en opposition
              som får göra det! kunna svartmåla Sverige och säga hur otroligt
              dåligt det är med MR-läget här. Vi skulle, liksom någon annan
              i debatten, verkligen kunna ta upp MR i USA och fråga hur det
              är med MR där och sedan gå på och gå på om det på samma sätt som
              du nu gör fokuserat på Kuba.
            </seg>
            <seg n="adc83c16">
              Jag tycker, och utskottet tyckte, att det var en balanserad text.
              Din anmärkning från början om Kuba godtog vi och putsade lite
              på. Men det finns ingen anledning att svartmåla på samma sätt.
              Inse att vi allihop tycker att MR mår dåligt på Kuba! Så är det.
              Där har du oss. Det räcker. Att ytterligare polarisera och spetsa
              till det här gagnar inte diskussionen och inte allmänhetens kunskap
              om den här frågan.
            </seg>
            <seg n="d1e1b29d">
              Jag åberopade framför allt Röda Korset som var huvudorganisatör
              av den kurs som jag för två veckor sedan var på. För tio år sedan
              var jag på en annan kurs som Swedfund ordnade med bland annat
              samma tema. Då fanns det en diskussion om att den första, den
              andra och den tredje gradens olika MR-konventioner eventuellt
              är devalverade. Nu har den diskussionen övergivits av dem som
              håller på med detta inom sitt fack, som professionella inte av
              oss politikerpratare. Vi står fortfarande här och ska hålla på
              och tolka och glida och göra politik av det som för de här människorna
              i deras vardag, ute på fältet, är en professionalitetstolkning.
              De här rättigheterna ska vara lika värda, Cecilia!
            </seg>
          </u>
          <note type="speaker" n="dcdd7400">
            Anf. 31 CARINA HÄGG (s):
          </note>
          <u who="Q3374704" xml:id="i-fa899a5aa9936cba-0" n="1520e3b0" next="i-7bfa6b4bf86b2e8c-0">
            <seg n="065bcd81">
              Herr talman! Mänskliga rättigheter och relationer till andra
              länder är namnet på det betänkande som kammaren debatterar i dag
              under förmiddagen. Jag vill peka på att betänkandet i år är disponerat
              på ett mer prioriterat sätt. Utskottet har varit enigt när det
              gäller dispositionen av prioriteringar. Jag ser fram emot att
              framöver få ta del av synpunkter från riksdagens övriga ledamöter
              och även andra engagerade i frågor om mänskliga rättigheter. Med
              andra ord är det många områden som just här och nu inte blir föremål
              för en djupare behandling ämnena i form av motioner blir mer föremål
              för konstateranden än för en djupare och mer genomgående behandling.
            </seg>
            <seg n="c55ce68a">
              Många områden har varit föremål för utskottets behandling i närtid
              och bevakas på ett kompletterande sätt. Naturligtvis bär vi de
              synpunkter som framkommit på olika sätt med oss i det övriga arbetet.
              Trots dessa prioriteringar blir det svårt att lyfta fram betänkandets
              alla teman på ett rättvisande sätt.
            </seg>
            <seg n="042a4e6e">
              Herr talman! Jag vill inledningsvis yrka bifall till utskottets
              förslag i betänkandet och avslag på bifogade reservationer, som
              den läshungrige kan finna på s. 72 och framåt.
            </seg>
            <seg n="c5855e11">
              Herr talman! De allmänna förklaringarna om mänskliga rättigheter
              innehåller kortfattat de grundläggande friheterna, såsom rätten
              att hysa eller uttrycka åsikter, att utöva en religion och att
              bilda eller gå med i en organisation eller att ordna möten, liksom
              rätten till skydd mot övergrepp, till exempel rätten att inte
              bli godtyckligt arresterad eller utsättas för tortyr, samt, slutligen,
              rättigheten att tillgodose de grundläggande behoven, till exempel
              rätten till en tillfredsställande levnadsstandard, till hälsovård
              och till utbildning.
            </seg>
            <seg n="81326b69">
              På de här punkterna har också en del av de frågor som kommit
              upp i anföranden fått sitt besvarande hur vi från majoritetens
              och från Sveriges sida ser på de mänskliga rättigheterna.
            </seg>
            <seg n="63a4e8f2">
              Jag ska ta upp en fråga som har kommit upp i debatten. Det gäller
              Eritrea. Jag vill gärna reflektera kring och utgå från ett besök
              som jag hade i riksdagen förra veckan då jag tog emot en person
              som under en tidigare period fått möjlighet till uppehälle i Sverige.
              Han har kommit hit på grund av ett politiskt system och fått verka.
              Han verkar i en demokrati och kan komma till oss riksdagsledamöter
              och framföra synpunkter. Men till min stora besvikelse talade
              han inte med mig om hur vi ska göra för att se till att de svenska
              medborgare som finns i Eritreas fängelser ska kunna komma tillbaka
              till Sverige och kunna vara fria att också verka fritt i Eritrea.
              Hur ska vi kunna förändra regimen i Eritrea? Nej, till min besvikelse
              bara försvarade han regimen en regim som han själv i dag lever
              på tryggt avstånd från.
            </seg>
            <seg n="9a1b49ff">
              Jag tror att det är oerhört viktigt att vi använder vår roll
              som riksdagsledamöter såväl internationellt som i dialog med regeringen,
              i dialog mellan oss i partierna och också i dialog med människor
              som vi i olika sammanhang möter. Det är viktigt att vi är oerhört
              tydliga med att alltid stå upp för mänskliga rättigheter och med
              att vi inte accepterar övergrepp och inte accepterar att man ska
              vänta och se. Människor har rätt här och nu till mänskliga rättigheter,
              till demokrati och till utveckling av sina länder liksom rätt
              att ta del i detta på ett fullvärdigt sätt.
            </seg>
            <seg n="b3b80dc8">
              Jag tror också att vi måste föra en dialog med en del av de grupper
              som aktivt samlar in pengar. Man talar ibland om olika informella
              skattesystem för att hålla en regim som den i Eritrea vid liv.
              Tänk om fler ställde in sina så kallade informella skatter och
              slutade sända de här pengarna. Jag talar då inte om pengar som
              man skänker och skickar till släktingar, familjer och vänner som
              behöver ekonomiskt stöd för sin överlevnad och som man skänker
              därför att man känner ett ansvar för varandra inom en släktgemenskap.
              När det gäller pengar som direkt går till att hålla diktaturer
              under armarna tycker jag att vi ska ha en dialog med de här personerna
              och organisationerna och säga att det är något som vi är väldigt
              kritiska till från den svenska riksdagens sida.
            </seg>
            <seg n="61c8a8f0">
              Herr talman! Sverige får en allt tyngre roll i internationella
              sammanhang när vi talar om mänskliga rättigheter, delvis på grund
              av att vi är tydliga och att det finns åtminstone har det funnits
              en bred enighet. Huvudsakligen finns det fortfarande en bred enighet,
              även om somliga söker splittringar. Jag tror att det är väldigt
              viktigt att denna breda enighet finns detta för att vi ska kunna
              fortsätta med att vara väldigt tydliga i en tid när, upplever
              jag, mänskliga rättigheter ändå får en tyngre roll internationellt.
            </seg>
            <seg n="7e9ab4fa">
              På många håll går det i rätt riktning men det finns även bakslag.
              Jag tycker att vi ska tala om sådant. Jag ska tala om ett bakslag.
              Det gäller då Kairo + 10. Tio år efter FN:s världskonferens i
              Kairo är abortmotståndarna på frammarsch trots att FN:s millenniemål
              om fattigdomsbekämpning, ökad jämställdhet och bättre hälsa hos
              mödrar och barn inte kommer att kunna uppnås utan satsningar på
              kvinnors rätt till sin egen kropp de sexuella och reproduktiva
              rättigheterna.
            </seg>
            <seg n="82338c71">
              Utskottet skriver att vi ska satsa på kvinnors rättigheter och
              naturligtvis även på de sexuella och reproduktiva. Just nu och
              här är dessa rättigheter ifrågasatta. De pressas tillbaka. Därför
              är det extra viktigt att utskottet gör denna tydliga markering.
              Kvinnor har rätt till säkra och legala aborter, som vi skriver
              och som vi tidigare har skrivit i PGU. Kvinnliga rättigheter är
              mänskliga rättigheter. Detta är odelbart. De här två rättigheterna
              stöder varandra.
            </seg>
            <seg n="e9c84cc5">
              Riksdagen har ett ansvar för att EU inte fortsättningsvis skiljer
              på mänskliga rättigheter och kvinnliga rättigheter. Vi kan, och
              bör, lägga oss i när till exempel Portugal fängslar kvinnor som
              gjort eller medverkat till abort. Vi bör också ta upp frågan om
              sexuella och reproduktiva rättigheter i våra samtal med grannlandet
              Polen, och vi bör reagera på Maltas och Irlands kvinnofientliga
              lagstiftningar.
            </seg>
            <seg n="0ee0ff2e">
              Varje år sker, enligt beräkningar, 20 miljoner illegala aborter
              alltför ofta med skador för livet eller med döden som följd. Underlivsfrågor
              är storpolitik. Underlivsfrågor är också en förutsättning för
              en effektiv kamp för människors rättigheter att kunna skydda sig
              mot sjukdomar. Jag tänker då framför allt på den stora tragedin
              med hiv/aids.
            </seg>
            <seg n="28cb4435">
              Det duger inte att en organisation, till exempel OSSE eller Europarådet,
              på fältet arbetar för att förbättra utsatta kvinnors situation,
              medan deras medarbetare på sin fritid utnyttjar just dessa kvinnor.
              Under ett besök nyligen i Kosovo sista veckan i februari fick
              vi information om just dessa missförhållanden, något som är djupt
              otillfredsställande.
            </seg>
            <seg n="e2fa7541">
              Samtidigt vill jag från kammarens talarstol också framföra ett
              stort tack för det engagemang som våra militärer visar på det
              här området, inte minst det sätt på vilket man tagit del av information
              och aktiviteter runt filmen Lilja 4-ever .
            </seg>
            <seg n="0c8d8544">
              Herr talman! Jag vill peka på att utskottet varit tydligt när
              det gäller USA:s bristande ansvar. Den oheliga alliansen mellan
              USA:s administration, Heliga stolen och somliga islamistiska stater
              är en realitet, och de här länderna har tillsammans stor påverkansmöjlighet.
              USA som den kvarvarande stormakten har naturligtvis en oerhörd
              tyngd när man driver någonting samlat.
            </seg>
            <seg n="877b62ec">
              Sverige är ett föregångsland i kampen mot den fruktansvärda människohandeln,
              men det finns mycket mer vi kan göra. Utskottet föreslår därför
              att de internationella organisationer, ingen nämnd och ingen glömd,
              som har ansvar för trafficking och prostitution ska arbeta för
              att utforma internationella uppförandekoder. Dessa kan bli ett
              föredöme även för det privata näringslivet, som möter samma frågor
              i sin verksamhet. Svenskt Näringsliv borde ta på sig en aktiv
              roll i detta arbete.
            </seg>
            <seg n="ce0016d7">
              Jag nämner detta då ämnet inte är nytt i dialogen mellan en del
              av oss riksdagsledamöter och företrädare för näringslivet. Jag
              kan bara peka på en tidningsartikel i Smålandsposten sommaren
              2003. Denna diskussion finns alltså, även om den inte har omfattat
              alla. Min förhoppning är att vi inom vårt direkta ansvarsområde
              framöver ska kunna gå vidare med detta viktiga arbete om uppförandekoder
              på ett brett sätt. I nästa steg krävs mer ingående beskrivning
              av hur sådana uppförandekoder ska se ut och vad de mer konkret
              kan innehålla. Då tror jag också att vi kan bli ett föredöme för
              andra utanför vårt direkta ansvarsområde.
            </seg>
            <seg n="30de505e">
              Herr talman! Utskottet konstaterar att Sverige aktivt driver
              frågan om ett universellt avskaffande av dödsstraffet och, i avvaktan
              på att detta ska ske, att användandet av dödsstraffet ska inskränkas
              och ske med iakttagande av de begränsningar som finns i internationell
              rätt. Dödsstraffet är djupt omänskligt. Dess grymhet och oåterkalleliga
              natur gör det till ett straff som inte bör ha någon plats i en
              modern och civiliserad rättsordning.
            </seg>
            <seg n="abeba8ab">
              Sverige var initiativtagare till utarbetandet av tilläggsprotokoll
              13 till Europakonventionen om mänskliga rättigheter som handlar
              om ett totalt avskaffande av dödsstraffet. Protokollet, som föreskriver
              avskaffande av dödsstraffet även i krigstid, antogs år 2002 och
              ratificerades av Sverige i april 2003. Utomrättsliga och summariska
              avrättningar liksom hot om avrättningar kräver omvärldens fokus
              liksom vår uppmärksamhet och vårt fördömande. Glöm inte heller
              att sköna semestermål bör granskas bortom solstolarnas horisont!
            </seg>
            <seg n="9e9101a1">
              Som riksdagsledamot har jag haft bra samtal med företrädare för
              Taiwan kring dödsstraffet, och jag välkomnar de steg man här har
              tagit. Jag nämner detta därför att Taiwan är ett land där vi riksdagsledamöter
              nog har haft en särskild roll i de här diskussionerna, då det
              ju inte finns diplomatiska förhållanden och kontakter på samma
              sätt som med övriga länder runtom i världen.
            </seg>
            <seg n="7ab0ff55">
              Jag överlåter dock den frågan liksom frågorna om Kina, Ryssland,
              IOM, minoriteter och en del andra delfrågor till min kollega Birgitta
              Ahlqvist. Hon kommer att ta upp dem i sitt anförande och också
              vara beredd att ta en dialog kring de här frågorna.
            </seg>
            <seg n="34414501">
              Jag kommer så till Israel, herr talman. En konflikt som parterna
              inte själva förmår att lösa är den i Mellanöstern. Det är en konflikt
              som beslutsfattare försatt i en nedåtgående negativ spiral. Det
              är djupt olyckligt och djupt oroande.
            </seg>
            <seg n="39b1f1c9">
              Den så kallade Barcelonaprocessen är inte en del av fredsprocessen
              i Mellanöstern utan drivs parallellt och självständigt. Den påverkar
              dock den politiska utvecklingen i regionen och själva processen
              och är för närvarande det enda forum förutom FN där israeler och
              araber möts på ministernivå. Inom Barcelonaprocessen finns också
              ett parlamentariskt forum som kan utgöra ett fönster mellan de
              olika parterna i regionen. Jag tycker att det är viktigt att värna
              om det. Jag tycker också att det är viktigt att säga det här,
              för jag tror att det är en fråga som är väldigt lite känd runtom
              i Sverige och även bland dem som är engagerade i den här konflikten
              och de här frågorna lite bredare. Barcelonaprocessen borde få
              lite mer uppmärksamhet än vad den får. Förhoppningsvis kan det
              här inlägget bidra till det.
            </seg>
            <seg n="fe0e3708">
              EU måste agera mer kraftfullt och med större enighet för att
              bidra till att parterna återupptar arbetet med fredsprocessen.
              Kan EU och USA agera mer gemensamt skulle det naturligtvis också
              vara någonting som vi skulle kunna välkomna. I dag är ju så inte
              fallet.
            </seg>
            <seg n="0fe78bbe">
              Herr talman! Jag ska också säga någonting om Kuba. Är tiden ute?
            </seg>
          </u>
          <note n="6088f0f7">
            (TALMANNEN: Ja, det är elva minuter nu.)
          </note>
          <u who="Q3374704" xml:id="i-7bfa6b4bf86b2e8c-0" n="1520e3b0" prev="i-fa899a5aa9936cba-0">
            <seg n="91d08737">
              Ojojoj! Då får jag väl återkomma i ett senare anförande eller
              på annat sätt.
            </seg>
          </u>
          <note type="speaker" n="9851f2c1">
            Anf. 32 HOLGER GUSTAFSSON (kd) replik:
          </note>
          <u who="Q5777750" xml:id="i-a03338f9d1da08f4-2" n="042c1ff3">
            <seg n="e1fefa94">
              Herr talman! Jag vill fråga Carina Hägg varför den socialdemokratiska
              regeringen underlåter att belysa bristen på mänskliga rättigheter
              och demokrati hos de arabiska regimerna.
            </seg>
          </u>
          <note type="speaker" n="e04ef069">
            Anf. 33 CARINA HÄGG (s) replik:
          </note>
          <u who="Q3374704" xml:id="i-2a1bccc20097a8ca-0" n="1520e3b0">
            <seg n="7f851338">
              Herr talman! Jag tror inte att Holger Gustafsson beskriver verkligheten
              och dagens situation på rätt sätt. Jag tror att jag själv här
              i kammaren möjligtvis var den första som tog upp till exempel
              bristerna i Saudiarabien. Det är ett område som inte av tradition
              har belysts här i kammaren. Jag redovisade de siffror man kunde
              få fram kring dödsstraffet i Saudiarabien. Det är ett exempel
              på att jag tycker att vi har försökt att dra i de trådarna och
              peka på att det brister djupt.
            </seg>
            <seg n="91e0f425">
              I dag tror jag det är än tydligare för än fler att det är oerhört
              viktigt att de värden vi ska värna om mänskliga rättigheter och
              demokrati ska omfatta alla människor. Det finns en längtan hos
              alla folk efter de här värdena, inte minst i arabstaterna. Jag
              tror också att vi kan göra mer.
            </seg>
            <seg n="4fd37d06">
              Att jag nämnde Saudiarabien berodde också på att vi nyligen hade
              ett besök därifrån här i Sveriges riksdag som jag tror att en
              del av de närvarande här i kammaren hade möjlighet att närvara
              vid och delta i diskussionerna. Jag har också förstått att det
              kommer att ske ett svarsbesök inom kort till just Saudiarabien.
              Det är ett land som vi hittills haft mindre insyn i och kontakter
              med än många andra arabländer. Jag tror att detta är oerhört viktigt.
            </seg>
            <seg n="e8835ff1">
              Jag tror också att de här frågorna är en del av hela problematiken
              i Mellanöstern och att de kommer att få en ökad internationell
              uppmärksamhet framöver. Då blir det också lättare för oss att
              bidra och vara ett stöd i den processen och naturligtvis också
              aktivt bidra på olika sätt.
            </seg>
          </u>
          <note type="speaker" n="dc3f3a64">
            Anf. 34 HOLGER GUSTAFSSON (kd) replik:
          </note>
          <u who="Q5777750" xml:id="i-a03338f9d1da08f4-3" n="042c1ff3">
            <seg n="e434a874">
              Herr talman! Min fråga gällde regeringens brist, så att säga,
              i det här sammanhanget.
            </seg>
            <seg n="bf01e2bd">
              Jag vill dock fortsätta på en annan fråga vad gäller just regeringen.
              Borde inte den svenska regeringen arbeta för gemensamma initiativ
              mellan USA och EU för att nå fred, mänskliga rättigheter och demokrati
              i Mellanöstern?
            </seg>
          </u>
          <note type="speaker" n="efd27e19">
            Anf. 35 CARINA HÄGG (s) replik:
          </note>
          <u who="Q3374704" xml:id="i-2a1bccc20097a8ca-1" n="1520e3b0">
            <seg n="730d62c5">
              Herr talman! Naturligtvis blir det en extra kraft. Som jag sade
              i mitt anförande och som det även står i betänkandetexten är det
              oerhört viktigt bara att EU kan samla sig. När EU har en så enig
              politik som det går att åstadkomma på det här området är det klart
              att EU har en annan slagkraft än vad vi har som individuella stater.
              Om då EU samordnar sig med och kan gå i samma takt som USA blir
              förstås trycket desto större, liksom möjligheterna att nå en framgång.
            </seg>
            <seg n="03e39ee9">
              Vi kan dock inte ställa upp oreserverat på vilka lösningar som
              än kommer upp på agendan. Vi måste också kritiskt granska dem
              och naturligtvis även vara beredda att kompromissa för det övergripande
              målet: att uppnå fred och stabilitet i Mellanöstern.
            </seg>
            <seg n="9e258092">
              Den nuvarande utvecklingen med den nedåtgående negativa spiralen
              är djupt oroande och engagerar väldigt många människor. Jag tror
              att det finns en stor frustration bland många. Trots att det finns
              mycket gemensamma uppfattningar leder det inte framåt utan bara
              nedåt. Det ställer krav på det internationella samfundet.
            </seg>
            <seg n="bdd036eb">
              Jag kan också beklaga att de ställningstaganden som har kommit
              upp och varit på väg genom FN-systemet inte har fått en total
              uppslutning. Men vi får arbeta vidare på den här linjen och hoppas
              att USA konstruktivt kommer att bidra för att lösa upp den här
              väldigt allvarliga situationen.
            </seg>
          </u>
          <note type="speaker" n="ca111ab0">
            Anf. 36 AGNE HANSSON (c) replik:
          </note>
          <u who="Q4692974" xml:id="i-dfb83563ee94f254-3" n="e1fda9b1">
            <seg n="72565acd">
              Herr talman! Det är stor enighet i stora delar av det här betänkandet,
              och då blir det naturligtvis lätt så att skillnaderna kan uppförstoras.
              Det finns dock nyansskillnader, och vi har 18 reservationer i
              betänkandet.
            </seg>
            <seg n="caeefd56">
              Carina Hägg säger att Sverige spelar en tung roll när det gäller
              de mänskliga rättigheterna, och jag håller gärna med om det. Sverige
              spelar en roll eftersom vi är så tydliga.
            </seg>
            <seg n="8513e3a2">
              Jag vill ställa en fråga till majoriteten: Står till exempel
              gratulationerna som EU-ministrarna inklusive Laila Freivalds framförde
              till Putin och att man spelar denna tunga roll i samklang med
              vad vi säger i betänkandet? Är Sverige verkligen tillräckligt
              tydligt när det gäller Ryssland och kränkningen av de mänskliga
              rättigheterna? Centerpartiet har länge tyckt att Sverige och EU
              är väldigt flata i det sammanhanget.
            </seg>
            <seg n="f7df6556">
              Varför har jag då behövt skriva reservation 7 om jämställdhet
              och kvinnornas situation? Jag påstår inte att majoriteten är helt
              borta när det gäller jämställdheten. Jag har tagit upp kvinnornas
              roll i livsmedelsproduktionen och ägandet av finansiella tillgångar
              där jag tycker att kvinnorna har missgynnats. Varför ställde inte
              majoriteten upp på det? Eller gör ni det?
            </seg>
          </u>
          <note type="speaker" n="52f6f08a">
            Anf. 37 CARINA HÄGG (s) replik:
          </note>
          <u who="Q3374704" xml:id="i-2a1bccc20097a8ca-2" n="1520e3b0">
            <seg n="114a784c">
              Herr talman! Jag valde i mitt anförande att fokusera på de bakslag
              och de svårigheter som vi har när det gäller uppföljningen av
              Kairoprocessen. Här talar man om Kairo + 10. Jag valde detta just
              därför att det är jubileumsår i år och därför att vi möter så
              hårt motstånd här. Jag var oerhört bekymrad i förra veckan när
              två kd-ledamöter och en moderat bjöd in en av de hårda motståndarna
              mot det som vi enigt står för i övrigt här i kammaren för information.
              Man gav dem också en plattform att vara på i Sveriges riksdag.
              Syftet var naturligtvis att försöka luckra upp den enighet som
              jag och Agne Hansson här talar om och som är så oerhört viktig
              både för den inhemska politiken och inte minst för att vi ska
              kunna arbeta utåt med kraft när det gäller de parlamentariska
              kontakterna. Den är också viktig för att vi ska kunna ge regeringen
              bästa möjliga stöd för att jobba med internationella frågor.
            </seg>
            <seg n="6c894dca">
              I alla sammanhang där vi stöter på förtryck av kvinnor i alla
              former, inte minst våld och övergrepp, måste vi påpeka att vi
              förväntar oss en förändring och att vi ställer krav på att det
              ska ske en sådan. Det gäller att nå ut i alla led i svensk utrikespolitik
              och att nå ut till alla organisationer som arbetar inom biståndssfären
              eller som på andra sätt är knutna till svenska intressen.
            </seg>
            <seg n="307a2f1b">
              Man skulle nog kunna hitta skönhetsfläckar. Jag tyckte att vi
              hittade det så sent som när vi besökte Kosovo under den resa som
              jag tidigare relaterade till. Det var inte målet för vår resa,
              men sidoinformation handlade bland annat om att organisationer
              som hade svenskt stöd och som jobbade med organisationer i Sverige
              som är kända för att vara tydliga i frågan inte var tydliga i
              Kosovo. Det tyckte jag var olyckligt. Vi måste hela tiden se till
              att det som vi säger i talarstolarna här också fungerar ute i
              fält. Det gläder mig att Agne Hansson delar den uppfattningen.
            </seg>
          </u>
          <note type="speaker" n="711a58d5">
            Anf. 38 AGNE HANSSON (c) replik:
          </note>
          <u who="Q4692974" xml:id="i-dfb83563ee94f254-4" n="e1fda9b1">
            <seg n="f4358098">
              Herr talman! Det är riktigt att mycket av utrikespolitik och
              diplomati handlar om nyanser. Vi ägnar en hel del tid åt det i
              utskottet också. Ingen av oss är ofelbar, och det är då som sådana
              här skönhetsfläckar ibland uppstår. Carina Hägg får väl föra den
              debatten med Moderaterna och Kristdemokraterna där är vi ense.
            </seg>
            <seg n="ff41427b">
              Jag ställde frågan om huruvida gratulationen är i linje med vad
              vi nu håller på att diskutera i svensk politik när det gäller
              mänskliga rättigheter. Jag förstår att Carina Hägg inte vill svara
              på den frågan, men jag tycker att vi är alldeles för flata där.
              Hur är det var det ett olycksfall i arbetet eller en skönhetsfläck?
            </seg>
          </u>
          <note type="speaker" n="1fd947c5">
            Anf. 39 CARINA HÄGG (s) replik:
          </note>
          <u who="Q3374704" xml:id="i-2a1bccc20097a8ca-3" n="1520e3b0">
            <seg n="c2c2eaf5">
              Herr talman! Jag får erkänna att jag glömde bort den delen av
              Agne Hanssons fråga trots att den är så viktig. Jag står naturligtvis
              liksom utskottets övriga ledamöter bakom den väl balanserade text
              som finns i betänkandet. Den vill jag rekommendera alla protokollsläsare
              att titta närmare på.
            </seg>
            <seg n="ae8add0d">
              Jag tror att det också är viktigt att man lägger samman de olika
              reaktionerna på valet som har kommit och ser efter vad OSSE:s
              valövervakare tyckte och vad som har framkommit på andra sätt
              under valprocessen. Man måste se till den sammantagna bilden,
              och den är lite mer nyanserad än vad man kan dra för slutsatser
              när man tittar på telegrammet. Jag vill dock säga att jag inte
              har läst det. Jag har hört om dess existens, men jag har inte
              sett texten och inte granskat vad som står där. EU har en bredare
              dialog än telegrammet med Ryssland och med Putin själv. Vi ska
              noga följa vad som händer i Ryssland. Det finns både det som är
              positivt och det som vi har anledning att fundera vidare över.
            </seg>
          </u>
          <note type="speaker" n="473fb555">
            Anf. 40 GÖRAN LINDBLAD (m) replik:
          </note>
          <u who="Q326524" xml:id="i-9a2312fc2ab81d9e-1" n="3f1410f1">
            <seg n="b6bf9c38">
              Herr talman! När det först och främst gäller Kina är vi uppenbarligen
              mer överens än vad betänkande och reservationer visar, efter utrikesministerns
              uttalande i EU-nämnden nyligen. Hon sade då att Sverige och EU
              ska agera kraftfullt när det gäller MR-läget i Kina. Det är bra.
            </seg>
            <seg n="4560f5f1">
              Jag har tre frågor till Carina Hägg.
            </seg>
            <seg n="5f5a8e7f">
              För det första: Varför tyckte ni i majoriteten inte att det var
              angeläget att vi uttalade att även människor som bor i arabländerna
              har rätt till mänskliga rättigheter och friheter på samma sätt
              som vi andra?
            </seg>
            <seg n="ed525207">
              För det andra gäller det finansieringen av terror på den palestinska
              sidan och de pengar som har kommit från Sida och även från en
              brittisk biståndsorganisation med flera. Varför vill inte majoriteten
              uttala att det är bra om vi ser till att biståndet aldrig går
              till terror? Det måste vi väl kunna vara överens om.
            </seg>
            <seg n="391546f4">
              För det tredje gäller det själva IsraelPalestina-konflikten.
              Vad är det som gör att majoriteten och Socialdemokraterna inte
              tycker att vi kan uttala att Israel ska ha säkra, garanterade
              gränser och även att Palestina ska ha säkra, garanterade gränser
              och en garanterad demokrati?
            </seg>
          </u>
          <note type="speaker" n="f1287b6d">
            Anf. 41 CARINA HÄGG (s) replik:
          </note>
          <u who="Q3374704" xml:id="i-2a1bccc20097a8ca-4" n="1520e3b0">
            <seg n="bdb974ef">
              Herr talman! Det finns saker som är alldeles självklara och som
              kommer till uttryck på många olika sätt både i det här betänkandet
              och i övriga, till exempel de betänkanden som handlar om biståndets
              inriktning och vårt betänkande om PGU. Naturligtvis har detta
              en vidare bäring än just klubbslaget när vi antog det. Det ska
              vara styrande för biståndet och utvecklingssamarbetet i stort.
              Självfallet ska det inte utgå något från svenska skattebetalare
              som på något sätt skulle kunna stödja terror. Det tycker jag inte
              att man behöver skriva en reservation om; det är ju alldeles grundläggande
              och självklart att detta inte är några politiska metoder som vi
              någonsin har legitimerat vare sig nationellt eller internationellt.
              Därom får det icke råda något tvivel.
            </seg>
            <seg n="a6162208">
              När det gäller Israel tycker jag att texten i betänkandet är
              balanserad. Det finns en tendens till att olika debattörer vill
              gripa tag i delfrågor, som i och för sig kan vara viktiga. Men
              den stora frågan är hur man ska kunna få en annan huvudinriktning
              hur man ska kunna uppnå fred och få en tvåstatslösning. Israel
              har rätt till sin existens. Man har rätt till att leva inom säkra
              gränser och under fredliga förhållanden. Det tycker jag har kommit
              väl till uttryck, på samma sätt som vi anser att palestinierna
              har rätt till en egen stat och till att utveckla sitt land.
            </seg>
          </u>
          <note type="speaker" n="8fe121df">
            Anf. 42 GÖRAN LINDBLAD (m) replik:
          </note>
          <u who="Q326524" xml:id="i-9a2312fc2ab81d9e-2" n="3f1410f1">
            <seg n="1f569e4c">
              Herr talman! Det gällde den första frågan också den om rätten
              för människor som lever i arabländerna att också respekteras för
              sin frihet och sina mänskliga rättigheter. De ska ha samma möjligheter
              som vi andra.
            </seg>
            <seg n="16498f9c">
              Jag kan konstatera att jag är glad över att Carina Hägg och jag
              är helt överens om det här med terrorfinansieringen. Vi är tydligen
              också ganska överens när det gäller IsraelPalestina-konflikten.
              Men jag ser gärna att man så fort som möjligt, gärna meddetsamma,
              slår fast en palestinsk stat med ansvar och förpliktelser men
              också med rättigheter och en garanterad demokrati samtidigt som
              vi garanterar Israels gränser.
            </seg>
            <seg n="b69b890d">
              Jag har också en helt annan fråga till Carina Hägg. I ett tidigare
              replikskifte här var man inne på Kosovo. Carina Hägg och jag var
              gemensamt i Kosovo. Jag undrar om vi uppfattar det på samma sätt
              saknas det någon form av samordning från Sverige? Vad vilja Sverige
              med Balkan? Vad vilja vi i Kosovo så att man får ett samlat grepp
              över de insatser som görs för att befrämja mänskliga rättigheter
              och demokrati på plats?
            </seg>
          </u>
          <note type="speaker" n="9deee545">
            Anf. 43 CARINA HÄGG (s) replik:
          </note>
          <u who="Q3374704" xml:id="i-2a1bccc20097a8ca-5" n="1520e3b0">
            <seg n="dcd6ea09">
              Herr talman! När det gäller både Balkan och situationen i Kosovo
              så har det hela sedan den sista veckan i februari förändrats och
              blivit bra mycket allvarligare. Vi har sett ett svårt bakslag.
              Det får man naturligtvis beakta. Jag vet att det pågår arbete
              på departementen när det gäller hur man ska kunna stärka stödet
              för en positiv utveckling och en stabil situation i Kosovo. Jag
              vill inte föregripa just den diskussionen.
            </seg>
            <seg n="bd46b7d7">
              När det gäller Balkan som helhet vet vi ju att det förekommer
              ett arbete i utskottets regi där man tittar på det vidare Europa.
              Vi har väl anledning att återkomma till detta.
            </seg>
            <seg n="fd57ad7c">
              Jag hoppas att Moderaterna också stöder det jag sade i mitt inlägg
              om att man inte arbetar fullt ut enligt utskottets önskemål när
              det gäller kvinnors rättigheter. Det finns anledning att ha en
              uppförandekod. Vi hörde exempel på detta från Kosovo när man,
              från ansvarigt håll, i praktiken och på sin fritid inte följde
              det som man hade i uppgift att göra på dagtid.
            </seg>
            <seg n="0fd82278">
              Sedan gäller det diskussionen om huruvida araberna på något sätt
              skulle vara exkluderade från demokrati och mänskliga rättigheter.
              Jag kan inte förstå hur den frågeställningen kan komma upp här
              i kammaren. I den allmänna förklaringen om mänskliga rättigheter
              i portalparagrafen står det naturligtvis ingenting om att en enda
              grupp skulle exkluderas. Man talar tvärtom om alla människor och
              alla människors frihet. Jag tycker att det är oerhört viktigt
              att vi har slagit fast det och upprepar det i betänkandet. Jag
              har också lyft fram det i mitt anförande.
            </seg>
            <seg n="a4f06daf">
              Alla människor har självfallet samma rätt till mänskliga rättigheter.
              Vi måste självfallet stödja och samarbeta med dem som vill ha
              en annan utveckling i länder där man i dag inte har mänskliga
              rättigheter. Jag har stort hopp om att detta ska kunna få ökad
              uppmärksamhet internationellt. Då har vi en annan roll att spela.
              När vi får draghjälp och kan göra det tillsammans med många fler
              kan vi också ha större hopp om att vi ska nå snabbare resultat.
            </seg>
          </u>
          <note type="speaker" n="a1e4202a">
            Anf. 44 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-7" n="4f4c8e48">
            <seg n="eaf27a03">
              Herr talman! Jag vill börja med att poängtera att det är självklart
              för Folkpartiet att det är viktigt att arbeta för sociala rättigheter.
              Det gäller till exempel rätten att ha ett arbete och god tillgång
              till hälsovård. Det är också därför som vi är det parti i riksdagen
              som vill satsa mest pengar på bistånd. I vår budget har vi avsatt
              pengar för att nå upp till enprocentsmålet år 2006.
            </seg>
            <seg n="84942343">
              Vi tycker ändå att det är riktigt att prioritera de politiska
              rättigheterna när det gäller såväl biståndet som de mänskliga
              rättigheterna. Vi vet ju att när länder uppfyller de politiska
              rättigheterna uppnår man också bäst de sociala och ekonomiska
              rättigheterna. Det är ju i demokratier som medborgarnas behov
              står i centrum i stället för att diktatorns egna fickor ska fyllas
              med pengar. Av den anledningen är det också viktigt att vi prioriterar
              politiska rättigheter. Jag tror att det även finns liknande tankegångar
              i majoritetens skrivningar. Det står på ett ställe att man är
              tveksam till behovet av ett fakultativt protokoll till stadgan
              om sociala, ekonomiska och kulturella rättigheter.
            </seg>
            <seg n="4d03f0ef">
              Jag vill också ta upp en annan fråga. Den gäller Kina. Kina har
              ju stora ekonomiska framgångar, men den stora merparten av de
              människor som bor i Kina lever i extrem fattigdom och under ett
              oerhört politiskt förtryck. Det gäller till exempel falungongrörelsen,
              tibetaner och invånarna i Xinjiang, det vill säga uigurerna. Jag
              undrar varför utskottsmajoriteten inte kunde ställa sig bakom
              vår reservation. Vi tycker att Kina bör ge Tibet och Xinjiang
              långtgående självbestämmande. Dessa människors rätt att utöva
              sin religion och sin kultur måste säkerställas.
            </seg>
          </u>
          <note type="speaker" n="89273879">
            Anf. 45 CARINA HÄGG (s) replik:
          </note>
          <u who="Q3374704" xml:id="i-2a1bccc20097a8ca-6" n="1520e3b0">
            <seg n="be70a717">
              Herr talman! Jag sade tidigare att Birgitta Ahlqvist i ett senare
              anförande kommer att ta upp de delar av betänkandet som behandlar
              Kina. Hon kommer också att vara beredd och intresserad av att
              föra en dialog i de här frågorna. Jag vill hänvisa Cecilia Wigström
              att diskutera den frågan med Birgitta Ahlqvist av det skälet.
            </seg>
            <seg n="2bc7b5c2">
              Under dagens debatt har vi märkt att Cecilia Wigström har sökt
              konflikt med sina borgerliga kamrater på MR-området, vilket förvånar
              mig. Jag förstår att hon även i det här inlägget vill ta upp det
              med mig som representant för majoriteten. Jag tycker att odelbarheten
              när det gäller mänskliga rättigheter är väldigt väl och nyanserat
              uttryckt i betänkandet. Jag står självfallet också bakom detta.
            </seg>
            <seg n="6e3ee24d">
              Jag tycker att det skulle vara en stor orätt om man till exempel
              talade om för kurderna att de inte har rätt att slåss för att
              få använda sitt språk fritt eller att de inte ska ha rätt att
              utöva sina kulturella rättigheter i Turkiet. Jag tycker inte att
              jag kan sätta mig på dem och säga att det inte är viktigt, att
              det inte stöder det långsiktiga målet och att det inte påverkar
              demokratin eller yttrandefriheten på sikt. Man kan inte dela upp
              det på det sättet. Jag anser att de olika delarna av de mänskliga
              rättigheterna är stödjande. Sedan har vi ett gemensamt mål, att
              de ska uppnås till fullo.
            </seg>
          </u>
          <note type="speaker" n="125b4606">
            Anf. 46 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-8" n="4f4c8e48">
            <seg n="23e2aa8b">
              Herr talman! Det är självklart att till exempel kurder och dem
              jag nämnde i mitt första inlägg, nämligen uigurer, tibetaner etcetera,
              inte ska diskrimineras på olika sätt. Det ställer vi helt och
              fullt upp på. Men när man sammanför politiska, ekonomiska, kulturella
              och sociala rättigheter och säger att de är precis lika viktiga
              händer det lätt att man ursäktar politiska övergrepp med att ett
              land till exempel har uppnått en god utbildningsnivå. Det skriver
              utskottet tyvärr i betänkandet om Kuba.
            </seg>
            <seg n="af9dbee6">
              Det är väldigt viktigt att ta upp den här frågan. Carina Hägg
              säger att jag söker konflikt, och det är väl det den här kammaren
              är till för. Vi ska synliggöra de olika åsikter som finns. Jag
              tycker att det i mitt replikskifte med Holger Gustafsson och i
              de samtal jag haft med Göran Lindblad här vid sidan om har kommit
              fram att vi i Folkpartiet har ett stöd både från Kristdemokraterna
              och Moderaterna för att det är viktigt att prioritera de politiska
              rättigheterna.
            </seg>
            <seg n="6e6480ee">
              Rätten till liv och rätten att slippa tortyr är grundläggande.
              Det måste vara viktigare. Det finns alltför många diktaturer som
              skyller på att man uppnått sociala rättigheter och därmed ursäktar
              politiska övergrepp. Ingenstans i utskottsbetänkandet står det
              att sociala framgångar inte får ursäkta politiska övergrepp. Det
              hade varit väldigt enkelt för er att skriva till det om ni ställde
              upp på det. Jag anar att ni ändå gör det, men det står inte i
              betänkandet. Det finns en luddighet som jag vill belysa i den
              här debatten så att vi kan få ett tydligt ställningstagande för
              att det är viktigare med förbud mot tortyr än rätten till regelbunden
              semester.
            </seg>
          </u>
          <note type="speaker" n="e730f3e8">
            Anf. 47 CARINA HÄGG (s) replik:
          </note>
          <u who="Q3374704" xml:id="i-2a1bccc20097a8ca-7" n="1520e3b0">
            <seg n="13abbda1">
              Herr talman! Jag har respekt för om Cecilia Wigström känner ett
              behov av att teoretisera och dela upp de mänskliga rättigheterna
              för att själv kunna förstå detta och hitta en ingång i de här
              frågeställningarna. Men jag tror att övriga som läser betänkandet
              kommer till en annan slutsats och förstår att mänskliga rättigheter
              är oerhört viktigt. Det finns en samlad uppställning bakom mänskliga
              rättigheter och de skrivningar som finns. Mänskliga rättigheter
              är en prioriterad fråga. Den teoretiska uppdelning som Cecilia
              Wigström gör har ingen förankring i och ingen bärighet på den
              praktiska politiken eller de andra texter som kommer från utskottet.
            </seg>
            <seg n="fe57673c">
              Jag tycker att Agne Hansson uttryckte detta väldigt väl i sitt
              inlägg. Jag noterade också att Miljöpartiets Lotta N Hedström
              hade ett väldigt intressant inlägg i samma ämne.
            </seg>
          </u>
          <note type="speaker" n="8ec09f89">
            Anf. 48 NILS OSKAR NILSSON (m):
          </note>
          <u who="Q6011391" xml:id="i-8592bc0084885164-0" n="881957d5">
            <seg n="05c705ca">
              Herr talman! Jag kommer att ägna mitt första anförande från den
              här talarstolen åt ett folk, som jag vill kalla det, som väldigt
              ofta kommer i skymundan om de över huvud taget nämns i debatterna.
            </seg>
            <seg n="8de6392e">
              Det finns i dag i Mellanöstern och i Turkiet flera kristna minoriteter
              som beroende på vilken kyrka de tillhör benämns assyrier/syrianer
              eller kaldéer. De här grupperna utgör nutidens generationer som
              stammar från ursprungsbefolkningen i landet mellan de två floderna
              Eufrat och Tigris, i det som i den gamla kulturen benämndes Mesopotamien
              och Assyrien.
            </seg>
            <seg n="5d24d68e">
              Det här folket, assyrier/syrianer, som består av uppskattningsvis
              4 miljoner människor, är i dag splittrat över hela världen. Främst
              finns det stora grupper i Irak, i Syrien, i Libanon, i Iran och
              i Turkiet liksom också som flyktingar i Jordanien. Vi har även
              här i Sverige stora grupper som kallar sig assyrier/syrianer eller
              kaldéer.
            </seg>
            <seg n="86be26a3">
              Det kristna assyrisk/syrianska folket har historiskt utsatts
              för förföljelse, som under senare tid har kulminerat i vad vi
              skulle kunna kalla folkmord, i Turkiet dels 1846, dels 1915 och
              även i Irak på 30-talet. Till följd av dessa förföljelser har
              många människor flytt, bland annat till Sverige. Vi anser att
              det är viktigt att världssamfundet erkänner och bevakar de kristna
              assyrierna/syrianernas mänskliga rättigheter, bland annat rätten
              att äga och att fritt utöva sin religion och kultur och att använda
              sitt språk i den påbörjade demokratiseringsprocessen i Turkiet
              och förhoppningsvis även i Irak och andra berörda länder i Mellanöstern.
            </seg>
            <seg n="28762810">
              Om jag nämner Irak speciellt är det därför att det är viktigt
              att den stora kristna minoriteten där får representation i relation
              till sin storlek på alla nivåer i parlamentariska organ. Jag anser
              att Sverige internationellt aktivt bör verka dels för att assyrier/syrianer
              betraktas och erkänns som ett folk med internationellt och nationellt
              erkänd rätt till kultur, religion, språk med mera, dels för att
              de här nämnda förintelserna erkänns som folkmord.
            </seg>
            <seg n="351482ee">
              Jag hade förmånen att få delta i en resa till Turkiet i november
              förra året och kunde då med stor tillfredsställelse konstatera
              de förändringar som i varje fall som jag uppfattade det regering
              och parlament med en ärlig vilja arbetar för, för att stärka mänskliga
              rättigheter och för att stärka minoriteters ställning i Turkiet.
              Men vi kunde också konstatera att det finns stora problem med
              att implementera de nya lagarna och reglerna lokalt ute i samhället.
            </seg>
            <seg n="5d043ee5">
              Det finns faktiskt både i Turkiet och i Sverige erkännanden av
              folkmordet. Kemal Atatürk, det moderna Turkiets fader, var president
              1923, och han har vid minst tre olika tillfällen erkänt förintelsen
              eller folkmordet som begicks i hans land. Han fastslog 1921 att
              den ungturkiska regeringen under första världskriget begått folkmord
              på eller om vi ska kalla det förintelse av den armeniska befolkningen.
              Vi ska då notera att i det begreppet ingår alla kristna i Turkiet.
            </seg>
            <seg n="9234fd08">
              Även Hjalmar Branting har uttalat ett stöd för den här uppfattningen.
              Jag ska redovisa ett citat ur ett anförande som han höll 1917:
            </seg>
            <seg n="ec3650e9">
              Dokumenten säga klart ifrån att här är det ej tal om övergrepp
              av underordnade utan det är fråga om ett organiserat och systematiskt
              folkmord, värre än vad vi någonsin sett maken till i Europa. Detta
              folkmord står bland krigets alla ohyggligheter beträffande offrens
              antal och den systematiska vildheten i dess utförande utan motstycke.
            </seg>
            <seg n="57a212bb">
              Om man går tillbaka till dessa kända statsmäns uttalanden borde
              det inte vara svårt för Sverige och inte heller för Turkiet att
              erkänna att de här folkmorden faktiskt har utförts. Jag tror att
              det är väldigt viktigt för de berörda kristna minoriteterna att
              få ett erkännande från det internationella samfundet som en bekräftelse
              på att detta verkligen har hänt, att deras anhöriga har utsatts
              för förintelse, för ett folkmord.
            </seg>
            <seg n="d6d57c93">
              Vi behöver bara gå till oss själva. Om det inträffar traumatiska
              händelser i vårt liv, måste vi få ett erkännande, en bekräftelse
              på det som har hänt. Jag tror att de anhöriga till piloten och
              besättningen på det flygplan som försvann över Östersjön känner
              så. Det är viktigt att nu kunna få ett avslut för att kunna gå
              vidare.
            </seg>
            <seg n="9b3839f3">
              Herr talman! Kanske allra viktigast för dessa stora grupper är
              att vi erkänner dem som ett folk, att assyrier/syrianer och kaldéer
              erkänns av Sverige och det internationella samfundet som ett folk
              med minoritetsstatus och mänskliga rättigheter både i Turkiet
              och i alla övriga länder i Mellanöstern. Vi har en mission som
              en demokrati här i Sverige att stödja dessa folk på de olika arenor
              där vi har möjlighet att göra det.
            </seg>
          </u>
          <note type="speaker" n="832f876a">
            Anf. 49 CARINA HÄGG (s) replik:
          </note>
          <u who="Q3374704" xml:id="i-2a1bccc20097a8ca-8" n="1520e3b0">
            <seg n="1fd63402">
              Herr talman! Jag ska fatta mig väldigt kort. Eftersom Moderaternas
              talare inledningsvis hänvisade till Nils Oskar Nilssons anförande
              vill jag bara ställa frågan: Är det så att Moderaterna står bakom
              de ställningstaganden som utskottet gjorde när det gällde assyrier/syrianerna
              och kaldéerna förra året, eller har man i dag en annan uppfattning?
            </seg>
            <seg n="71ed7b9c">
              I övrigt vill jag inte gå in på någon diskussion här eftersom
              jag vid flera tillfällen här i kammaren uttryckt min uppfattning.
              Jag ska inte upprepa den, även om jag känner igen mycket av det
              som här framhållits. Min korta fråga är alltså: Har Moderaterna
              ändrat uppfattning, eller står ni fast vid det som ni sade förra
              året?
            </seg>
          </u>
          <note type="speaker" n="293d0870">
            Anf. 50 NILS OSKAR NILSSON (m) replik:
          </note>
          <u who="Q6011391" xml:id="i-8592bc0084885164-1" n="881957d5">
            <seg n="5af63ab6">
              Herr talman! Moderaterna har en linje i de här frågorna. Jag
              var inte närvarande när de diskuterades här i kammaren för ett
              år sedan, men om Carina Hägg läser vad som står i våra kommittémotioner
              ska hon finna att det har skett en viss glidning i diskussionen.
              Jag tror att jag vågar säga att partiet står bakom den uppfattning
              som jag har framfört i dag.
            </seg>
          </u>
          <note type="speaker" n="a8f81192">
            Anf. 51 CARINA HÄGG (s) replik:
          </note>
          <u who="Q3374704" xml:id="i-2a1bccc20097a8ca-9" n="1520e3b0">
            <seg n="d3a2e2ed">
              Herr talman! Jag vill bara konstatera att det är väldigt intressant
              att vi genom det här anförandet fått klart för oss att Moderaterna
              har bytt inställning. Vi kommer naturligtvis att följa detta framöver.
              Tack för den informationen! Det var en nyhet för mig.
            </seg>
          </u>
          <note type="speaker" n="cea4433c">
            Anf. 52 NILS OSKAR NILSSON (m) replik:
          </note>
          <u who="Q6011391" xml:id="i-8592bc0084885164-2" n="881957d5">
            <seg n="e8ec8c74">
              Herr talman! Jag vill inte kalla det en förändrad ståndpunkt,
              Carina Hägg, utan jag vill tala om nyanser som finns i de ståndpunkter
              som vi intar. Jag har gett uttryck för min uppfattning i den här
              frågan.
            </seg>
          </u>
          <note type="speaker" n="69293f2a">
            Anf. 53 BIRGITTA OHLSSON (fp):
          </note>
          <u who="Q429001" xml:id="i-b393be444af28e90-0" n="69c2ef50">
            <seg n="b16d335c">
              Herr talman! Jag vill inleda med att berömma Agne Hansson för
              ett väldigt illustrativt och välgenomarbetat tal, ett sådant som
              man vill höra fler av i denna kammare. Det som Agne Hansson sade
              om att 2000-talets stora konflikt kommer att stå mellan demokrati
              och diktatur är en liberal sanning.
            </seg>
            <seg n="bebabf08">
              Vi lever fortfarande i en tro att demokratin har slagit ut det
              mörka förtrycket världen över, men så är det inte. Bara 40 % av
              befolkningarna får leva i fullgoda demokratier, där fria val hålls
              och mänskliga rättigheter respekteras. Endast 85 av världens 191
              stater kan betraktas som tillfredsställande demokratier. Situationen
              är värst i Asien, Afrika och Mellanöstern.
            </seg>
            <seg n="5f6890e1">
              Vi har under många årtionden fått uppleva hur diktaturstater
              världen över konsekvent viftar bort de medborgerliga rättigheterna
              med hänvisning till att man har gratis sjukvård och utbildning.
              Vi har sett hur diktatorer hävdar att det är först när människorna
              får en viss levnadsstandard som man kan införa den vackra demokratin.
            </seg>
            <seg n="053bce14">
              Vi har fått höra att vissa kulturer inte behöver den västerländska
              demokratin med pressfrihet, öppna val och frihet att välja religion
              eller att avstå från religiös tillhörighet, om man vill det. Det
              är därför oerhört viktigt att denna debatt i kammaren mynnar ut
              i att Sverige internationellt hårdare driver just demokrati, fria
              val och yttrandefrihet. Det är de grundläggande mänskliga rättigheterna.
            </seg>
            <seg n="1c1ccd72">
              På samma sätt som svenskar stöttade kampen mot apartheid i Sydafrika
              bör vi i dag både med biståndspengar och högljutt moraliskt och
              politiskt stötta de oppositionsrörelser och människorättsaktivister
              som finns i Vitryssland, Zimbabwe, Kuba och andra ofria stater.
            </seg>
            <seg n="55ee1d8f">
              Många talare har i dag valt att lyfta fram Mellanöstern och arabvärlden,
              och även jag kommer att ägna min tid här i talarstolen åt det
              ämnet. Vi har sett en ny kamp börja föras på detta område. I början
              av 1990-talet startades den legendariska Måndagsrörelsen med riksdagsledamöter
              från borgerliga partier som Håkan Holmberg och Gunnar Hökmark,
              som tog initiativ för att Baltikum skulle bli fritt. Jag vill
              nu göra kammaren uppmärksam på att en ny måndagsrörelse har väckts.
              Denna gång riktas ljuset mot diktaturstaterna i arabvärlden och
              i Mellanöstern.
            </seg>
            <seg n="7406b510">
              I Mellanöstern lever i dag en halv miljard människor i diktaturstater.
              Häromdagen avbröts också arabmötets toppmöte för att demokratifrågan
              blev alltför infekterad för att man ens skulle våga diskutera
              den.
            </seg>
            <seg n="f42f7f43">
              Förtryck, brist på mänskliga rättigheter och förföljelse är en
              del av vardagen och människors liv, och dessvärre har det inte
              hänt så mycket de senaste decennierna på den fronten. Enligt demokratitankesmedjan
              Freedom House har egentligen inget alls hänt sedan början av 1970-talet.
              Då fanns det två länder i regionen som betraktades som fria länder,
              och det var Israel och Libanon. I dag är det bara Israel kvar
              som lever upp till kriterierna för att betraktas som en demokrati.
            </seg>
            <seg n="ba884052">
              Demokrati är så mycket mer än fria val. Det finns andra viktiga
              byggstenar. Det handlar om tolerans mot minoriteter. Det handlar
              om pressfrihet och oberoende domstolar. Och det finns bara ett
              land i regionen som med stolthet kan sägas försvara dessa värderingar.
            </seg>
            <seg n="1ee66a5d">
              Israel är det enda landet i regionen där en fri press får verka,
              medan censur, tystande av journalister och fängslande av kritiska
              författare är kutym i grannländerna.
            </seg>
            <seg n="703fcdc1">
              Israel är det enda landet i regionen där kvinnor ges möjlighet
              att verka fullt ut. I flera av grannländerna bagatelliseras våld
              mot kvinnor. Kvinnor har inte ens fått rösträtt i två av länderna
              i arabvärlden, och i snitt sitter det 5 % kvinnor i arabvärldens
              parlament.
            </seg>
            <seg n="9aa6cb0e">
              Israel är det enda landet i regionen där homosexuella fritt kan
              demonstrera för sina rättigheter med stolthet på Jerusalems gator.
              I många av Israels grannländer är homosexualitet belagt med dödsstraff,
              och de allra grövsta brotten mot homo- och bisexuellas samt transpersoners
              rättigheter sker i Mellanöstern och arabvärlden.
            </seg>
            <seg n="40421d83">
              Israel är det enda landet i regionen där man kan be landets allra
              högsta politiker att dra åt skogen utan att hamna i fängelse dagen
              efter. I resten av regionen är förtryck och tortyr av oppositionella,
              oliktänkande och djärva människorättsaktivister vardag. Ofta kämpar
              de för friheten i den delen av världen med livet som insats.
            </seg>
            <seg n="c9bea9ab">
              Men framför allt, det allra viktigaste: Israel är det enda landet
              i regionen där medborgarna fritt kan välja vilka som ska styra
              deras eget land. I övriga delar av Mellanöstern är denna del en
              mycket avlägsen dröm. Vill israelerna ha bort premiärminister
              Ariel Sharon så är det bara att rösta bort honom i nästa val.
              Kungarna i Saudiarabien, diktatorerna i Syrien eller mullorna
              i Iran går inte att få bort på samma enkla sätt.
            </seg>
            <seg n="0db881d4">
              Visst har Israel sina brister. Vi här inne är alla eniga om att
              vi behöver en fri, självständig och demokratisk palestinsk stat.
              Vi är överens om att olagliga bosättningar på palestinsk mark
              måste upphöra och att fredsprocessen stärkt ska gå vidare, på
              samma sätt som vi också ställer krav på den palestinska myndigheten,
              som också måste demokratiseras. Hur folkvald är Yasir Arafat,
              kan man fråga sig.
            </seg>
            <seg n="a3b763f8">
              Men glöm aldrig att Israel som sagt är det enda landet som det
              internationella samfundet kan stämpla som en demokratisk stat.
              Vi måste en gång för alla erkänna sanningen om resten av regionens
              länder.
            </seg>
            <seg n="7ea5157a">
              Saddam Hussein företrädde aldrig sitt folk. Han förtryckte och
              mördade sina egna medborgare.
            </seg>
            <seg n="05569858">
              Mullorna och ayatollorna i dagens Iran förnekar sina landsmän
              rätten till fria val. De företräder inte iranierna de företräder
              förtrycket.
            </seg>
            <seg n="9c263404">
              Syriens diktatorfamilj Asad, där sonen nyligen tog över efter
              pappan i ett land som styrts av denna familj i decennier, företräder
              inte syrierna de företräder ett förtryck.
            </seg>
            <seg n="b011de89">
              Det saudiarabiska kungahusets diktatur är inte heller ett uttryck
              för arabisk kultur och tradition, utan det är en symbol för förtryck
              av människor.
            </seg>
            <seg n="36c0e7e2">
              I dag präglar ett slags omvänd rasism väldigt många västerlänningars
              syn på arabvärlden. En del verkar tro att araber inte har samma
              krav på frihet som vi har här i Väst, och det är en väldigt sorglig
              uppfattning. Det är som om det vore okej med förtryck av araber,
              om det är andra araber som förtrycker dem. Har man den synen på
              mänskliga rättigheter så förstår man inte vad det innebär.
            </seg>
            <seg n="f45551ce">
              Jag tycker ändå att vi ska våga vara hoppfulla. Se vad som har
              hänt de senaste decennierna. Sovjetunionen har rämnat, apartheidsystemet
              har försvunnit i Sydafrika och Europa har demokratiserats. Samma
              väg kommer också resten av världen, även arabvärlden och Mellanöstern,
              att gå. Det handlar om att stärka de krafter som vill förändra
              underifrån på ett tydligt sätt och att våga säga att förtryck
              av människor är lika fel i Syrien som det var i Estland för 1015
              år sedan, att det är lika omoraliskt i Iran som det var i Sovjetunionen
              och att det är lika fel mot mänskligheten i Saudiarabien i dag
              som det var i Polen, Rumänien och Ungern Europas kommunistiska
              diktaturstater för tiotalet år sedan.
            </seg>
            <seg n="b3a5f912">
              Vi ska vara noggranna med att de människor som i dag kämpar för
              frihet och bor i arabvärlden inte vill ha några smulor från vårt
              bord. De vill ha en hel meny av friheter, rättigheter och skyldigheter.
            </seg>
            <seg n="8e127495">
              När demokrati och diktatur ställs mot varandra vinner alltid
              demokratin. Det här gäller Sverige, Syrien, Libanon, Saudiarabien
              och alla andra länder runtom i världen. Det finns endast ett styrelsesätt
              som är värdigt fria medborgare, och det heter demokrati.
            </seg>
          </u>
          <note type="speaker" n="9a149ef6">
            Anf. 54 BIRGITTA AHLQVIST (s):
          </note>
          <u who="Q4916289" xml:id="i-1ece33cc07afc220-0" n="1e2f1fa3">
            <seg n="10a0c420">
              Herr talman! Först av allt vill jag yrka bifall till förslaget
              i betänkandet och avslag på reservationerna så glömmer jag inte
              bort det!
            </seg>
            <seg n="e7ee02a1">
              De mänskliga rättigheterna är universella. De gäller över hela
              världen, oavsett land, kultur eller specifik situation, och de
              gäller alla människor varje enskild människa. Det handlar om politiska
              och medborgerliga fri- och rättigheter, om ekonomiska, sociala
              och kulturella rättigheter och om skydd mot övergrepp, och det
              är staters och regeringars skyldighet att se till att de här rättigheterna
              respekteras.
            </seg>
            <seg n="751fbdfd">
              De mänskliga rättigheterna täcker in många delar av en människas
              liv. De syftar till att vi alla ska kunna leva ett drägligt liv.
              Det handlar om våra möjligheter att överleva, om vår rätt till
              våra innersta tankar och trosuppfattningar, om skydd för familjen,
              om frihet från tortyr och slaveri, om rätt till utbildning och
              yttrandefrihet och om rätten att delta i landets styrelse. Rättigheterna
              är inte graderade de är alla viktiga.
            </seg>
            <seg n="57f41605">
              Med anledning av replikskiftena tidigare skulle jag vilja säga
              att det är viktigt att vi alla lägger vår kraft på att se till
              att de här rättigheterna respekteras.
            </seg>
            <seg n="b7146074">
              Är det någonting jag lärde mig under min tid i EU-parlamentet
              så är det att ju fler vi är, desto bättre lyckas vi. Om vi alla
              är överens om att de här rättigheterna är viktiga så är det också
              viktigt att vi kämpar för dem och inte kämpar för vem som ska
              ligga etta, tvåa och trea. Jag tror att vi alla har olika idéer
              om vad som i så fall ska komma på första, andra, tredje och fjärde
              plats, och då blir det det som tar all vår kraft. Så låt oss kämpa
              tillsammans för att alla de mänskliga rättigheterna respekteras
              i hela världen.
            </seg>
            <seg n="c4b403ab">
              Varje stat har ett ansvar för att de mänskliga rättigheterna
              omsätts i nationell lagstiftning. Det räcker inte med att vi bara
              stiftar lagar. Vi måste också ha rättssystem för att de här rättigheterna
              ska fungera i praktiken. Dessutom är det viktigt att staten informerar
              medborgarna om de mänskliga rättigheterna.
            </seg>
            <seg n="40079362">
              Ända fram till andra världskrigets slut ansågs det att varje
              stat själv skulle bestämma hur människorna behandlades inom staten.
              Man pratade om icke-inblandningsprincipen. Men Hitlers obegripliga
              grymhet, även mot det egna folket, kom att ändra det här synsättet.
              Det går inte att lita på att enskilda stater respekterar människors
              grundläggande rättigheter. Därför tillkom ett internationellt
              ramverk som skydd för dessa. Det innebär att rättigheterna i dag
              är en internationell angelägenhet, och det gör det också möjligt
              att komma till rätta med grova brott mot mänskliga rättigheter.
            </seg>
            <seg n="729225c5">
              Om en kränkning sker ska den aktuella staten i första hand se
              till att den enskilde får upprättelse. Men om detta inte görs
              ska staten ställas inför internationell rätt.
            </seg>
            <seg n="23ca64ad">
              Här vill jag passa på att ta upp en utmaning för alla oss politiker
              i Sveriges riksdag, oavsett partitillhörighet. Utmaningen ligger
              i att föra ut kunskap och medvetenhet bland allmänheten om de
              mänskliga rättigheterna. Vi bör uppmana alla ansvariga för skolor
              grundskolor, gymnasieskolor, folkhögskolor, komvux och så vidare
              att föra in de mänskliga rättigheterna och respekten för dem på
              schemat i utbildningen.
            </seg>
            <seg n="d5f81bf7">
              En ökad kunskap bidrar till att göra verklighet av både de internationella
              och de regionala MR-konventionernas mål och principer. Jag hoppas
              att alla i riksdagen antar den här utmaningen.
            </seg>
            <seg n="128a5f75">
              Herr talman! Som vi tidigare har hört har utskottet valt att
              koncentrera MR-betänkandet kring ett tiotal punkter. En av de
              punkterna handlar om Ryssland, Östeuropa, Kaukasus och Centralasien.
              Eftersom jag har ett stort intresse för Ryssland och angränsande
              stater ska jag använda de få minuter jag har till att säga någonting
              om mänskliga rättigheter i det området.
            </seg>
            <seg n="9ac53a6e">
              Under hela 90-talet har vi i svensk politik gett ett enormt stöd
              till våra grannar i öst. Man kan säga att det har varit hörnpelaren
              i den svenska politiken. Det har i första hand hjälpt de länder
              som nu blir medlemmar i EU den 1 maj. Nu är det dags för oss att
              fortsätta längre österut och visa samma engagemang mot förtrycket
              av mänskliga rättigheter i de här länderna, till exempel Vitryssland
              som har varit uppe tidigare i dag.
            </seg>
            <seg n="0433b8f4">
              Respekten för de mänskliga rättigheterna i Vitryssland är mycket
              svag. Det vitryska folket har fått utstå mycket. Demokratin i
              landet försämras. Val manipuleras, medier tystas och president
              Lukasjenko har ett totalt grepp över folket och medierna. Många
              tidningar och föreningar har tvingats lägga ned sin verksamhet
              och trycket ökar mot både yttrande- och föreningsfriheten. Läget
              försämras hela tiden.
            </seg>
            <seg n="aea152d6">
              Politiska ledare fängslas och förföljs. Vi parlamentariker måste
              höja våra röster och se till att förhållandena avslöjas, rapporteras
              och offentliggörs.
            </seg>
            <seg n="2397b662">
              Herr talman! Tiden är knapp. Men jag vill också ta upp fängelsesituationen
              i bland annat Tjetjenien och Ryssland. Fängelsesituationen i många
              av de här länderna, till exempel också Rumänien, är mycket bekymmersam.
              Tortyr och dålig behandling av fångar är vanligt förekommande.
              Det finns rapporter om fångar som avlidit i fängelse under oklara
              omständigheter. Dessutom finns inga straffmöjligheter gentemot
              den polis som många gånger har agerat väldigt grymt.
            </seg>
            <seg n="e50c6718">
              Situationen i de ryska fängelserna och häktena är mycket allvarlig.
              De är i regel kraftigt överbelagda och dessutom i mycket dåligt
              skick. Det finns ingen hög politisk prioritet för att förbättra
              de förhållandena.
            </seg>
            <seg n="9bd9ddd6">
              Tortyr och annan grym eller förödmjukande behandling är uttryckligen
              förbjudet i den ryska författningen. Trots det finns omfattande
              och trovärdiga uppgifter om misshandel och annan förödmjukande
              behandling i samband med förhör av misstänkta.
            </seg>
            <seg n="4b6ce9a8">
              Konflikten i Tjetjenien väcker mycket stor oro när det gäller
              respekten för de mänskliga rättigheterna.
            </seg>
            <seg n="ea124abf">
              Tiden är för knapp.
            </seg>
          </u>
          <note type="speaker" n="2699bed8">
            Anf. 55 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-9" n="4f4c8e48">
            <seg n="4bb730fc">
              Herr talman! Jag begärde replik på dig, Birgitta Ahlqvist, så
              att du skulle kunna få lite mer tid. Du hann inte ta upp Kina.
              Carina Hägg sade tidigare att jag skulle ställa min fråga om Kina
              till dig.
            </seg>
            <seg n="8127390d">
              Som jag sade i mitt anförande ser vi i Folkpartiet det som viktigt
              att uigurerna och tibetanerna ges rätt att utöva sin religion
              och sin kultur fullt ut. De bör också ges långtgående självbestämmande.
              Jag skulle vilja veta varför ni i majoriteten inte kunde ställa
              upp på det i betänkandet.
            </seg>
          </u>
          <note type="speaker" n="cf6910b5">
            Anf. 56 BIRGITTA AHLQVIST (s) replik:
          </note>
          <u who="Q4916289" xml:id="i-1ece33cc07afc220-1" n="1e2f1fa3">
            <seg n="ebc8bd30">
              Herr talman! När det gäller både Tibet och Taiwan är vår inställning
              att områdenas status i förhållande till Kina är en fråga som måste
              lösas av parterna själva. Även om vi från Sverige säger att vi
              tycker att det är viktigt att de mänskliga rättigheterna följs
              när det gäller dessa länder kan vi inte gå in och lösa konflikten.
              Det måste parterna själva göra.
            </seg>
            <seg n="3997e5e8">
              Däremot skrev vi i betänkandet att det är viktigt att vi från
              svensk sida är tydliga när det gäller vad vi anser om de mänskliga
              rättigheterna i Kina. Det hoppas jag att Cecilia Wigström kommer
              ihåg.
            </seg>
          </u>
          <note type="speaker" n="4297fd18">
            Anf. 57 CECILIA WIGSTRÖM (fp) replik:
          </note>
          <u who="Q4990503" xml:id="i-6de2e39e2ab22f73-10" n="4f4c8e48">
            <seg n="2fc3ad3a">
              Herr talman! I mångt och mycket är utskottets majoritets skrivning
              om Kina bra. Man fördömer tydligt brotten mot mänskliga rättigheter.
              Men vi tycker inte att det är att gå för långt att säga att vi
              tycker att de här grupperna ska få långtgående självständighet.
              Vi gör det i en mängd andra konflikter, till exempel PalestinaIsrael.
              Vi säger också att den ryska minoriteten i Lettland bör ha långtgående
              rättigheter att använda sitt språk. Det hade vi tyckt vara viktigt
              att poängtera.
            </seg>
            <seg n="e084108b">
              Det gäller att sätta tryck från världssamfundet på Kina och visa
              i vilken riktning vi vill att utvecklingen ska gå. Långtgående
              självbestämmande är en metod som används i många stater och regioner
              för att hålla ihop stater men ändå se till att olika grupper kan
              få så mycket makt som möjligt över sin tillvaro.
            </seg>
            <seg n="574bd2ec">
              Vi har också en reservation om Taiwan. Den viseringspolitik som
              EU och därmed också Sverige för mot Taiwan är olycklig och bör
              definitivt ändras. När Lars Leijonborg häromåret bjöd in Taiwans
              president Chen Shuibian till vårt hundraårsjubileum fick han inte
              visum för att komma till Sverige. Hur ser ni socialdemokrater
              på det? Kommer Chen Shuibian, om han nu får vara kvar som president,
              att få komma till Sverige om vi bjuder in honom om ett år?
            </seg>
          </u>
          <note type="speaker" n="16879090">
            Anf. 58 BIRGITTA AHLQVIST (s) replik:
          </note>
          <u who="Q4916289" xml:id="i-1ece33cc07afc220-2" n="1e2f1fa3">
            <seg n="7e165d57">
              Herr talman! Det kan jag inte svara på från den här talarstolen.
              Naturligtvis är det olyckligt att taiwaneser utifrån sin befattning
              inte kan komma till Sverige. Vad jag förstår är det möjligt för
              taiwaneser att komma som privatpersoner till Sverige men inte
              utifrån den befattning de har i landet.
            </seg>
            <seg n="f06dfc50">
              Jag hoppas verkligen att de här frågorna ska lösas. De hör också
              ihop med den tidigare frågan. Det här är ett komplex som måste
              lösas av parterna i första hand, alltså Taiwan och Kina.
            </seg>
          </u>
          <note type="speaker" n="fd214a24">
            Anf. 59 KALLE LARSSON (v):
          </note>
          <u who="Q5937876" xml:id="i-d9efa93c2b150b45-0" n="78b70dce">
            <seg n="8b8e74ec">
              Herr talman! Innan jag, som Sermin Özürküt nämnde, ska gå in
              på att motivera varför vi vill att Sverige ska lämna IOM, International
              Organisation for Migration, vill jag ändå ge ett par kommentarer
              till den debatt som hittills har varit.
            </seg>
            <seg n="56bce8d2">
              Det är ändå rätt häpnadsväckande att vi från riksdagens talarstol
              får höra att de politiska rättigheterna ska gå före ekonomiska,
              sociala och kulturella rättigheter, när snarare dessa båda rättighetslagstiftningar
              är förenliga med varandra och måste, menar vi från Vänsterpartiets
              sida, följas åt. Att sätta den ena före den andra är att lägga
              en hierarkisk ordning dessa emellan som vi helt enkelt inte kan
              ställa upp på.
            </seg>
            <seg n="3e79a5b4">
              Det är märkligt att använda staten Israel som ett föredöme. Jag
              instämmer fullt ut i den bild som tidigare har givits från talarstolen
              om att regionen saknar goda föredömen, men man måste inte välja
              en regim som sysslar med systematiska utomrättsliga avrättningar,
              folkrättsvidriga folkförflyttningar och som bygger en barriär
              fullt i strid mot folkrätten. Man kan ju välja bättre förebilder
              än så.
            </seg>
            <seg n="6152da8f">
              Herr talman! Som jag nämnde är Sverige medlem i en organisation
              som enligt ett gemensamt uttalande från Amnesty International
              och Human Rights Watch har en negativ effekt på migranters, flyktingars
              och asylsökandes grundläggande mänskliga rättigheter inklusive
              rätten att inte bli utsatt för godtyckliga frihetsberövanden och
              den grundläggande rätten att söka asyl. Det rör sig alltså om
              IOM, International Organization for Migration, och vi kräver i
              en reservation att Sverige omedelbart ska säga upp medlemskapet
              i denna organisation. Jag ska motivera varför vi föreslår detta.
            </seg>
            <seg n="0aa91d51">
              Herr talman! IOM grundades 1951 på initiativ av USA. Organisationen
              har i motsats till FN:s flyktingkommissariat UNHCR inte sin grund
              i internationell rätt och internationella överenskommelser utan
              är en medlemsorganisation. Sedan 1989 har organisationen förvandlats
              till en transnationell organisation för global styrning av migration
              utifrån ekonomiska utgångspunkter. IOM är med sina 19 regionala
              kontor och över 100 fältkontor verksam i hela världen. Bara under
              år 2000 bidrog IOM till att 450 000 människor migrerade. För detta
              ändamål har man förhandlat fram rabatter på biljettpriser på upp
              till 60 % med vissa flygbolag. IOM bedriver på det sättet en lönande
              affärsverksamhet och har kallats för världens största människosmugglare.
            </seg>
            <seg n="1e3ad637">
              Herr talman! Kritiken bland människorättsorganisationer mot IOM
              och dess arbete är omfattande, och jag ska ge några exempel på
              hur den kritiken kan låta.
            </seg>
            <seg n="fcd22f13">
              För det första: International Catholic Migration Commission och
              World Council of Churches har gett uttryck för sin oro över IOM:s
              aktiva deltagande i arbetet att borda och stoppa fartyg med asylsökande
              som passagerare. Det handlar ofta om situationer där FN:s flyktingkommissariat
              inte är närvarande. Organisationerna framhåller att IOM varken
              har mandat eller expertis för att identifiera och ge skydd åt
              dem som är i behov av internationellt skydd. Det finns helt enkelt
              inte tillräckliga garantier för att flyktingar i behov av skydd
              ska kunna få kontakt med flyktingkommissariatet eller få tillgång
              till en godtagbar asylprocedur. Också den högt respekterade människorättsorganisationen
              Human Rights Watch instämmer i den kritiken och uppmanar vidare
              IOM att upphöra med sin administration och förvaltning av läger
              som Nauru och Manus Island, Papua Nya Guinea. Asylsökande från
              fartyg som bordats och hindrats från att nå Australien hålls på
              dessa platser godtyckligt fängslade under förhållanden som strider
              mot internationella regler detta uppenbarligen med utskottsmajoritetens
              goda minne.
            </seg>
            <seg n="18885848">
              För det andra: Jesuit Refugee Service, JRC, har riktat skarp
              kritik mot IOM för dess sätt att behandla de 2,5 miljoner migrerande
              burmesiska arbetstagarna i Thailand. IOM har redan medverkat till
              ett registreringsförfarande som har lett till en månatlig deportering
              av upp till 66 000 personer, vilket har orsakat kritik också från
              andra MR-organisationer. Man pekar på att IOM inte bryr sig om
              vad som händer med de återvändande så snart de har passerat gränsen.
            </seg>
            <seg n="ce6c7174">
              För det tredje: Romska Nationella Kongressen, RNC, i Tyskland,
              som direkt berörs av IOM:s verksamhet, säger om IOM: Organisationen
              är känd som en springpojke, som i åratal har handhaft deporteringen
              av romer och sinter, s.k. återvändande, som inte kan genomföras
              av enskilda stater, ett smutsigt arbete i skuggan, i ett utrymme
              utanför lagen. Det är en legoknektsorganisation. RNC anklagar
              också IOM för att kringgå de europeiska dataskyddsreglerna och
              utbyta information med stater som RNC anser utövar förföljelse
              och för att systematiskt avvisa krav på kompensation till offer
              för Nazitysklands slavarbetare, vilket IOM administrerar. Det
              sista beskriver man som en andra omgång förföljelse. IOM:s huvudstrategi
              förefaller vara att begränsa antalet mottagare av kompensationen
              så långt som någonsin är möjligt, och IOM har för detta av professor
              Ian Hancock, som har skrivit en rapport om det romska folket i
              Europa, kallats för det romska folkets fiende.
            </seg>
            <seg n="ee8ac9d5">
              Herr talman! Listan på kritik från människorättsorganisationer
              mot IOM kan göras lång. Vänsterpartiet och vad jag förstår också
              Miljöpartiet instämmer i den kritik som har riktats mot IOM. Den
              fråga vi nu reser är om den socialdemokratiska regeringen och
              utskottsmajoriteten i kammaren är medveten om de övergrepp mot
              mänskliga rättigheter som man faktiskt gör sig delansvarig till
              genom medlemskapet i IOM. I utskottsmajoritetens svar kan man
              läsa att Sverige har goda erfarenheter av samarbetet med IOM.
              Det är i stort sett det enda som står där. Kan Socialdemokraternas
              företrädare, eller egentligen företrädare för vilket parti som
              helst vid sidan av Miljöpartiet och Vänstern, förklara hur det
              stämmer överens med den mycket hårda kritik som riktas mot organisationen
              från ledande organisationer inom människorättsområdet?
            </seg>
            <seg n="0bda5a80">
              Herr talman! Låt mig fortsätta med några frågor till.
            </seg>
            <seg n="ec43c60b">
              IOM har organiserat återvändande till Afghanistan, som otvivelaktigt
              har ägt rum för tidigt med hänsyn till förhållandena där både
              ur säkerhetssynpunkt och vad beträffar den materiella situationen.
              Också beträffande tidigare återvändande till norra Irak har IOM,
              enligt vår uppfattning, agerat på ett icke försvarbart sätt. IOM
              har vid dessa tillfällen agerat bakom UNHCR:s rygg, och UNHCR
              har först i efterhand fått information om dessa IOM-projekt. IOM
              har gjort sig känt för att så fort som över huvud taget är möjligt
              ta på sig rollen av att vara ockupationsmaktens mjuka sida i konflikter
              där USA, ibland i öppen strid mot internationell rätt, påtagit
              sig rätten att avsätta misshagliga regimer. Så har skett också
              i sammanhang där den svenska regeringen har riktat en, måhända
              ljum men ändock, kritik mot anfallskrigen. Vad säger det om skenheligheten
              i den socialdemokratiska kritiken av folkrättsvidriga krig?
            </seg>
            <seg n="7f554b6f">
              Herr talman! Den spanska staten har ingått en överenskommelse
              om att IOM ska sätta upp ett nätverk för att ta emot anmälningar
              med syftet att upptäcka nya illegala invandrade och bekämpa illegal
              invandring. Avsikten är att få med frivilligorganisationer i arbetet
              för att få fram uppgifter om olagligt invandrade och att dessa
              sedan ska överlämnas till myndigheterna. Är det en verksamhet
              som övriga partier i denna kammare anser vara värd att stödja
              ens indirekt?
            </seg>
            <seg n="cf088131">
              Herr talman! IOM försöker också kartlägga migrationsvägar och
              migrationsmönster för att ge råd till regeringar om hur dessa
              ska kunna hanteras, och man tränar gränsbevakningsstyrkor i användandet
              av ny teknik. IOM ansvarar för pilotprojekt för att bistå EU:s
              grannländer i att anpassa sig till EU:s krav i bygget av Fästning
              Europa. Organisationen har arrangerat resor till gränsen mellan
              USA och Mexiko för ukrainska immigrationstjänstemän för att de
              ska lära sig mer om stängsel, löpgravar och högteknologisk utrustning
              för att fånga illegala invandrare. Bör Sverige legitimera en sådan
              verksamhet?
            </seg>
            <seg n="d5a8bf22">
              Faktum är att även i en svensk Sidarapport har det luftats oro
              för IOM:s agerande, bland annat att man arbetar för nära statsmakterna,
              vilket försämrar kontakten med viktiga frivilligorganisationer,
              och med polisen, vilket gör det svårare att garantera de mänskliga
              rättigheterna. Sida nämner också underlåtenheten att följa upp
              de fall där kvinnor utsätts för människohandel för sexuella ändamål
              och för olämpliga identifierings- och förhörsmetoder. Ansvariga
              är återigen IOM.
            </seg>
            <seg n="cc9be03e">
              Herr talman! Amnesty International och Human Rights Watch påminner
              i ett gemensamt uttalande IOM:s medlemsstater om följande alltså
              också Sverige: När de kommer till rådsmötena kan medlemsstaterna
              inte lämna sina andra förpliktelser vid dörren, såsom det internationella
              ansvaret att skydda migranters, flyktingars och asylsökandes mänskliga
              rättigheter.
            </seg>
            <seg n="61d547d5">
              Det är den påminnelsen vi nu vidarebefordrar till riksdagens
              kammare. Det finns en lösning på det problemet, nämligen att bifalla
              reservation nr 3.
            </seg>
            <seg n="f7b0f63e">
              Vänsterpartiet kräver, nu tillsammans med Miljöpartiet, att Sverige
              omedelbart säger upp sitt medlemskap i IOM detta som ett led i
              försvaret av mänskliga rättigheter över hela världen.
            </seg>
          </u>
          <note type="speaker" n="bf1ceb87">
            Anf. 60 BIRGITTA AHLQVIST (s) replik:
          </note>
          <u who="Q4916289" xml:id="i-1ece33cc07afc220-3" n="1e2f1fa3">
            <seg n="5c04da98">
              Herr talman! Jag vet inte om det här är en replik eller ett svar
              på frågan, men jag ska försöka att göra det till en replik.
            </seg>
            <seg n="ba29b8e7">
              Jag tycker att texten i betänkandet är mycket väl avvägd. Långt
              innan vi påbörjade den här behandlingen läste jag igenom er motion
              eftersom jag är väldigt intresserad av dessa frågor. Jag tog sedan
              snabbt kontakt både på EU-nivå och på UD-nivå för att undersöka
              om anklagelserna mot IOM är befogade.
            </seg>
            <seg n="4a3f96e9">
              Det är klart att ingen är felfri. Det finns alltid saker som
              man kanske missar och som blir fel. Men som helhet har jag fått
              en bild av både UD och EU som gör att jag känner mig trygg när
              det gäller samarbetet med IOM.
            </seg>
            <seg n="fe4aa2ae">
              Däremot har jag fått vetskap om att det finns en större konflikt
              mellan olika organisationer som har ansvar för den här typen av
              uppgifter. Om de anklagelser som Vänsterpartiet tar upp är sanna
              eller inte vill jag inte gå in på. Men såvitt jag förstår är frågan
              betydligt mer komplicerad att lösa än bara att Sverige ska gå
              ur IOM.
            </seg>
            <seg n="8592a50b">
              Då vill jag passa på att fråga Vänsterpartiet om man har varit
              i kontakt med andra parter när det gäller IOM:s agerande, till
              exempel UD och EU.
            </seg>
          </u>
          <note type="speaker" n="eba12776">
            Anf. 61 KALLE LARSSON (v) replik:
          </note>
          <u who="Q5937876" xml:id="i-d9efa93c2b150b45-1" n="78b70dce">
            <seg n="51c1ddfd">
              Herr talman! Det var också ett svar. Frågan är egentligen mer
              komplicerad javisst, men det beror på vilken fråga man ställer.
              Har ni lyssnat på EU och UD? Ja, har du lyssnat på någon annan
              än UD och EU? Det vore ju en lämplig fråga till Birgitta Ahlqvist.
              De institutioner som har att bära statsmakten på nationell eller
              internationell nivå har ju inte alltid en fullständig bild av
              vad som händer i världen.
            </seg>
            <seg n="a5a7e40d">
              Organisationer som har en relativt fullständig bild av vad som
              händer i världen när det gäller människorätt kan väl ändå sägas
              vara Amnesty och Human Rights Watch. De är entydiga i sin kritik
              mot IOM i den meningen att IOM faktiskt begår en hel del övergrepp
              mot mänskliga rättigheter. Jag förstår inte hur Birgitta Ahlqvist
              kan anse det vara för komplicerat. Jag anser inte det. Det är
              i stället ganska enkelt.
            </seg>
            <seg n="eab2acd6">
              Övergrepp mot mänskliga rättigheter oavsett var i världen de
              sker, oavsett vem som utför dem måste kritiseras och fördömas.
              Min fråga tillbaka till Birgitta Ahlqvist är: Kan du kritisera
              IOM åtminstone på de punkter där Amnesty International och Human
              Rights Watch gör det, enligt de korrekta citat som jag har anfört
              i riksdagens kammare?
            </seg>
          </u>
          <note type="speaker" n="4f2c2819">
            Anf. 62 BIRGITTA AHLQVIST (s) replik:
          </note>
          <u who="Q4916289" xml:id="i-1ece33cc07afc220-4" n="1e2f1fa3">
            <seg n="78dcaefe">
              Herr talman! Du frågade först om jag har lyssnat på någon annan
              än UD och EU. Det har jag gjort. Jag har lyssnat på er och också
              varit i kontakt med IOM.
            </seg>
            <seg n="9f0f6620">
              Jag håller med Vänsterpartiet att om man har gjort sig skyldig
              till brott mot de mänskliga rättigheterna, då ska man ha kritik.
              Det gäller oavsett vilken organisation det är fråga om, om det
              är IOM eller någon annan organisation. Det kan jag ställa upp
              på.
            </seg>
          </u>
          <note type="speaker" n="96c199b7">
            Anf. 63 KALLE LARSSON (v) replik:
          </note>
          <u who="Q5937876" xml:id="i-d9efa93c2b150b45-2" n="78b70dce">
            <seg n="f884c9ff">
              Herr talman! Jag gav kanske ett något otydligt svar på frågan.
              Vi har försökt att föra en diskussion med UD om detta, men vi
              har haft vissa svårigheter med det eftersom man försvarar medlemskapet
              i IOM så fort man hör oss i luren.
            </seg>
            <seg n="f5b5a63d">
              Vi har också pratat med IOM. Det är ju en internationell organisation
              som finns på ett antal platser i världen och som vi har träffat
              på vid olika resor med utskott och i andra sammanhang. Det är
              just därför som vi nu lyfter fram frågan i Sveriges riksdag.
            </seg>
            <seg n="3b424e9f">
              De samtal som vi har haft med IOM har gett oerhört mycket övrigt
              att önska. Det är en organisation som sysslar med migration genom
              att flytta människor från en plats till en annan eftersom stater
              betalar IOM för att göra det. Det betyder inte att varje del av
              IOM:s verksamhet är förkastlig låt mig säga det också. Det finns
              delar i IOM:s projekt som bör genomföras av någon annan organisation
              eller av IOM.
            </seg>
            <seg n="92475f90">
              Men det vi pratar om här är att Sverige genom sitt medlemskap
              i denna organisation legitimerar också de övergrepp mot mänskliga
              rättigheter som IOM begår. Där tycker att jag svaret från Birgitta
              Ahlqvist är fullständigt otillräckligt.
            </seg>
            <seg n="6505ed1f">
              Man kan inte bara i allmänna ordalag förkasta brott mot mänskliga
              rättigheter och sedan avslå den motion som försöker att göra någonting
              åt det. Det är relativt enkelt att vara överens om fina ord, men
              det här rör sig om en konkret handling som går att utföra.
            </seg>
            <seg n="4105e1b0">
              Sverige bör lämna IOM. Det vore en kraftfull markering som skulle
              visa att vi inte ställer upp på att man förhindrar asylsökande
              utanför Australiens kust att söka och åtnjuta skydd mot förföljelse.
              Det skulle vara en signal som visar att vi inte ställer upp på
              begreppet illegala invandrare i Spanien och att de ska kartläggas
              av frivilligorganisationer och överlämnas av ett slags indirekt
              polismakt till myndigheterna. Det skulle med klarhet och tydlighet
              visa att Sverige inte bara talar om mänskliga rättigheter utan
              också är berett att gå till handling.
            </seg>
          </u>
          <note type="speaker" n="19aac712">
            Anf. 64 BIRGITTA AHLQVIST (s) replik:
          </note>
          <u who="Q4916289" xml:id="i-1ece33cc07afc220-5" n="1e2f1fa3">
            <seg n="17395668">
              Herr talman! Jag tycker att det är väldigt bra att Vänsterpartiet
              har tagit upp den här frågan så att vi har möjlighet att titta
              på den. Men Kalle Larsson säger att allt inte är förkastligt.
              IOM gör många bra saker också. Då är väl det bästa sättet att
              se till att de saker som är dåliga förbättras och att vi kan fortsätta
              samarbetet med IOM. Det hoppas jag att också Vänsterpartiet ställer
              upp på.
            </seg>
          </u>
          <note type="speaker" n="7e0ac1d4">
            Anf. 65 KALLE LARSSON (v) replik:
          </note>
          <u who="Q5937876" xml:id="i-d9efa93c2b150b45-3" n="78b70dce">
            <seg n="cc2e11c0">
              Herr talman! Ibland ska man märka ord och ibland inte. Jag sade
              inte att IOM gör många bra saker, utan jag sade att det finns
              exempel på att IOM gör bra saker. Det är en helt annan värdering.
              Det är också det som avgör vårt ställningstagande.
            </seg>
            <seg n="94fc178b">
              Det handlar inte om ifall vi ibland ska samarbeta med IOM, det
              vore en annan fråga. Det vi nu säger är att Sveriges medlemskap
              i den här organisationen måste upphöra. Medlemskapet är ett sätt
              att ge legitimitet också åt de delar som varken Birgitta Ahlqvist
              och jag uppenbarligen vill stödja. Det är det konkreta handlandet
              som vi efterfrågar.
            </seg>
            <seg n="88c07fc7">
              Nu har diskussionen pågått ett halvår. Vi väntar ytterligare
              ett halvår, men vi tänker återkomma.
            </seg>
          </u>
          <note type="speaker" n="3667bd64">
            Anf. 66 ULF HOLM (mp):
          </note>
          <u who="Q520956" xml:id="i-b03bad3514e4a890-0" n="e307bc6e" next="i-9cf4dedc3e9b1839-0">
            <seg n="23a7edd1">
              Herr talman! Jag tänkte bara beröra ett ämne som jag tycker är
              viktigt. Det handlar om diskriminering och förföljelse på grund
              av sexuell läggning, dels utifrån Miljöpartiets motion, dels utifrån
              riksdagens HBT-grupp som har skrivit en motion på detta område.
            </seg>
            <seg n="cf3848c0">
              Det är viktigt att denna fråga tas upp därför att jag blev lite
              besviken på regeringens skrivelse om mänskliga rättigheter i svensk
              utrikespolitik och det avsnittet som handlar om just diskriminering
              på grund av sexuell läggning.
            </seg>
            <seg n="6d908530">
              Situationen för världens homo- och bisexuella och transpersoner
              varierar mycket från land till land. I vissa delar av världen
              förföljs homosexuella och utpekas som samhällsfarliga brottslingar.
              I andra delar av världen respekteras homosexuellas rättigheter,
              och homosexuella förhållanden kan där till och med regleras juridiskt.
            </seg>
            <seg n="c4052fc5">
              Många stater förnekar det faktum att det i deras länder förekommer
              ens tortyr och andra former av bestraffning av HBT-personer. I
              andra länder till och med rättfärdigas övergreppen i kulturens,
              ideologins eller i moralens namn. Därför är det viktigt att Sverige
              håller fanan högt i dessa frågor och försöker att påverka så gott
              vi kan.
            </seg>
            <seg n="510c933e">
              Homosexuella, bisexuella och transpersoner utsätts för övergrepp
              och bemöts ofta med tystnad, likgiltighet och hemlighetsmakeri.
              Deras mänskliga rättigheter kränks och osynliggörs. I många fall
              rapporteras kränkningarna inte vidare, än mindre utreds eller
              fördöms.
            </seg>
            <seg n="f23e5d53">
              Det finns ett tabu som omger homosexualitet och som innebär att
              de flesta attacker och övergrepp på HBT-personer aldrig rapporteras.
              Detta leder till en kultur av straffrihet där förövarna aldrig
              ställs till svars. Det framstår därför som riskfritt eller rentav
              legitimt att utöva våld mot HBT-personer.
            </seg>
            <seg n="68816fe5">
              Herr talman! Vi vet emellertid att en sexuell relation med personer
              av samma kön betraktas som ett brott i drygt 70 av världens länder.
              I vissa länder är homosexualitet till och med belagt med dödsstraff.
              Dessa övergrepp måste synliggöras.
            </seg>
            <seg n="8f5702e5">
              Regeringen lovar i sin skrivelse att arbeta för dessa frågor
              i sin utrikespolitik. Men jag tycker nog att regeringen borde
              göra lite mer konkreta saker än vad som står i den här skrivelsen.
              Det står inte mycket konkret. Därför tycker jag att Sverige i
              FN bör driva kravet att vi ska ha en världskonferens om diskriminering
              på grund av sexuell läggning och att Sverige aktivt ska arbeta
              för att det i FN-sammanhang utarbetas en konvention om rättigheter
              avseende sexuell läggning och könstillhörighet. Det är någonting
              som man aktivt och konkret borde jobba med. Det fattas i regeringens
              skrivelse.
            </seg>
            <seg n="fc11f0ec">
              Sedan kan man också ta upp behovet av att Sida spelar en aktiv
              roll i utrikespolitiken när det gäller regleringsbreven och när
              det gäller att tillfråga mänskliga rättighetsorganisationer på
              lokalt plan. Det handlar om att ta upp frågorna, när vi bedömer
              biståndsarbete, med olika länder. Man ska just lyfta fram HBT-gruppers
              situation i respektive land.
            </seg>
            <seg n="bdf8bac1">
              Herr talman! Slutligen jag ska inte förlänga debatten alltför
              mycket tycker jag att man aktivt bör jobba med att ge dem som
              jobbar på Sveriges ambassader och konsulat en lite bättre HBT-kompetens.
              I de rapporter som vi får från ambassaderna borde man faktiskt
              också ta med hur HBT-situationen ser ut i respektive land, om
              något har hänt och så vidare, så att vi följer upp detta aktivt
              och konkret. Därför tycker jag att anställda inom utrikesförvaltningen
              ska få utbildning just i HBT-kompetens. Detta borde riksdagen
              ge regeringen till känna, men det får vi göra vid ett annat tillfälle.
            </seg>
          </u>
          <note n="d718dcaf">
            Föredrogs
          </note>
          <note n="de33c4b9">
            Överläggningen var härmed avslutad.
          </note>
          <u who="Q520956" xml:id="i-9cf4dedc3e9b1839-0" n="e307bc6e" prev="i-b03bad3514e4a890-0">
            <seg n="09222284">
              9 § Svensk anslutning till det femte protokollet till konventionen
              om förbud mot eller inskränkningar i användningen av vissa konventionella
              vapen som kan anses vara ytterst skadebringande eller ha urskillningslösa
              verkningar
            </seg>
          </u>
          <note n="d718dcaf">
            Föredrogs
          </note>
          <note n="c743dbc2">
            Talmannen konstaterade att ingen talare var anmäld.
          </note>
          <note n="4e82f03c">
            10 § Ny smittskyddslag m.m.
          </note>
          <note type="speaker" n="9e3a5bbd">
            Anf. 67 CATHERINE PERSSON (s):
          </note>
          <note n="9d6c7b22">
            Herr talman! Det ärende som nu behandlas är socialutskottets
            betänkande 2003/04:SoU6 Ny smittskyddslag m.m.
          </note>
          <note n="14cc0600">
            I betänkandet behandlas proposition 2003/04:30 Ny smittskyddslag
            m.m . samt 35 motionsyrkanden som väckts med anledning av propositionen.
            Vidare behandlas sju motionsyrkanden från den allmänna motionstiden
            2002 och tio från den allmänna motionstiden 2003.
          </note>
          <u who="Q4972478" xml:id="i-613c8ae1b886bac2-0" n="5a8aac2f">
            <seg n="b84a9bdd">
              Betänkandet omfattar en hel rad områden, som jag nu ska nämna.
              Det är
            </seg>
            <seg n="9c39dffe">
              Herr talman! Utskottet ställer sig i huvudsak bakom förslaget
              till ny smittskyddslag. Den nya lagen ska ges en klarare inriktning
              på smittskyddsåtgärder som riktar sig till människor. Smittskyddsåtgärder
              för djur ska regleras i andra lagar.
            </seg>
            <seg n="7bce9d8e">
              Bestämmelserna i smittskyddslagen ska omfatta alla sjukdomar
              som kan överföras till eller mellan människor och som inte endast
              innebär ett ringa hot mot människors hälsa. Smittskyddets mål
              är att samhällets smittskydd ska tillgodose befolkningens behov
              av skydd mot spridning av smittsamma sjukdomar.
            </seg>
            <seg n="6438e6e3">
              Smittskyddsåtgärder ska bygga på vetenskap och beprövad erfarenhet
              och får inte vara mer långtgående än vad som är försvarligt med
              hänsyn till faran för människors hälsa. Åtgärderna ska vidtas
              med respekt för alla människors lika värde och enskildas integritet.
              Den smittade ska få den vård och behandling som behövs ur smittskyddssynpunkt.
            </seg>
            <seg n="354b6006">
              Om den som bär på allmänfarlig sjukdom inte vill eller kan följa
              de åtgärder som krävs för att förebygga eller så långt det är
              möjligt minska risken för smittspridning kan enligt smittskyddslagen
              isolering ske.
            </seg>
            <seg n="88977842">
              Utskottet ställer sig bakom principen att möjligheterna att vidta
              åtgärder som kan vara integritetskränkande ska begränsas till
              vissa allmänfarliga sjukdomar. Utskottet understryker att den
              smittade ska få vård vid eventuellt missbruk eller psykisk sjukdom
              och att isolering ska vara en sista utväg.
            </seg>
            <seg n="e1053419">
              När det gäller isolering poängterar utskottet att de patienter
              som kan komma i fråga för fortsatt isolering framför allt är patienter
              som är i behov av stöd och lång tids tillsyn för att kunna ändra
              sitt smittfarliga beteende. Utskottet föreslår därför med delvis
              bifall till tre motionsyrkanden en något förändrad lagtext i förhållande
              till regeringens förslag i detta avseende. Utskottet föreslår
              således att länsrätten, efter ansökan av smittskyddsläkare, ska
              få besluta om fortsatt isolering om det finns särskilda skäl.
            </seg>
            <seg n="8984aa9e">
              Herr talman! Med denna inledning överlämnar jag ärendet till
              debattörerna.
            </seg>
          </u>
          <note n="cfc12c6d">
            Utskottet tillstyrker förslaget att lagen om bastuklubbar och
            andra liknande verksamheter upphävs.
          </note>
          <note n="6eb5f209">
            Utskottet föreslår en konsekvensändring i lagen om gemensam nämnd
            inom vård- och omsorgsområdet.
          </note>
          <note n="f10305b6">
            Utskottet tillstyrker i huvudsak övriga lagförslag och avstyrker
            övriga motioner.
          </note>
          <note n="7b77253d">
            I betänkandet finns 17 reservationer och två särskilda yttranden.
          </note>
          <note type="speaker" n="22851ce3">
            Anf. 68 INGRID BURMAN (v):
          </note>
          <u who="Q4941267" xml:id="i-206ba93514b320d7-0" n="a4614c75">
            <seg n="bf46c7d2">
              Herr talman! Vi ska nu debattera förslaget till ny smittskyddslag.
              Låt mig börja med det som är positivt i den.
            </seg>
            <seg n="10aa0cdb">
              Det mest positiva är att den så kallade bastuklubbslagen skrotas.
              Det är en lag som tillkom 1987 och som avsåg att förbjuda de träffpunkter
              som döptes till bastuklubbar. Det är en lag som jag menar vittnar
              om den moralpanik som inträdde då hiv upptäcktes. Så här i efterhand
              kan vi också konstatera att det inte går att belägga att lagen
              har haft någon som helst effekt på smittspridningen. Vänsterpartiet
              var emot den då den infördes och har regelbundet motionerat om
              dess avskaffande. Att så nu sker tycker vi är bra.
            </seg>
            <seg n="2ca6858e">
              Låt mig också konstatera att det är nödvändigt att det finns
              en smittskyddslag som skyddar samhället från smitta samtidigt
              som den värnar den drabbade och garanterar dennes rättssäkerhet.
            </seg>
            <seg n="72c30519">
              Om den nu debatterade lagen har vissa förtjänster, det vill säga
              att man tar bort bastuklubbslagen och inrättar stödpersoner till
              dem som tvångsisoleras, så har den dessvärre också sina brister.
              Jag tänker koncentrera mitt inlägg på några av dessa brister.
            </seg>
            <seg n="912c9f42">
              Jag tycker nämligen att det är uppseendeväckande att man i Sveriges
              riksdag år 2004 tänker anta en lag som innebär att man kan tvångsisolera
              folk utan någon bortre tidsgräns. En enig smittskyddskommitté
              jobbade länge med att ta fram ett betänkande kring den här lagen.
              Där föreslog man att tvångsisolering skulle kunna ske endast tre
              månader men att det skulle finnas möjlighet att förlänga isoleringen
              ytterligare tre månader om så krävdes.
            </seg>
            <seg n="3dd898d7">
              Alla partier var eniga i kommittén. Vänsterpartiet har inte ändrat
              sig i den frågan, men det har alla andra partier utom Miljöpartiet.
              Jag frågar: Varför? Det kommer, som sagt, talare från de andra
              partierna efter mig som kan svara på den frågan.
            </seg>
            <seg n="6edd9f73">
              Naturligtvis kan det uppstå situationer där det är befogat med
              tvångsisolering av personer för att förhindra smitta. Därför ska
              vi ha en lag, men vi menar att tvångsisolering måste ses som ett
              undantag och att tvångsisoleringen naturligtvis måste begränsas
              i tiden. Vi kan inte ha en lag som tillåter att man i princip
              kan tvångsisoleras gång på gång och att det förlängs kanske fram
              till dödsdagen.
            </seg>
            <seg n="c2f939e6">
              Regeringen redovisar i sin proposition att det har ifrågasatts
              om tvångsisoleringen är förenlig med Europakonventionen om mänskliga
              rättigheter. Det gäller det här att man inte anger en yttersta
              gräns för hur lång den sammanlagda isoleringstiden kan vara. Men
              sedan säger man: Det här har ju aldrig prövats av Europadomstolen,
              och därför finns det väl ingen anledning att fundera vidare över
              detta.
            </seg>
            <seg n="d9980249">
              Jag tycker att regeringen ska fundera vidare över detta.
            </seg>
            <seg n="fba0a648">
              Antalet personer som har tvångsisolerats i Sverige under de senaste
              fem åren är inte stort. Det är nio stycken. Samtliga har hiv.
              Några har därtill flera andra smittsamma sjukdomar. De har isolerats
              för att de förutom sin infektionssjukdom också har en allvarlig
              psykisk sjukdom eller ett omfattande missbruk. I snitt har tiden
              för isolering varit ett och ett halvt år, men några har haft isoleringstider
              på mellan fyra och tio år.
            </seg>
            <seg n="eb4a13c2">
              Det kan klart konstateras att de här personerna i första hand
              inte har behandlats för sin infektion utan för sin psykiska sjukdom
              eller missbruk. Ska de då tvångsisoleras enligt smittskyddslagen?
              Eller är grundproblematiken en annan? Är det något annat det handlar
              om? Är det vård under andra former man ska erbjuda människor som
              har psykiska problem eller missbruksproblem? Det tycker jag också
              är en fråga som jag hoppas att andra debattörer ska reflektera
              kring.
            </seg>
            <seg n="9e2db159">
              Sverige har som sagt inte kunnat stå bakom Europarådets rekommendation
              om hiv/aids och frågor om etik och mänskliga rättigheter eftersom
              den rekommendationen uttryckligen tar avstånd från alla former
              av tvångsisolering av hivdrabbade och aidssjuka. Europarådet har
              byggt sin rekommendation på den vetenskapligt underbyggda kunskapen
              om hivinfektionen och dess spridningssätt och på att hiv de facto
              inte smittar genom sociala kontakter. Man har sagt att eftersom
              det är en sjukdom som inte smittar genom sociala kontakter så
              bör man inte tvångsisolera.
            </seg>
            <seg n="cc1368eb">
              Vänsterpartiet har med en dåres envishet genom alla förhandlingar
              och genom utskottsberedningen framhärdat angående det förslag
              som Smittskyddskommittén lade, tre gånger tre månader, att när
              det krävs kommuner, landsting och andra vårdnadshavare ska kunna
              ges utrymme att erbjuda att skaffa den vård som faktiskt de människor
              behöver som inte tar till sig råd och stöd. Vi ville säga att
              det ska finnas ett handlingsutrymme. Det har vi hävdat genom alla
              delar.
            </seg>
            <seg n="cfb9c2fb">
              När det kom till beredningen i utskottet visade det sig att det
              fanns motioner från samtliga partier utom Socialdemokraterna,
              regeringspartiet, som sade att man var tveksam till tvångsisolering.
              Man var tveksam till det förslag som lades fram i propositionen.
              Då försökte vi skapa en majoritet i utskottet. Om det finns något
              att göra kan man väl i alla fall säga att det krävs synnerliga
              skäl för att man ska fortsätta med tvångsisoleringen? Samhället
              måste verkligen visa att det krävs något speciellt om man ska
              förlänga isoleringen, och detta ska vara synnerliga skäl. Men
              till min förvåning sade Moderaterna, Folkpartiet, Centerpartiet
              och Kristdemokraterna nej till det kompromissförslaget.
            </seg>
            <seg n="ba387896">
              Jag tycker att det är beklagligt. Vi hade faktiskt haft möjlighet
              att förändra lagstiftningen. Utskottet nöjde sig med att lägga
              in särskilda skäl. Alla vet att särskilda skäl inte är något starkt
              begrepp. Det är det som stod i propositionen från början, att
              man måste ange ett skäl till att förlänga isoleringen. Jag beklagar
              att man inte kunde bidra till att göra lagen mer rättssäker. Men
              Moderaterna, Folkpartiet, Kristdemokraterna och Centerpartiet
              kommer säkert att förklara i den fortsätta debatten varför man
              valde att inte ens göra den kompromissen.
            </seg>
            <seg n="662d07d2">
              Vi har också haft synpunkter när det gäller det förebyggande
              arbetet. Sverige har under perioder varit framgångsrikt när det
              gäller att bekämpa spridningen av smittsamma sjukdomar. Det har
              vi varit genom att jobba förebyggande med informationskampanjer.
              Den lag som vi nu debatterar innehåller i princip inga skrivningar
              om det förebyggande arbetet. Därför har vi en reservation om det
              också.
            </seg>
            <seg n="08fe93e2">
              Jag står naturligtvis bakom alla Vänsterpartiets reservationer,
              men för tids vinnings skull nöjer jag mig med att yrka bifall
              till reservation nr 6, den som handlar just om tvångsisoleringen.
            </seg>
          </u>
          <note type="speaker" n="3d4d27f8">
            Anf. 69 CARL-AXEL JOHANSSON (m):
          </note>
          <u who="Q5885773" xml:id="i-b85cc2ba740a7dff-0" n="15b45ec6">
            <seg n="cafb1ae7">
              Herr talman! Låt mig först yrka bifall till vår reservation nr
              10, men jag ställer mig även bakom vår andra reservation samt
              vårt särskilda yttrande.
            </seg>
            <seg n="891d0127">
              Inför det nu kommande beslutet måste man först fråga sig om vi
              behöver en smittskyddslag, vilket jag menar att vi behöver. Det
              är viktigt att samhället har en lag som ger möjlighet att minska
              spridning av samhällsfarliga sjukdomar. Det ligger i allas vårt
              intresse att så kan ske.
            </seg>
            <seg n="809f8317">
              Herr talman! Det är också viktigt att de som smittats av en samhällsfarlig
              sjukdom får tillgång till den vård, den behandling och det stöd
              som kan ges av sjukvården och samhället i övrigt. Man söker inte
              alltid denna vård och hjälp frivilligt, antingen för att man saknar
              symtom eller för att man av andra orsaker inte vill eller vågar.
            </seg>
            <seg n="808c7625">
              Det är också viktigt att den som är smittad får den information
              och den kunskap som behövs för att undvika att sprida smittan
              av okunskap eller oaktsamhet. Jag vill understryka vikten av att
              vi alla får kunskap om hur dessa sjukdomar sprids så att man själv
              kan ta ansvar i olika livs- och arbetssituationer där smitta kan
              tänkas förekomma.
            </seg>
            <seg n="256ad990">
              De samhällsfarliga sjukdomarna sprids via luft, vatten, blod
              eller vid sexuellt umgänge, ibland är det en kombination av flera
              olika vägar. De är ibland icke botbara, men man kan alltid lindra
              förloppet eller fördröja eventuella dödsfall och skapa ökad livskvalitet
              för de sjuka med dagens sjukvård, under förutsättning att de kommer
              till vård.
            </seg>
            <seg n="2926d72f">
              Det är mot denna bakgrund man ska se smittskyddslagen. Det gäller
              att få en lagstiftning som väger ihop denna problematik, att med
              respekt för den enskilde individens integritet och rätt till vård
              och behandling samtidigt skapa förutsättningar för ett skydd i
              samhället mot oönskad smittspridning av dessa sjukdomar. Det handlar
              i högsta grad om att kombinera etik, moral och humanism med ett
              rättssäkert handläggande inom smittskyddsområdet.
            </seg>
            <seg n="587f7bec">
              Vår syn på detta utgår från den enskildes rätt att få den hjälp
              han eller hon behöver om man blivit smittad. Det är inhumant att
              inte få den hjälp som då kan erbjudas. Det är också inhumant om
              man ovetandes bär på en samhällsfarlig sjukdom och därmed riskerar
              att föra denna smitta vidare till andra i sin omgivning. Det är
              inhumant mot oss alla.
            </seg>
            <seg n="9c8efab2">
              Vi är övertygade om att de allra flesta i vårt samhälle är beredda
              att ta detta ansvar, att skydda andra men även sig själv mot dessa
              samhällsfarliga sjukdomar. Man är beredd att låta undersöka sig,
              låta behandla sig och också att leva efter de regler som behövs
              för att inte sprida smittan vidare. Information, kunskap och en
              bra behandlingssituation är viktigt liksom förtroende för sjukvården.
              Det ger förutsättningar för förståelse och att man frivilligt
              följer de regler som behövs för att minimera smittspridning.
            </seg>
            <seg n="efae8a5e">
              Eftersom man kan bära på dessa sjukdomar utan att själv ha symtom
              eller veta om det är smittspårning och undersökning nödvändig
              för att kunna konstatera om smittan spridit sig till andra. Den
              som bär på smittan ombeds att kontakta den eller dem som i sin
              tur kan ha blivit smittade för att låta undersöka sig. I de flesta
              fall fungerar detta bra på frivillighetens väg. Det behövs då
              vare sig informationsplikt eller tvångsundersökning.
            </seg>
            <seg n="c36e1533">
              Men, herr talman, det finns tillfällen då frivilligheten inte
              fungerar av olika skäl. Vi ställer oss därför bakom informationsplikten
              som vi menar behövs när man inte frivilligt informerar om sin
              smitta. Dock måste tre förutsättningar föreligga samtidigt: att
              man bär på en samhällsfarlig sjukdom, att man underlåter att informera
              om smittorisken och att den sociala situationen är sådan att smitta
              kan överföras. Annars föreligger ingen informationsplikt.
            </seg>
            <seg n="10c7fdfd">
              Lämpligen sker denna bedömning i samråd med den smittade och
              den behandlande läkaren. Smittskyddsläkaren blir först inkopplad
              när behandlande läkare bedömer att dessa förutsättningar föreligger
              samtidigt, det vill säga när den smittade inte tar sitt ansvar
              frivilligt och sociala situationer föreligger där smittan kan
              överföras. Smittskyddsläkaren har informationsplikten, inte den
              behandlande läkaren.
            </seg>
            <seg n="1e9ac018">
              Ett fungerande smittskydd kräver också möjlighet att undersöka
              och diagnostisera eventuell smitta hos misstänkt smittade. Jag
              vill här framhålla att frivilligheten oftast fungerar eftersom
              den som är misstänkt smittad inser och förstår vikten av åtgärden.
              Endast om frivilligheten inte fungerar får undersökning med tvång
              övervägas.
            </seg>
            <seg n="36efed10">
              I dag har smittskyddsläkare möjlighet att besluta om detta. Det
              stärker därför den enskildes rättssäkerhet när det i fortsättningen
              kommer att krävas beslut i förvaltningsdomstol för att kunna göra
              det integritetsintrång som en tvångsundersökning innebär.
            </seg>
            <seg n="3d6b4845">
              Däremot ifrågasätter vi om andra integritetsaspekter har beaktats
              i tillräcklig utsträckning. Vi menar att det måste säkerställas
              att en misstänkt smittads identitet inte röjs som en följd av
              att smittskyddsläkaren ansöker hos länsrätten om tvångsundersökning.
              Vi vill därför att regeringen ska återkomma med förslag om hur
              anonymiteten för den enskilde bättre kan skyddas i dessa fall.
            </seg>
            <seg n="6facca19">
              Den nuvarande smittskyddslagstiftningens långtgående möjligheter
              till tvångsisolering av smittbärare har utsatts för hård kritik,
              och kritiken har varit befogad. Tvångsisolering får inte användas
              till förvaring utan måste användas aktivt för att stödja och hjälpa
              den som smittats, för att ge lämplig medicinsk behandling och
              för att åtgärda andra skäl som kan vara underliggande orsaker
              till tvångsisoleringen. Det kan vara missbruk, det kan vara psykisk
              sjukdom och det kan vara sociala skäl.
            </seg>
            <seg n="1f02acce">
              Lagstiftningen måste var utformad så att det står helt klart
              att tvångsisolering utgör en akut och yttersta åtgärd som endast
              får tas till i undantagsfall där det finns en påtaglig risk för
              smittspridning för flera andra i samhället. Det ska givetvis inte
              gå att isolera någon på grundval av mer lösliga antaganden om
              att smittbäraren möjligen kan sprida smittan vidare. Smittskyddslagen
              ska heller inte kunna användas om en sanktion.
            </seg>
            <seg n="b44ce6a1">
              Det gläder mig därför att detta synsätt tillgodosetts i betänkandet
              i det förslag till lagtext som nu föreligger eftersom begreppet
              särskilda skäl infogats i lagtexten. Detta stod inte i lagtexten
              i det liggande förslaget. Det måste jag säga till Vänsterpartiet.
              Det stod däremot i förarbetena, men inte i lagtexten. Det innebär
              som vi ser det att slentrianmässig förlängning av isolering inte
              kan ske som ersättning för andra åtgärder som kan minska smittspridningen.
            </seg>
            <seg n="0d04aa69">
              Vi anser också att den enskildes rättssäkerhet stärks. Domstolsbeslut
              om tvångsisolering får gälla i högst tre månader. Om isoleringstiden
              ska förlängas måste det ske en återkommande domstolsprövning var
              sjätte månad.
            </seg>
            <seg n="d7ccdd26">
              Den enskildes rättssäkerhet stärks också genom rätten till juridiskt
              ombud vid länsrättens förhandlingar samt genom att möjligheter
              ges till personligt stöd under isoleringstiden. Den smittade eller
              dennes juridiska ombud har därtill rätt att kräva omprövning av
              beslutet när helst man så önskar under pågående isoleringstid.
              Man kan alltså kräva omprövning tidigare om så behövs.
            </seg>
            <seg n="8e150b1d">
              Rättssäkerheten ökar också genom att länsrättens beslut är offentligt
              och därmed kan granskas av utomstående. Vi menar därför att detta
              sammantaget stärker den enskilde och ger bättre förutsättningar
              än nuvarande lag för att undvika isolering med tvång i flera år.
            </seg>
            <seg n="8d938313">
              Vi anser emellertid att det borde vara möjligt för den smittade
              och det juridiska ombudet att kunna få prövat möjligheterna till
              sekretessbeläggning av länsrättens beslut i samband med förhandlingarna.
              Där beklagar jag att man säger nej. Det kan finnas särskilda skäl
              för att identiteten inte ska röjas i dessa förhandlingar, något
              som domstolen skulle ha kunnat pröva just under förhandlingens
              gång.
            </seg>
            <seg n="06484b9c">
              Beträffande bastuklubbar hänvisar jag till det särskilda yttrande
              vi har. Med detta vill jag åter yrka bifall till vår reservation
              nr 10.
            </seg>
          </u>
          <note type="speaker" n="957cee4b">
            Anf. 70 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-1" n="a4614c75">
            <seg n="6d73cb7f">
              Herr talman! Det är lätt att instämma i en del av de ord som
              Carl-Axel Johansson använder: rättssäkert handläggande, behandling,
              information och kunskap. Där har vi samma synsätt. Det vet jag.
            </seg>
            <seg n="63afed48">
              Men hur står detta med rättssäkerheten i förhållande till att
              Moderata samlingspartiet nu ställer sig bakom en lagstiftning
              där man kan förlänga en tvångsisolering i sex månader i taget
              enligt vad som faktiskt är en princip med löpande räkning? Var
              ligger rättssäkerheten i det?
            </seg>
            <seg n="9b1cff16">
              Carl-Axel Johansson säger också att detta med särskilda skäl
              stod enbart i förarbeten innan man tog initiativet i utskottet.
              Det är sant. Vad man gjorde var att man lyfte fram orden särskilda
              skäl från förarbetet till lagstiftningen. Det är ett förtydligande
              av lagstiftningen. Det blir enklare, och man ser det direkt.
            </seg>
            <seg n="8ee1da20">
              Men förarbeten är också något som länsrätten använder. Vad var
              det egentligen ni gjorde? Varför sade ni nej till synnerliga skäl,
              som faktiskt skulle ha skärpt både rättssäkerheten och lagstiftningen
              i det här fallet? Det är min ena fråga. Vad var det för bedömningar
              ni gjorde, och hur sätter ni det i relation till rättssäkerheten?
            </seg>
            <seg n="556f904f">
              Min andra fråga är följande. Vi hade en enig smittskyddskommitté.
              Jag vet att Moderaterna i den kommittén också gjorde ett mycket
              förtjänstfullt arbete. Men sedan har det hänt någonting på vägen.
              Ni säger: Vi ska inte ha tidsbestämda tvångsisoleringar, utan
              vi ska mer ha principen med löpande räkning. Jag är lite nyfiken
              på hur Moderaterna har resonerat.
            </seg>
          </u>
          <note type="speaker" n="239f918b">
            Anf. 71 CARL-AXEL JOHANSSON (m) replik:
          </note>
          <u who="Q5885773" xml:id="i-b85cc2ba740a7dff-1" n="15b45ec6">
            <seg n="24b89b7c">
              Herr talman! I den förändring som nu föreslås är det som skiljer
              från den gamla lagen öppenheten i rättsprocessen, där man låter
              förvaltningsdomstol fatta beslut om fortsatt isolering under tvång.
            </seg>
            <seg n="49f76a3a">
              Grundbulten är att personen är smittad. Det är det ena. Med anledning
              av det måste man överväga: Betyder det att denna smitta skulle
              kunna överföras om den smittade överförs till annan vård, psykisk
              vård eller missbruksvård? Kan andra patienter, vårdpersonal och
              övriga då råka illa ut av ett eller annat skäl och ådra sig denna
              smitta? Det är själva smittan som är det centrala.
            </seg>
            <seg n="e266a1eb">
              Men för att detta inte ska bli till en slentrianmässig fortsatt
              förlängning där man undviker att göra åtgärder för att undanröja
              andra hinder måste naturligtvis tvångsisoleringen vara aktiv och
              inte passiv förvaring. Vi menar att detta kommer mycket bättre
              till uttryck.
            </seg>
            <seg n="76799c35">
              Vi menar också att öppenheten och att andra utomstående har rätt
              att granska denna process leder till en ökad rättssäkerhet och
              trygghet för den som faktiskt omhändertas för att få hjälp och
              stöd för att kunna hantera sin smitta och till ett bättre liv.
            </seg>
          </u>
          <note type="speaker" n="30722a3f">
            Anf. 72 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-2" n="a4614c75">
            <seg n="1aae1038">
              Herr talman! Jag delar Carl-Axel Johanssons uppfattning att rättssäkerheten
              i den nya lagstiftningen är bättre än i den gamla. Så långt är
              vi eniga. Men jag menar att det inte är värdigt ett rättssamhälle
              att anta en lagstiftning som innebär att faktiskt kan förlänga
              tvångsisolering utan yttre tidsgräns. Visst är det ett steg i
              rätt riktning. Men det är absolut inte tillräckligt när man tittar
              på vad lagstiftningen innehåller. Den motion som Moderata samlingspartiet
              väckte visade också en kritik mot detta.
            </seg>
            <seg n="94bebff9">
              Vi har också samma grundsyn när det gäller att man måste erbjuda
              vård och behandling och att vi behöver förhindra smittspridning.
              Det sade också Smittskyddskommittén. Naturligtvis kan det behövas
              detta tidsutrymme för att man ska ordna till exempel säker vård
              i kommunal eller landstingskommunal regi för grundproblemet som
              ofta är psykisk sjukdom eller missbruk.
            </seg>
            <seg n="8aa9a97b">
              Jag vet inte om Carl-Axel Johansson varit och besökt Gula villan,
              men det har jag. Jag har träffat personer som har suttit tvångsisolerade
              i sex år. Mitt intryck som sedan också har vederlagts av andra
              är att de är där på grund av psykiska problem som gör att de har
              svårighet att ta råd och stöd. Är det då rimligt att sådana personer
              tvångsisoleras i sex år i stället för att erbjudas adekvat behandling
              till exempel i sin hemkommun eller sitt landsting?
            </seg>
            <seg n="d53ca1f7">
              Är det inte en fara, Carl-Axel Johansson, att kommuner och landsting
              säger: Men vi har ju möjligheten till tvångsisolering på ett annat
              ställe, så vi behöver inte ta fram resurserna kommunalt och landstingskommunalt.
            </seg>
          </u>
          <note type="speaker" n="3fc695d7">
            Anf. 73 CARL-AXEL JOHANSSON (m) replik:
          </note>
          <u who="Q5885773" xml:id="i-b85cc2ba740a7dff-2" n="15b45ec6">
            <seg n="04ea05a8">
              Fru talman! Lagstiftning är komplicerat. Man kan se på rättstryggheten
              på många olika sätt. Det Ingrid Burman redovisar är hur det har
              varit och hur det är. Det är just det som vi vill ändra genom
              att ställa oss bakom den här lagstiftningen. Det är för att undvika
              isolering upp till sex år när andra åtgärder skulle ha vidtagits.
              Vi menar att den här processen ger bättre möjligheter för att
              undvika det som hittills har skett. Det är därför vi vill stifta
              lagen.
            </seg>
            <seg n="138b7c44">
              Samtidigt får man helt klart säga att vi alla har rätt till rättssäkerhet.
              Även de som inte är smittade måste ha rätt att kräva av samhället
              att sådana situationer inte uppstår där smitta kan föras vidare
              utan att man på något sätt är medveten om att man utsätts för
              den situationen. Det är också en sida av rättstrygghet och rättssäkerhet
              för samhället och lagstiftningen. I det avseendet tycker vi att
              den här lagen är ett bra steg i rätt riktning.
            </seg>
            <seg n="ccd481d0">
              Den är säkert inte fulländad. Den kan säkert bli bättre. Men
              det är just det som den här rättsprocessen kommer att visa. Med
              insyn och öppenhet, juridiska ombud och personligt stöd blir det
              ett innehåll i isoleringen. Det tycker vi är ett steg framåt.
              Det kan säkert bli ännu bättre. Det ska vi jobba för.
            </seg>
          </u>
          <note type="speaker" n="37892f6b">
            Anf. 74 GABRIEL ROMANUS (fp):
          </note>
          <u who="Q724410" xml:id="i-0e613fedd679c293-0" n="4aed5911">
            <seg n="8406e88a">
              Fru talman! Den proposition som vi nu behandlar tillstyrks i
              stort sett. Även om här är ett antal reservationer måste man säga
              att vi i huvuddragen är positiva i utskottet, i alla partier,
              till den här propositionen.
            </seg>
            <seg n="214a33a3">
              Om man ska framföra någon kritik det är inget självändamål, men
              som oppositionspolitiker ska man ju granska regeringens göranden
              och låtanden så gott man kan är det som lyser i ögonen att det
              har tagit ganska lång tid att få fram den här propositionen. Utredningen
              lades fram i mars 1999. Propositionen kom i november 2003, alltså
              efter fyra och ett halvt år, om jag räknar rätt.
            </seg>
            <seg n="88c286ee">
              Jag är medveten om att det inte är nuvarande folkhälsoministern
              som är ansvarig för detta dröjsmål. Men regeringen är ju kollektivt
              ansvarig, och där finns det anledning till kritik. Det tyder inte
              på att det här har varit något högt prioriterat arbete inom Regeringskansliet.
            </seg>
            <seg n="1cc9bb20">
              Den andra kritikpunkten är att det under mellantiden har kommit
              ytterligare en utredning om extraordinärt smittskydd. Om man ändå
              skulle vänta så här länge kunde det ha varit naturligt att man
              hade tagit med den också i behandlingen.
            </seg>
            <seg n="f6cdd1bc">
              Det den här lagstiftningen sysslar med är ju inget teoretiskt
              problem, något man kan justera vid tillfälle, utan det här är
              ett ökande problem. Vi har en kraftig ökning av framför allt könssjukdomar,
              både de allvarliga könssjukdomarna och de som man kanske kan säga
              är något mindre allvarliga.
            </seg>
            <seg n="e845e9c6">
              Men klamydia med 26 000, nästan 27 000 nya fall förra året är
              inte något lindrigt folkhälsoproblem. Det är ett ganska allvarligt
              problem. Även om de här enklare könssjukdomarna kan botas kan
              de också få ganska allvarliga komplikationer. Det är bra att vi
              nu får den här lagen, och nu ska jag inte säga mer om dröjsmålet.
            </seg>
            <seg n="d15d03a9">
              I socialutskottet har vi ägnat den här frågan en ganska noggrann
              beredning och haft en hearing med olika intressenter. Där framfördes
              också från myndighetssidan samma synpunkt om dröjsmålet. Men när
              det gäller den svåra frågan om tvångsisolering var nog min tolkning
              att det framgick av hearingen att möjligheten till förlängd tvångsisolering
              ibland har använts en aning slentrianmässigt. Den har framför
              allt kunnat tas till intäkt för att inte ordna bra alternativ.
            </seg>
            <seg n="bb86d00e">
              Det är naturligtvis någonting som vi nu måste komma bort ifrån.
              Det har väl helt enkelt inte varit tillräckligt tryck på dem som
              borde ordna dessa alternativ, som Ingrid Burman var inne på tidigare.
              Därför är det viktigt att den nya lagstiftningen inte leder till
              samma sak. Jag tycker att det är bra att vi i utskottet har varit
              eniga om att förstärka lagen.
            </seg>
            <seg n="c3c9ba25">
              Det har redan framgått av diskussionen att Vänsterpartiet lanserade
              ett förslag om en ännu kraftigare förstärkning genom att lägga
              in orden synnerliga skäl i stället för särskilda skäl. För min
              del måste jag säga att jag inte ser det som någonting avskräckande.
              Är det så att den här lagen i alltför stor utsträckning fortfarande
              tillämpas med förlängning av tvångsisoleringen, så att det finns
              tecken på att man behöver en kraftigare uppstramning, tycker jag
              att man bör återkomma till den frågan.
            </seg>
            <seg n="e871bec5">
              Jag är inte motståndare till att skärpa lagen ytterligare något.
              Men jag tycker att det är bra att vi har fått en bred enighet
              om det här förtydligandet eller den här skärpningen, vilket man
              vill. Det är i denna enighets intresse som vi har anslutit oss
              till det förslaget, men, som sagt, med en tydlig markering av
              att om inte det visar sig tillfyllest bör lagen skärpas ytterligare.
            </seg>
            <seg n="ef9e4aed">
              Jag tror tyvärr att det finns ett behov av att kunna förlänga
              en tvångsisolering i några extrema fall, som det står i den moderata
              motionen extrema undantagsfall. Därför är det svårt att sätta
              en absolut tidsgräns. Man får följa tillämpningen helt enkelt.
            </seg>
            <seg n="3f9e347e">
              Jag vill också understryka att det i utskottets ställningstagande
              betonas att om en annan lag är tillämplig, till exempel lagen
              om psykiatrisk tvångsvård eller lagen om vård av missbrukare,
              bör de lagarna tillämpas i första hand. Det här handlar ofta om
              personer som är psykiskt sjuka eller som är drogberoende, narkomaner.
              Det är också en viktig principiell markering som utskottet gör
              här.
            </seg>
            <seg n="b7a2b7b8">
              Isoleringen får naturligtvis inte pågå längre tid än vad som
              är oundgängligen nödvändigt. Det är starka skrivningar. Det är
              inget öppnande för någon slentrianmässig förlängning. Alla som
              är engagerade i detta kommer naturligtvis att följa tillämpningen.
              Även om jag har respekt för att det finns olika åsikter i den
              här frågan och det finns de som redan nu vill sätta en absolut
              tidsgräns tycker jag inte heller att det finns någon anledning
              att överdriva de här skillnaderna i engagemang.
            </seg>
            <seg n="75b3be5e">
              För effektivitets vinnande vill jag understryka att vi från Folkpartiet
              står bakom de reservationer där våra utskottsledamöter finns med.
              Men jag nöjer mig med att yrka bifall till nr 17, som handlar
              om Folkhälsoinstitutets roll.
            </seg>
            <seg n="2a58e5de">
              Folkhälsoinstitutet är tydligen någon slags slagpåse i Regeringskansliet,
              i varje fall i Socialdepartementet. Här har de ju en viktig roll,
              och ändå kan man inte skriva in det på ett tydligt sätt i lagen.
              Därför har vi en ganska brett förankrad reservation på den punkten.
              Även om den mot förmodan inte skulle bifallas av kammaren hoppas
              jag att den tas till intäkt för att verkligen ge Folkhälsoinstitutet
              den roll som det bör ha, framför allt naturligtvis när det gäller
              det förebyggande arbetet.
            </seg>
            <seg n="a032d725">
              Avslutningsvis vill jag ansluta mig till förslaget, liksom Folkpartiet
              tidigare har gjort, att de epidemiologiska skälen inte är starka
              för att behålla bastuklubbslagen. Därför är det bra att den tas
              bort.
            </seg>
            <seg n="878064e4">
              Jag vill också understryka det som utskottet säger om att tvångsundersökning
              ska vara en sak som man använder med restriktivitet när man har
              prövat de frivilliga vägarna. Eftersom det har varit så stora
              skillnader mellan olika delar av landet har vi ju tyckt att man
              borde utforma ordentliga allmänna råd om när tvångsundersökning
              ska tillgripas så att det inte heller sker slentrianmässigt. Där
              tycker vi att vi har fått utskottet med oss ganska så långt.
            </seg>
            <seg n="9157b24a">
              Med detta, fru talman, ber jag att få yrka bifall till reservation
              nr 17.
            </seg>
          </u>
          <note type="speaker" n="ce28cd21">
            Anf. 75 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-3" n="a4614c75">
            <seg n="c8e9c353">
              Fru talman! Jag vill i instämma i det Gabriel Romanus säger om
              att det finns en stor enighet bakom delar av denna smittskyddslag.
              Vi i Vänsterpartiet har fyra reservationer. Det handlar om tvångsisolering,
              om sekretessgenombrott för läkarna, om den reservation som Gabriel
              Romanus lyfte fram och om anonymitet på laboratoriet.
            </seg>
            <seg n="6d0a4b66">
              I grunden finns det en enighet, och det finns också glädjande
              saker bastuklubbslagen tas bort. Men skamfläcken är tvångsisoleringen,
              som kan förlängas. Jag är glad att Gabriel Romanus öppnar för
              att man kan förstärka lagen med synnerliga skäl. Problemet är
              att vi inte fick gehör för en för Vänsterpartiets del kompromiss
              i utskottet. Det är som Gabriel Romanus säger, att synnerliga
              skäl skulle fånga extrema fall, medan särskilda skäl är en mycket
              öppen och vid formulering. Det är enbart att förtydliga lagen.
              Det stod i motivtexten till lagen, och man gjorde den bara tydligare.
              Så utskottet har inte gjort en endaste förstärkning i lagen, utan
              man har förtydligat den.
            </seg>
            <seg n="ffed491f">
              Då blir min fråga: Kommer det här att sätta press på kommuner
              och landsting att ta fram adekvata vårdformer när möjligheten
              till förlängning kvarstår och kvarstår och kvarstår, och när man
              inte ens behöver motivera detta med synnerliga skäl?
            </seg>
            <seg n="5b9073c9">
              Jag delar Gabriel Romanus bekymmer att det är adekvat vård vi
              ska erbjuda dem vi hittills har sett isoleras. Det är detta det
              handlar om.
            </seg>
          </u>
          <note type="speaker" n="619999c1">
            Anf. 76 GABRIEL ROMANUS (fp) replik:
          </note>
          <u who="Q724410" xml:id="i-0e613fedd679c293-1" n="4aed5911">
            <seg n="55cc7cfa">
              Fru talman! Det är viktigt att understryka att underlåtenhet
              från kommuner och landsting att ordna adekvat vård inte är något
              särskilt skäl för fortsatt tvångsisolering. I sådana fall ska
              kommuner och landsting ordna adekvat vård. Jag vill verkligen
              hoppas att man tar detta på allvar. Annars finns det, som Ingrid
              Burman säger, skäl att återkomma med en ytterligare förstärkning
              av lagen.
            </seg>
            <seg n="8c5aa518">
              Jag tycker inte att man gör saken någon tjänst genom att bagatellisera
              den förändring som utskottet nu föreslår och säga: Det är ingenting,
              det betyder ingenting.
            </seg>
            <seg n="eb49cdc0">
              Ja, det får vi se. Det här handlar, trots allt, om en handfull
              personer varje år. Skulle det visa sig att det här blir någonting
              som tillämpas slentrianmässigt får man förstärka den. Men man
              gör som sagt ingen någon tjänst genom att säga att vi inte har
              gjort någonting. Sedan får framtiden utvisa vem som har rätt.
              Det vet varken Ingrid Burman eller jag just nu.
            </seg>
          </u>
          <note type="speaker" n="e5ec0495">
            Anf. 77 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-4" n="a4614c75">
            <seg n="f9c899d0">
              Fru talman! Framtiden får nog utvisa vem som har rätt. Att det
              här handlar om en handfull personer är alldeles rätt, som Gabriel
              Romanus säger. Men även en handfull personer har rätt till en
              rättssäkerhet. Även en handfull personer har rätt till vård och
              behandling om det är det man behöver.
            </seg>
            <seg n="2ed5c899">
              När vi tittar bakåt ser vi att det har funnits personer som tvångsisolerats
              i tio år. Förhoppningsvis kommer den här lagen att motverka att
              det blir tio år, men det vet vi ingenting om. Vi kunde ha gjort
              den tydligare; vi kunde ha gjort den bättre.
            </seg>
            <seg n="db9e00aa">
              Även om det bara är en handfull personer och enstaka som sitter
              i tio år tycker jag inte att det är värdigt ett rättssamhälle.
              De som tvångsisoleras är, det vet vi, de som har en annan grundproblematik
              än smittospridning. De kan inte ta emot råd och stöd, och då behöver
              de vård för det, men under ordnade och säkra former.
            </seg>
            <seg n="67badc51">
              Det är därför som Vänsterpartiet kan ställa sig bakom Smittskyddskommitténs
              förslag om tre plus tre månader för att man ska få tillräcklig
              tidsfrist för att ta fram det. Vi menar även framgent att det
              här undergräver trycket på och ansvaret för samhället att ta fram
              alternativa former. Det tycker vi fortfarande är bekymmersamt.
              Jag skulle gärna vilja höra Gabriel Romanus reflektera mera över
              den problematiken. Hur ska vi se till att de här människorna leds
              till den rätta vårdnivån i stället för att anta en lag som faktiskt
              gör att man kan tvångsisoleras, i värsta fall som tidigare?
            </seg>
            <seg n="caba70c1">
              Om särskilda skäl inte är att det inte finns vårdplatser på andra
              institutioner undrar jag vad Gabriel Romanus lägger in i särskilda
              skäl? Det vore intressant att höra.
            </seg>
          </u>
          <note type="speaker" n="df82c546">
            Anf. 78 GABRIEL ROMANUS (fp) replik:
          </note>
          <u who="Q724410" xml:id="i-0e613fedd679c293-2" n="4aed5911">
            <seg n="a5c29632">
              Fru talman! Jag är angelägen att understryka att det inte är
              att bagatellisera problemet när jag säger att det hittills har
              rört ganska få personer. Vad jag menar är att det är ganska lätt
              att överblicka verkningarna av den nya lagen. Självklart ska varje
              människa ha en rättssäker behandling, och det får absolut inte
              bli så att man ser lättsinnigt på att människor isoleras under
              lång tid. Det handlar om personer som man bedömer utgöra en allvarlig
              smittofara på grund av att de inte tar till sig de förhållningsregler
              som smittskyddsläkaren utfärdar.
            </seg>
            <seg n="16a62bb0">
              Jag tycker att det inte är rätt att säga att det inte finns någon
              rättssäkerhet när man ska pröva detta i domstol med jämna mellanrum.
              Det finns ganska så restriktiva skrivningar i propositionen och
              i framför allt utskottsbetänkandet.
            </seg>
            <seg n="2d464856">
              Då frågar Ingrid Burman hur man ska utöva press på kommuner och
              landsting att ordna den här vården. Ett sätt att göra det är att
              vi alla enigt här i riksdagens alla partier understryker att det
              här inte får blir en ursäkt för att låta bli att ordna riktig
              alternativ vård. Jag vet inte om man utövar någon större press
              om man säger att lagen inte är värd någonting. Det är snarast
              att ge kommuner och landsting carte blanche på att de inte behöver
              anstränga sig. Jag tycker, om Ingrid Burman ursäktar, att man
              utövar den starkaste pressen genom att tala om att här ska det
              vara restriktivt, och är det inte det återkommer vi med förslag
              till en skärpt lag.
            </seg>
          </u>
          <note type="speaker" n="c4a62e68">
            Anf. 79 CHATRINE PÅLSSON (kd):
          </note>
          <u who="Q4973700" xml:id="i-096c3d8eadc1f6a2-0" n="022e7d40">
            <seg n="ca6775f4">
              Fru talman! Kära vänner! Det här är en i stort sett bra och tydliggörande
              lagstiftning. Den är bra ur samhällssynpunkt, och den är i princip
              bra också ur den enskildes synpunkt. Men det finns, som någon
              sade här, några små skönhetsfläckar som kan bli oerhört allvarliga.
            </seg>
            <seg n="8d5c5641">
              Det första jag vill kommentera är faktiskt tvångsisoleringen.
              Jag tycker att Gabriel Romanus var i repliken väldigt tydlig.
              För det första har vi förtydligat regeringens proposition om att
              det måste vara särskilda skäl. För det andra handlar det om att
              vi alla klart uttrycker för kommuner och landsting att man måste
              se till att det finns både psykiatrisk och medicinsk kompetens
              för att ta emot de personer som har tvångsisolerats.
            </seg>
            <seg n="c6b68223">
              Jag tror att alla vi här helst skulle vilja att ingen skulle
              behöva tvångsomhändertas. Alla vill vi att smittspridningen ska
              kunna bromsas i former som är frivilliga. Nu vet vi att det inte
              alltid är så, många gånger på grund av psykisk sjukdom. Man kan
              inte riktigt ta till sig den information man får.
            </seg>
            <seg n="89a19cf2">
              I Kristdemokraternas reservation nr 7 är vi tydliga vad gäller
              psykiatrisk och medicinsk kompetens. Vi tycker att det är en självklarhet
              att varje människa har rätt att få en god medicinsk omvårdnad
              ute i kommuner och landsting. Det vill vi bli tydliga på. Därför
              yrkar jag bifall till reservation nr 7.
            </seg>
            <seg n="e72933fc">
              Varje människa har rätt att utifrån sina behov få den vård och
              behandling som man behöver.
            </seg>
            <seg n="fd74f7bd">
              Den andra frågan gäller vår reservation nr 13, som rör bastuklubbar
              och den bastuklubbslag som vi har haft sedan 1987. Jag vill ställa
              en fråga direkt till Morgan Johansson så småningom men också till
              Ingrid Burman och Socialdemokraterna.
            </seg>
            <seg n="c529b2fe">
              När Smittskyddskommittén efter ett gediget arbete 1999 lade fram
              sitt förslag föreslog man visserligen att bastuklubbarna skulle
              tas bort, men man föreslog att det skulle göras ett tydligt tillägg
              i ordningsstadgan. Det skulle betyda att bastuklubbarna jämställdes
              med offentliga tillställningar och därmed möjliggjorde ingripande
              i verksamheten om konkret smittorisk skulle föreligga. Detta förslag
              understöddes av Folkhälsoinstitutet.
            </seg>
            <seg n="b85f260b">
              Det är för mig obegripligt att regeringen inte följer detta förslag,
              som både Folkhälsoinstitutet och en enig smittskyddskommitté då
              stod bakom. Jag vill ha svar på frågan: Varför? Bastuklubbslagen
              hade varit verklighet i hela tolv år.
            </seg>
            <seg n="ca1882a6">
              Jag kan förstå att man inte ville ta det förslaget, om det nu
              fanns någonting som var bättre, men varför kunde man i så fall
              inte ge något bättre alternativ enbart för att förhindra smittspridning?
            </seg>
            <seg n="f0b2119c">
              För det första skriver regeringen i propositionen att bastuklubbarna
              innebär en ökad risk. För det andra skriver man att bastuklubbslagen
              inte har haft någon effekt på smittspridningen. Det kan ifrågasättas.
              Jag menar, fru talman, att även vetenskapligt kan man ifrågasätta
              detta. Det går inte att slå fast att lagen inte har haft någon
              effekt.
            </seg>
            <seg n="cd5abf4b">
              Jag fick en av Helsingforss gratistidningar i min hand den 29
              mars, och där står det: Kraftig ökning av hiv-fall i Helsingfors.
            </seg>
            <seg n="f854ace4">
              Vidare står det: Hittills i år alltså på knappt tre månader har
              Venhälsan upptäckt 14 nya fall. Det kan jämföras med 23 fall totalt
              under hela 2003.
            </seg>
            <seg n="9eea16d3">
              I Helsingforss län rapporterades 187 fall av hiv under 2003,
              122 män och 65 kvinnor. Det är en ökning med 18 procent jämfört
              med året innan.
            </seg>
            <seg n="ddca3f2e">
              Jag hoppas att det här inte är sant, fru talman, men dessvärre
              tror jag att det är sant. I så fall finns det stor risk, som man
              skriver i den här artikeln, att det kommer att öka i framtiden.
            </seg>
            <seg n="f1d76799">
              Då är min fråga: Kommer ökningen att bli mindre om bastuklubbslagen
              avskaffas? Jag tror inte det. Jag tror att vi alla här tillsammans
              måste försöka hitta någon lösning och se om det finns något mer
              vi kan göra för att förhindra smittspridning.
            </seg>
            <seg n="ce50fda2">
              För varje människa som smittas känns det oerhört beklämmande.
              Det är en allvarlig, svår sjukdom, som det än så länge inte finns
              något verkligt botemedel mot. Då får vi inte lägga några förslag
              åt sidan, utan vi måste ta tag i dem i syfte att förhindra att
              människor blir smittade av en svår sjukdom. Det är min ärliga
              inriktning att jag vill försöka vara med om att förebygga smittspridning.
            </seg>
            <seg n="f0fbda1f">
              Fru talman! Det är ett svårt problem i hela världen. Men om jag
              har läst rätt har ungefär 60 % av de smittade i Sverige, som jag
              refererade till, smittats i Sverige. Vi måste ta till oss detta.
              Vi får också jobba internationellt och försöka hjälpas åt, så
              att vi kan förhindra smittspridning. Jag tror ändå att det på
              sikt är den enda lösningen.
            </seg>
          </u>
          <note n="9574d5cb">
            Fru talman! Med detta upprepar jag mina yrkanden om bifall till
            reservation 7 och reservation 13.
          </note>
          <note type="speaker" n="69b0142f">
            Anf. 80 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-5" n="a4614c75">
            <seg n="5fc0d186">
              Fru talman! När det först gäller att antalet hivsmittade dessvärre
              ökar igen finns det förklaringar runt detta ökningstal. Den ena
              förklaringen är att vi reser mer, och den andra är att man slarvar
              med säkert sex. Det är en av anledningarna till att vi är ett
              antal partier som har en reservation, nr 17, där vi lyfter fram
              bland annat Folkhälsoinstitutets roll och det förebyggande arbetet.
              Jag saknar Kristdemokraterna under den reservationen. Om vi ska
              komma till rätta med detta handlar det om hur vi kan förebygga
              smittspridning.
            </seg>
            <seg n="b8620270">
              Jag har naturligtvis samma fråga till Chatrine Pålsson som jag
              har haft till tidigare debattörer.
            </seg>
            <seg n="cad3ab49">
              En enig smittskyddskommitté föreslog tre plus tre månader när
              det gällde isolering. Även kd:s representant stod bakom detta.
              Kd väckte en motion som i vissa delar var sympatisk. Man var tveksam
              till tvångsisolering och hade ett resonemang runt detta, även
              om det inte fanns någon skarp hemställanspunkt. Men så hände det
              någonting på vägen, där man tydligen beslöt sig för att man kunde
              fortsätta med detta. Vi är eniga om att det kan behövas en period
              av tvångsisolering, för att samhället ska kunna vidta andra åtgärder.
            </seg>
          </u>
          <note n="014f2f15">
            Någonstans ändrade kd inriktning, och det skulle vara trevligt
            att höra motivet för detta även från Chatrine Pålsson.
          </note>
          <note type="speaker" n="434a4ffe">
            Anf. 81 CHATRINE PÅLSSON (kd) replik:
          </note>
          <u who="Q4973700" xml:id="i-096c3d8eadc1f6a2-1" n="022e7d40">
            <seg n="2a8d3ca5">
              Fru talman! Det är klart att Kristdemokraterna vill vara med
              och försöka tydliggöra detta med tvångsisolering. Jag sade i mitt
              anförande att jag egentligen inte skulle vilja att vi behövde
              tvångsisolera en enda person. Det är mitt mål. Med den vård vi
              har ska vi ändå kunna förmå människor att ta till sig den information
              man får och leva efter den.
            </seg>
            <seg n="e89fc593">
              När vi satt i vårt utskott vi ska ge Kenneth Johansson en eloge,
              för det var han som tydligt arbetade för att vi skulle få in tydlighet
              i den proposition som fanns tyckte vi att särskilda skäl var tydligt
              och kraftfullt. Jag är inte jurist, som Ingrid Burman, men särskilda
              skäl är kraftfullt för mig.
            </seg>
            <seg n="54729367">
              Jag är precis lika tydlig som Gabriel Romanus: Om det visar sig
              att detta inte blir bra och att man använder tvångsisoleringsmöjligheten
              alltför generöst är jag också beredd att ompröva det. Men kom
              ihåg att orsaken många gånger är att kommuner och landsting inte
              har byggt ut och gett vårdformer så att dessa människor kan få
              vård.
            </seg>
            <seg n="cc9c14ef">
              När det gäller Folkhälsoinstitutets roll är det klart att vi
              använder dem som passar oss i argumenteringen. Folkhälsoinstitutet
              ville också ha en förändring när det gäller bastuklubbslagen,
              men det ville inte Ingrid Burman. Det är klart att Folkhälsoinstitutet
              har en roll, men det gäller inte bara Folkhälsoinstitutet utan
              också kommuner och landsting i den nära vården.
            </seg>
            <seg n="2863e7e0">
              När det gäller hela den här problematiken tror jag att vi har
              gått ett steg i rätt riktning, i fråga om tydligheten och tvångsisoleringen.
              Men jag tror inte att vi har tagit det sista beslutet i de här
              frågorna i denna kammare.
            </seg>
          </u>
          <note type="speaker" n="f317769a">
            Anf. 82 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-6" n="a4614c75">
            <seg n="b813bc69">
              Fru talman! Jag uppskattar att Chatrine Pålsson uttrycker det
              så att man har gjort lagen tydligare genom detta utskottsinitiativ.
              Hon uttrycker det inte så att man har förstärkt lagen. Jag delar
              den synen, att vad en majoritet gjorde var att göra den tydligare.
              Man förstärkte den inte med ett enda öre i förhållande till regeringens
              proposition.
            </seg>
            <seg n="623bc14b">
              Därför beklagar jag att kd och andra partier inte gick med på
              den kompromiss som Vänsterpartiet föreslog med synnerliga skäl.
              Då hade vi förstärkt lagen och också förstärkt rättssäkerheten.
            </seg>
            <seg n="ea3ea17e">
              Jag delar uppfattningen att det handlar om kommuner och landsting.
              Men ser inte Chatrine Pålsson att kommuner och landsting måste
              ta sitt ansvar, trots den reservation som kd har? Ser inte Chatrine
              Pålsson den uppenbara faran med att man gömmer sig bakom detta
              vida särskilda skäl och att det sedan inte finns någon press på
              kommuner och landsting att ta det här ansvaret? Vi riskerar att
              hamna i samma situation som nu med människor som sitter isolerade
              år efter år.
            </seg>
            <seg n="47c8b608">
              Jag tror att förra smittskyddslagen lades fram 1989, och det
              är nu år 2004. Att använda verkligheten som testperiod för att
              se om det här är bra eller inte tycker jag är en farlig väg. Jag
              ska inte säga att andra debattörer gör det, men jag kan se en
              bild där vi i den här kammaren säger: Låt oss vänta och se. Det
              vill säga att det blir någon form av testperiod.
            </seg>
            <seg n="58143969">
              Hur ser Chatrine Pålsson på detta? Kommer kommuner och landsting
              att ta sitt ansvar när vi fortfarande lämnar möjligheten öppen
              att bara redovisa att detta ansvar är omöjligt att ta?
            </seg>
          </u>
          <note type="speaker" n="fc05771d">
            Anf. 83 CHATRINE PÅLSSON (kd) replik:
          </note>
          <u who="Q4973700" xml:id="i-096c3d8eadc1f6a2-2" n="022e7d40">
            <seg n="0ae3116f">
              Fru talman! Uppfatta inte detta som att jag tycker att det här
              är något slags testballong. Jag vill påminna om att Ingrid Burman
              är ordförande i socialutskottet. Budskapet kan inte gå ut till
              kommunerna och landstingen att de inte behöver bry sig om det
              här för vi kommer att införa tvångsisolering. Då blir det fel,
              och det är inte min och majoritetens uppfattning. Det behövs starka
              skäl för att man ska tvångsisolera.
            </seg>
            <seg n="9bf38f5f">
              När det gäller pengar till kommuner och lansting vill jag påminna
              om att detta är för många en väldigt stor fråga, inte minst inom
              psykiatrin. Vi vet att Anders Milton nu är ute och gör en kartläggning,
              och jag är helt övertygad om att det krävs mer pengar för att
              bygga upp de här vårdformerna. Här får vi nog hjälpas åt allihopa.
            </seg>
            <seg n="c1cfd33c">
              Min tilltro till kommun- och landstingspolitiker är emellertid
              stor, och jag tror att med det här förtydligandet kommer man att
              göra allt för att bygga upp alternativ. Jag vill i alla fall inte
              ha en situation där människor mer eller mindre kastas ut på gatan
              för att man inte längre får ha dem tvångsisolerade och det inte
              finns någonstans att ha personerna. Jag vill se en lag som fungerar
              humanitärt, tydligt och klart. Det ska inte finnas ett hot mot
              andra människor runtomkring, utan man ska känna sig trygg vare
              sig man är patient eller riskerar att bli smittad.
            </seg>
          </u>
          <note type="speaker" n="9902c22a">
            Anf. 84 CARL-AXEL JOHANSSON (m) replik:
          </note>
          <u who="Q5885773" xml:id="i-b85cc2ba740a7dff-3" n="15b45ec6">
            <seg n="54cc94ad">
              Fru talman! Anledningen till att jag begärde replik är bastuklubbslagen.
              Om vi nu är överens om att den inte längre fyller någon funktion
              för att förhindra smittspridning av hiv/aids och det inte finns
              några epidemiologiska skäl, förstår jag inte riktigt varför kd
              ändå reserverar sig.
            </seg>
            <seg n="03ce1013">
              Det finns en frihet för oss alla att anordna och bevista olika
              sammankomster, mötesfriheten, som man är tillförsäkrad enligt
              regeringsformen. Det är en av grundlagarna. Hur har kd resonerat
              när man ändå vill ha regler för bastuklubbar som mötesplatser
              och arenor för människor? Det är ju det som det handlar om. Det
              finns ju jättemånga andra arenor och mötesplatser, dansställen
              och annat, där man träffar människor som man kanske har oskyddat
              sex med. Jag tycker att det vore intressant att höra hur kd har
              resonerat. Vi har sagt att mötesfriheten är grundlagsfäst och
              att den måste få gälla eftersom de epidemiologiska skälen inte
              längre föreligger.
            </seg>
          </u>
          <note type="speaker" n="f4af1c96">
            Anf. 85 CHATRINE PÅLSSON (kd) replik:
          </note>
          <u who="Q4973700" xml:id="i-096c3d8eadc1f6a2-3" n="022e7d40">
            <seg n="0fe2807c">
              Fru talman! Först och främst är jag inte överens med Carl-Axel
              Johansson om att det är vetenskapligt bevisat att lagen inte haft
              någon effekt.
            </seg>
            <seg n="48db5895">
              Regeringen skriver i sin proposition, och jag har inte sett att
              Moderaterna har motsatt sig det, att bastuklubbarna är en smittrisk.
              Vad Smittskyddskommittén inklusive den moderate ledamoten ställde
              upp på var att kalla bastuklubbarna för offentliga tillställningar.
              Då löd de under ordningslagen. Jag har inte sett något förslag
              från Moderaterna om att ordningslagen inte ska gälla vid offentliga
              tillställningar. Om man bara skriver in det som en offentlig tillställning
              har man rätt att ingripa, men det har man inte nu. Som sagt stöddes
              det förslag som Smittskyddskommittén kom fram till också av remissorganet
              Folkhälsoinstitutet.
            </seg>
            <seg n="92854c56">
              Som kristdemokrat tycker jag att om regeringen har sagt att det
              här är en smittspridningskälla, om kommittén har sagt att det
              behövs en förändring i ordningslagen och Folkhälsoinstitutet har
              godkänt det, är det ganska starkt. Om man tycker att ordningslagen
              inte är någon bra grej, skulle jag vilja se ett alternativt förslag
              för att se till att man kan ingripa om det skulle behövas. Det
              är skälet.
            </seg>
          </u>
          <note type="speaker" n="e9541fe2">
            Anf. 86 CARL-AXEL JOHANSSON (m) replik:
          </note>
          <u who="Q5885773" xml:id="i-b85cc2ba740a7dff-4" n="15b45ec6">
            <seg n="1ad79b12">
              Fru talman! Jag har svårt att se det skälet, om jag ska vara
              ärlig, för visst finns det klara och tydliga bevis på att bastuklubbslagen
              inte har fyllt någon funktion ur epidemiologisk synpunkt. Det
              tror jag ändå att vi måste vara överens om.
            </seg>
            <seg n="b64797d7">
              Låt oss säga att en bastuklubb bildas och dess verksamhet stör
              ordningen och blir problematisk för samhället eller byn, så nog
              måste det då finnas lagar som kan tillgripas. Vi har ju en brottsbalk
              och många andra lagar som vi kan tillgripa utan att i det här
              läget riskera att gå emot den grundläggande rättigheten som vi
              faktiskt har till mötesfrihet, alldenstund det finns massvis med
              andra arenor där man kan träffas och knyta kontakter.
            </seg>
            <seg n="75b3bbe6">
              Jag har svårt att förstå det resonemanget.
            </seg>
          </u>
          <note type="speaker" n="fcecce44">
            Anf. 87 CHATRINE PÅLSSON (kd) replik:
          </note>
          <u who="Q4973700" xml:id="i-096c3d8eadc1f6a2-4" n="022e7d40">
            <seg n="ac8763fd">
              Fru talman! Jag förstår att Carl-Axel Johansson har svårt att
              förstå det. Därför finns det inte heller någon reservation eller
              inskrivet i Moderaternas motion. Men Smittskyddskommittén hade
              inte svårt att förstå det, och Folkhälsoinstitutet förstår det.
              Och det är ingenting som inkräktar på mötesfriheten, för den gäller
              ju även vid en offentlig tillställning. Det är jätteviktigt att
              komma ihåg det. När jag ser att antalet hivfall ökar tror inte
              jag att svaret på det är att avskaffa bastuklubbslagen.
            </seg>
            <seg n="1f73b566">
              Jag vill bara avsluta med att säga att problemet också är att
              hiv inte längre skrämmer unga människor lika mycket som det kanske
              gjorde för 1015 år sedan. Vi får nu alla hjälpas åt så gott vi
              kan för att se till att inte någon mer behöver bli smittad.
            </seg>
          </u>
          <note type="speaker" n="26fe4d05">
            Anf. 88 KENNETH JOHANSSON (c):
          </note>
          <u who="Q5886752" xml:id="i-9f7768627fff2051-0" n="f7523d84">
            <seg n="932f2da1">
              Fru talman! Allvarliga, smittsamma sjukdomar medför svåra principiella
              avvägningar mellan individens integritet och samhällets behov
              av skydd. Det frivilliga samarbetet mellan sjukvården och smittbäraren
              ska självfallet vara utgångspunkten. Då nås det bästa resultatet.
            </seg>
            <seg n="70b13ec1">
              Likväl uppstår situationer då det krävs lagliga möjligheter att
              med tvångsåtgärder eller hot om sanktioner hantera situationer
              där den enskilde smittade allvarligt försvårar smittskyddsarbetet.
            </seg>
            <seg n="87c60880">
              Jag vill också inledningsvis framhålla att människors rädsla
              för allvarliga, smittsamma sjukdomar kan verka stigmatiserande
              på personer som drabbats av sjukdom eller smitta. Vi måste minimera
              risken för att samhällets åtgärder bidrar till att öka dessa människors
              utsatthet. Det här är en problematik som måste hanteras ödmjukt.
            </seg>
            <seg n="d9517d45">
              Jag vill också klargöra att från Centerpartiet är beskedet att
              vi står bakom de grundläggande intentionerna i den nu föreslagna
              smittskyddslagen och det lagförslag som vi i dag har att ta ställning
              till.
            </seg>
            <seg n="2a87b0a8">
              Det förebyggande smittskyddsarbetet är avgörande viktigt. Även
              om smittskyddsläget i Sverige är relativt gott, saknas inte problem
              och oroande hot. Antalet fall av klamydia har till exempel nästan
              fördubblats mellan åren 1995 och 2002. Den snabba spridningen
              hänger sannolikt samman med bland annat förändrade ungdomsattityder
              till kondomanvändning och liknande.
            </seg>
            <seg n="b892d8c9">
              Det har nu gått ett decennium sedan de kampanjer för säkert sex
              som initierades när oron för en begynnande hivepidemi var som
              störst. Medvetenheten om riskerna för sexuellt överförbara sjukdomar
              och det personliga ansvaret för att skydda sig måste på nytt höjas,
              framför allt bland ungdomar. En åtgärd är att Folkhälsoinstitutet
              måste intensifiera sina insatser på området, men det finns många
              ytterligare åtgärder som behöver vidtas. Detta framgår av reservation
              17, som även jag å Centerpartiets vägnar vill yrka bifall till.
            </seg>
            <seg n="81bdf114">
              När det gäller sjukdomar som i allmänhet enbart kan smitta personer
              som medverkar i en särskild handling av sexuell eller annan art
              har alla individer ett ansvar för de smittorisker de väljer att
              utsätta sig för. Effektiviteten av smittskyddsåtgärderna mot framför
              allt sexuellt överförbara sjukdomar är starkt avhängig av att
              människor i allmänhet är medvetna om smittorisken och tar ett
              personligt ansvar för att minimera denna genom att tillgodogöra
              sig ett smittsäkert beteende.
            </seg>
            <seg n="f07a61c5">
              För att underlätta detta ansvarstagande är det viktigt att den
              som vet med sig vara smittad har en skyldighet att uppge det.
              Centerpartiet anser att den föreslagna informationsplikten i en
              helhet är motiverad. Vi ställer oss också bakom förslaget att
              närstående, om de inte får informationen av smittbäraren, ska
              informeras om smittorisk av smittskyddsläkare.
            </seg>
            <seg n="660a2c02">
              Frågan om när det ska vara möjligt att tillgripa isolering, hur
              länge man ska kunna isoleras och om det ska finnas någon bortre
              gräns för isolering har redan diskuterats mycket här under debatten.
              Det finns en oro att tvångsisolering ska kunna användas godtyckligt
              och slentrianmässigt och att vårdinsatserna under isoleringstiden
              inte ska vara tillräckliga. Så får det självfallet inte bli.
            </seg>
            <seg n="00d72187">
              Centerpartiet anser att tvångsisolering ska användas mycket restriktivt
              och med precision om den enskilde inte är beredd eller i stånd
              att frivilligt underkasta sig åtgärder, om det finns grundad anledning
              att tro att den enskilde inte följer förhållningsregler och endast
              om det finns en påtaglig risk att andra människor annars kan smittas.
            </seg>
            <seg n="be350a15">
              Vi anser, vilket också framgår tydligt av vår motion, att annan
              tvångslagstiftning alltid ska prövas i första hand. Vi accepterar
              att det i vissa extrema fall ska finnas möjligheter till förlängningar
              av en påbörjad isolering. Isolering enligt smittskyddslagen är
              dock den absolut sista utvägen för att hindra smittspridning.
              Det kan inte nog betonas. Lika angeläget är det att understryka
              att det under isoleringstiden ska erbjudas den vård och det stöd
              som individen är i behov av.
            </seg>
            <seg n="aa2700ba">
              Beträffande frågan om förlängningar av isoleringstiden, det vill
              säga att ingen definitiv bortre gräns finns i lagstiftningen,
              har jag och några till medvetet jobbat för att på den punkten
              göra lagen mer tydlig. Vi har kraven i motioner, bland annat i
              Centerpartiets motion, som vi nu också har fått stöd för och bifall
              till. Det görs nu förändringar i 5 kap. 5 § smittskyddslagen med
              innebörden att det för förlängningar krävs särskilda skäl.
            </seg>
            <seg n="194d3b07">
              Denna klargörande del i lagstiftningen tillsammans med den text
              som finns i betänkandet på s. 2627 gör att det sammantaget är
              mycket tydligt, tycker jag, vad lagstiftaren vid ett bifall i
              dag menar och vilka de klara intentionerna är. Det rör sig om
              att vi förtydligar regelverket. Det rör sig om att det ska vara
              restriktivitet och precision. Det rör sig om att all annan lagstiftning
              ska vara prövad och att detta är den absolut sista utvägen. Jag
              tycker inte att man behöver göra ett större problem av den diskussionen
              än att klargöra att detta är en absolut sistahandsåtgärd.
            </seg>
            <seg n="3b2e1daf">
              Fru talman! En svår fråga går nu mot ett ställningstagande. Utskottets
              arbete har enligt min mening kännetecknats av noggrannhet och
              en vilja att lyssna in olika synpunkter och infallsvinklar. Jag
              och Centerpartiet står bakom betänkandet i dess helhet, förutom
              att vi vill se högre ambitioner beträffande de förebyggande insatserna
              därav mitt bifall till reservation 17.
            </seg>
          </u>
          <note type="speaker" n="744ae99d">
            Anf. 89 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-7" n="a4614c75">
            <seg n="ef2cf4eb">
              Fru talman! Med risk för att verka tjatig här i kammaren måste
              jag ändå ge Centerpartiet möjlighet att redovisa sin som det upplevs
              från min sida, i alla fall omsvängning när det gäller inställningen
              till tvångsisolering.
            </seg>
            <seg n="c48e4b8e">
              Låt mig dock först börja med det vi är ense om, för det är alltid
              trevligt, och det är de förebyggande åtgärderna när det gäller
              smittspridning.
            </seg>
            <seg n="80679097">
              Men Kenneth Johansson redovisar också innehållet i sin motion.
              Där sägs att det bara är i de extrema fallen som man ska kunna
              förlänga tvångsisolering. Kenneth Johansson använder själv de
              orden. Det är ju inte obekant att Vänsterpartiet föredrar Smittskyddskommitténs
              tre plus tre månader. Vi har reserverat oss för det, och jag har
              flera gånger redovisat skälen. Vi har då försökt lyfta fram detta
              med synnerliga skäl. Synnerliga skäl handlar om de allra mest
              extrema fallen. I mitt huvud står detta i ganska god samklang
              med Centerpartiets motion, men Centerpartiet valde att inte stödja
              detta. Vi hade faktiskt fått en majoritet i utskottet om partierna
              hade följt sina motioner. Då måste även ju Kenneth Johansson ha
              funderat noga över detta.
            </seg>
            <seg n="ab77ec6a">
              Vad jag nu ser är att vi om någon timme antar en lagstiftning
              här i kammaren som faktiskt gör det ganska vitt när det gäller
              att förlänga tvångslagstiftningen. Kenneth Johansson redovisar
              det som står här. Vidare understryks att beslut om förlängning
              av isoleringen inte får fattas slentrianmässigt, står det i motivtexten
              i betänkandet nej, tror sjutton det!
            </seg>
            <seg n="18b2d7b8">
              Jag skulle vilja höra lite grann om hur Centerpartiet har funderat.
            </seg>
          </u>
          <note type="speaker" n="8e8fd3fc">
            Anf. 90 KENNETH JOHANSSON (c) replik:
          </note>
          <u who="Q5886752" xml:id="i-9f7768627fff2051-1" n="f7523d84">
            <seg n="09ffc40d">
              Fru talman! Jag vill börja med att säga att utskottets ordförande
              har en mycket tråkig tolkning av vad som sägs i betänkandet: Det
              är ett ganska vitt begrepp. Det är ett ganska vitt sätt att arbeta
              på. Om hon hävdar inställningen att det vi nu gör från utskottets
              och riksdagens sida, om vi följer majoriteten, innebär ett vitt
              sätt att se på hur isolering ska fungera, ja, då far utskottets
              ordförande med felaktiga uppgifter, enligt min mening.
            </seg>
            <seg n="494164ac">
              Jag tycker att detta är mycket skarpt uttalat med lagstiftningsförslaget
              och det förtydligande som är gjort och med den text som finns
              i utskottsbetänkandet som klart redovisar att detta handlar om
              en absolut sista åtgärd. Det handlar om att all annan lagstiftning
              på tvångsområdet ska vara prövad. Det handlar om att detta är
              vad som är absolut nödvändigt för att vi ska kunna skydda oss
              från en allvarlig risk för smittspridning. Det är ju övertydligt!
            </seg>
            <seg n="a087a158">
              Så här långt var det vi kom i den majoritet som nu finns. Vi
              kom så här långt. Det finns ett uttryck som säger att den som
              gapar över mycket mister ofta hela stycket.
            </seg>
            <seg n="13b20cdb">
              Jag säger, precis som tidigare talare, att om det i tillämpning
              mot förmodan skulle visa sig att det inte fungerar fullt ut är
              jag beredd att medverka till att vi tittar på den här frågan igen.
              Jag är rätt säker på att det kommer att fungera med den här skrivningen
              och det här förtydligandet av lagstiftningen, och framför allt
              med det som vi lagstiftare säger. Om vi försöker skjuta hål på
              ambitionen att verkligen ha detta som en yttersta åtgärd kan det
              bli som ordföranden ger propåer om. Det vore allvarligt.
            </seg>
          </u>
          <note type="speaker" n="f1257a0a">
            Anf. 91 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-8" n="a4614c75">
            <seg n="b4881bd4">
              Fru talman! Det är ju tråkigt att Kenneth Johansson uppfattar
              det som att jag far vitt fram. Jag känner ett stort behov och
              ett stort ansvar att i dagens debatt vara tydlig. Jag hoppas att
              jag också förmår vara det. Jag tror att det är precis det som
              krävs i den här debatten.
            </seg>
            <seg n="4a9a3f1f">
              Vad en lagstiftare säger, säger en lagstiftare i lagen, Kenneth
              Johansson. Jag tror inte att någon länsrätt kommer att lusläsa
              riksdagsprotokollen. Jag menar att det vi kommer att göra här
              i kammaren om några timmar är ganska allvarligt. Vi kommer att
              säga att man kan tvångsisolera människor utan att vi sätter en
              yttre gräns för det.
            </seg>
            <seg n="30367bf0">
              Vi vet hur resonemanget är i betänkandet där man refererar till
              regeringen och säger att det inte är säkert att detta står i strid
              med de konventionstexter som finns men att det inte har varit
              föremål för prövning i EU-domstolen.
            </seg>
            <seg n="a4bb0714">
              Det tycker jag är allvarligt. Jag tycker att det här är en mycket
              allvarlig diskussion, Kenneth Johansson
            </seg>
            <seg n="c6814465">
              Jag är ändå glad för de öppningar som även Centerpartiet ger,
              även om jag skulle föredra att vi inte hade det som jag nu slarvigt
              kallar en försöksverksamhet, med den här lagen. Jag menar att
              den på ett allvarligt sätt går emot det rättssamhälle som i alla
              fall jag vill leva i. Jag vill att det ska finnas yttre gränser.
              Jag vill att det ska finnas tryck på att vi ska ta fram andra
              alternativ för dessa människor.
            </seg>
            <seg n="370ab36b">
              Vi är medvetna om att det hittills enbart har handlat om hivsmittade
              människor. Vi är medvetna om att den smittan inte förs vidare
              vid social kontakt. Vi är medvetna om att människor har suttit
              isolerade i tio år. Nu kommer vi att anta en lag som gör att man
              fortfarande kan förlänga en tvångsisolering utan yttre gräns.
            </seg>
          </u>
          <note type="speaker" n="1ac9bfe0">
            Anf. 92 KENNETH JOHANSSON (c) replik:
          </note>
          <u who="Q5886752" xml:id="i-9f7768627fff2051-2" n="f7523d84">
            <seg n="890fc7bc">
              Fru talman! Inger Burman har själv sagt att hon var beredd att
              tumma på principregeln om den bortre gränsens vara eller inte
              vara. På samma sätt har jag å Centerpartiets vägnar gått in i
              det här arbetet. Vi har sett på vad det är vi kan göra för att
              komma så långt det någonsin går för att klara ut att detta är
              en absolut sistahandsåtgärd med respekt för, precis som Vänsterpartiet
              sagt, att det i vissa extremfall ska finnas en möjlighet att gå
              ifrån huvudprincipen.
            </seg>
            <seg n="1b88b41f">
              Definitionsfrågan om särskild och synnerlig diskuterar vi också.
              Jag tycker att den inte ska överdrivas. Det är inte där som huvudfrågan
              ligger, tycker jag. Huvudfrågan är: Ska man ha en bortre gräns
              eller inte? Egentligen var också ni beredda att acceptera att
              gå ifrån det.
            </seg>
            <seg n="07e3f7e4">
              Jag tycker sammantaget att tydligheten tillsammans med att alla
              andra möjligheter är prövade och att man ska ge ett innehåll under
              isoleringstiden ger mig trygghet att kunna säga att detta handlar
              om extremfall och att detta handlar om undantagen. Jag hoppas
              att vi efter det att besluten är fattade i dag kan få ett understödjande
              från utskottets ordförande att det här är ambitionen från lagstiftningens
              sida.
            </seg>
            <seg n="bd33db90">
              Om det i en framtid visar sig att vi har fel låt oss diskutera
              det då. Jag är så här långt säker på att det här är en lagstiftning
              som kommer att fungera.
            </seg>
          </u>
          <note type="speaker" n="125d85f0">
            Anf. 93 KERSTIN-MARIA STALIN (mp):
          </note>
          <u who="unknown" xml:id="i-2b7dddf4ca402a22-0" n="d5fe5f37">
            <seg n="11a587b3">
              Fru talman! Ärade åhörare och ärade kamrater i kammaren! Många
              har sagt att vi i stort sett är eniga om det här betänkandet.
              Men Miljöpartiet har ett flertal reservationer mot förslaget och
              vi vänder oss mot betoningen på plikt och straff.
            </seg>
            <seg n="88f77bcc">
              Vi tror att det är mycket bättre att uppmuntra till öppenhet.
              Människor ska vilja testa sig och få behandling. Som förslaget
              nu är utformat när det gäller informationsplikten innebär det
              snarare en förstärkning av förnekelse och rädsla.
            </seg>
            <seg n="f5b55875">
              Jag ska läsa innantill ur betänkandet: Utskottet delar regeringens
              inställning att ett ansvar för att förhindra spridning av smittsamma
              sjukdomar ska vila på såväl smittade som osmittade personer. Var
              och en ska genom uppmärksamhet och rimliga försiktighetsåtgärder
              medverka till att förhindra spridning av smittsamma sjukdomar.
            </seg>
            <seg n="d17c6cf7">
              Så långt handlar det om delaktighet, men sedan är det slut på
              delaktigheten. Allt hänger på den som har smittan.
            </seg>
            <seg n="a8c7b567">
              Den som vet att han eller hon bär på en allmänfarlig sjukdom
              är skyldig att lämna information om smittan till andra människor
              som han eller hon kommer i sådan kontakt med att beaktansvärd
              risk för smittoöverföring kan uppkomma.
            </seg>
            <seg n="869d455a">
              Att införa ett delat ansvar på riktigt skulle kunna betyda en
              revolution i smittskyddshänseende. Det skulle innebära att det
              är upp till var och en att skydda sig mot de allmänfarliga sjukdomar
              som förekommer och överförs genom sexuellt umgänge. Alla skulle
              ha delat ansvar och inte förlita sig på att den som har en sådan
              sjukdom ska tala om det. Det skulle kunna få till följd att människor
              skyddar sig i mycket större utsträckning eftersom man aldrig kan
              vara riktigt säker.
            </seg>
            <seg n="f2616920">
              Egentligen är det detta det handlar om. Precis så är det. Man
              kan inte vara säker. Människor som bär på smitta kanske inte talar
              om det. Dessutom är det ett stort antal människor som inte vet
              om att de är smittbärare. Då blir det en falsk verklighetsbild
              där man tror att det råder ordning och reda. Människor kan då
              vaggas in i en trygghet som inte finns en chimär.
            </seg>
            <seg n="059bce84">
              Både dagens system och det som föreslås här kan motverka sitt
              syfte. Rädsla för straff om jag inte gör som lagen säger underordnas
              en annan rädsla, nämligen den att om jag anar att jag är till
              exempel hivpositiv vågar jag inte ens testa mig. Lagstiftningen
              innebär ju ett kraftigt ingripande i mitt privatliv. Jag blir
              tvungen att ta kontakt med läkare, underkasta mig stränga levnadsråd,
              berätta på vårdcentralen, hos tandläkaren, berätta för min sexpartner,
              berätta för alla att jag bär på en smitta. Resten av livet måste
              jag berätta.
            </seg>
            <seg n="4ad3b385">
              Vetskapen om det tillsammans med rädslan att få besked om att
              jag bär på en farlig smittsam sjukdom kan göra att jag drar mig
              för att testa mig.
            </seg>
            <seg n="55659a69">
              Om samhällets krav på den smittade inte var så oresonlig är sannolikheten
              större att fler skulle våga testa sig och även berätta om sin
              sjukdom.
            </seg>
          </u>
          <note n="105c69c0">
            Jag instämmer i reservationerna 2 och 3, men yrkar av tidsskäl
            bifall endast till nr 2.
          </note>
          <u who="unknown" xml:id="i-462389ffb460316e-0" n="d5fe5f37">
            <seg n="3a2a77bf">
              När det gäller fortsatt isolering har det pratats så mycket.
              Jag håller till punkt och pricka med om vad Ingrid Burman har
              sagt, och därför känns det dumt att bara upprepa det.
            </seg>
            <seg n="6d6d6a30">
              Det har bråkats en del om att det inte skulle spela så stor roll
              om man säger synnerliga skäl eller särskilda skäl. Det är synnerliga
              skäl som är det juridiska, om vi vill ha en lag som ju är det
              vi pratar om.
            </seg>
            <seg n="66b19a10">
              Slutligen skulle jag vilja tala lite grann om klamydia. Det är
              den vanligaste sexuellt överförbara sjukdomen i Sverige. Och tyvärr
              ökar antalet fall mycket.
            </seg>
            <seg n="69e720b8">
              Enligt Smittskyddsinstitutets uppföljning är öppettider för provtagning
              en viktig indikator när det gäller antalet klamydiaprov. Flest
              besök hade Karolinska Sjukhuset i Helsingfors förra året. Man
              satsade på öppen mottagning mellan kl. 8 och 19. Detta visar också
              viljan att testa sig och att det ska finnas någonstans att göra
              det och göra det på ett bra sätt.
            </seg>
            <seg n="ec72da02">
              Efter positivt prov följer smittspårning. Det är viktigt att
              veta att smittspårning är en kvalificerad uppgift som kräver kunskap,
              tid och resurser. Det är också viktigt att informationen till
              främst ungdomar aldrig stannar av. Detta tycker jag är så viktigt
              att jag vill vända mig till folkhälsoministern och säga att bara
              därför att man har kampanjer, information och så vidare har man
              inte gjort det en gång för alla. Men det vet han. Man kan inte
              säga: Nu var det gjort, och nu behöver vi inte göra något mer
              åt det.
            </seg>
            <seg n="14d56a1a">
              Man måste hela tiden informera. Det kommer hela tiden nya ungdomar
              och andra människor. Därför måste information, upplysning och
              åtgärder ske kontinuerligt.
            </seg>
          </u>
          <note n="905d4d11">
            Med anledning av detta yrkar jag bifall till reservation 2 och
            reservation 15.
          </note>
          <note type="speaker" n="fd9f2bb0">
            Anf. 94 MARINA PETTERSSON (s):
          </note>
          <u who="Q4989481" xml:id="i-bb87ca4caae1868c-0" n="db55ca37">
            <seg n="3d3c5fce">
              Fru talman! I ett internationellt perspektiv är läget i Sverige
              relativt bra när det gäller att motverka spridningen av smittsamma
              sjukdomar. Målet måste vara att vi även i fortsättningen ska kunna
              utveckla smittskyddsarbetet och behålla denna situation. För flertalet
              allvarliga smittsamma sjukdomar har antalet nysmittade personer
              under den senaste 1015-årsperioden minskat eller legat på en oförändrad
              nivå. Spridningen inom landet av allvarliga smittsamma sjukdomar
              är alltså begränsad.
            </seg>
            <seg n="ff9f077b">
              Men att siffrorna i ett statistiskt och jämförande perspektiv
              ter sig hyggliga ändrar dock inte det faktum att smittsamma sjukdomar
              fortfarande är ett väsentligt problem för samhället och för enskilda
              individer.
            </seg>
            <seg n="f8927aba">
              Vi måste ha beredskap och regler så att man kan hantera en situation
              med snabba förändringar i karaktären hos eller spridningen av
              smittsamma sjukdomar som gör att de snabbt kan bli ett allvarligt
              hot mot befolkningen.
            </seg>
            <seg n="17caf462">
              Att smittskyddsproblem är globala har vi fått ett flertal exempel
              på under de senaste åren. Sverige har genom åren bedrivit ett
              framgångsrikt smittskyddsarbete. Beslutet i EU nyligen att förlägga
              EU:s nya smittskyddsmyndighet till Sverige är ett viktigt erkännande
              av att vi ligger långt framme när det gäller verksamhet och forskning
              på folkhälso- och smittskyddsområdet.
            </seg>
            <seg n="ea43b185">
              Fru talman! Smittskyddslagens bestämmelser ska tillgodose befolkningens
              behov av skydd mot spridning av smittsamma sjukdomar. Förslaget
              till en ny smittskyddslag är en balanserad avvägning mellan två
              starka och viktiga intressen, dels befolkningens behov av skydd
              mot smittsamma sjukdomar, dels den smittades integritet, rättssäkerhet
              och allas lika värde.
            </seg>
            <seg n="14216312">
              Denna avvägning kommer aldrig att vara okomplicerad. Den som
              är smittad måste tillförsäkras skydd och stöd från samhällets
              sida. Samhället måste stödja smittade så att de kan ta sin del
              av ansvaret för att förhindra vidare smittspridning.
            </seg>
            <seg n="5c215f4e">
              Tyngdpunkten på smittskyddsarbetet ligger på information och
              frivillighet. Det handlar om information om smittvägar, hur man
              ska skydda sig samt naturligtvis medicinsk behandling för redan
              smittade personer.
            </seg>
            <seg n="702da1b8">
              Smittskyddsarbete ska bygga på respekt för alla människors lika
              värde och enskildas integritet, och smittskyddets ingripande åtgärder
              får och ska inte vara mer omfattande och långtgående än vad som
              är försvarligt med tanke på faran för människors hälsa.
            </seg>
            <seg n="1de9ae7b">
              Det är också viktigt att alla smittsamma sjukdomar kan regleras
              i en lagstiftning så att särregleringar så långt som möjligt kan
              undvikas.
            </seg>
            <seg n="e83d1ecd">
              Någon förändring i grunden sker inte när det gäller myndighetsansvaret,
              utan landstingen och smittskyddsläkaren har liksom tidigare ansvaret
              för verksamheten, och Socialstyrelsen har ett övergripande ansvar
              att samordna smittskyddet på nationell nivå. Däri ingår det att
              utveckla metoder och rutiner för uppföljning och utvärdering av
              smittskyddsverksamheten.
            </seg>
            <seg n="ee1accdf">
              Den nya smittskyddslagen innebär att individens rättigheter och
              skyldigheter anges tydligare än tidigare. Var och en har ett ansvar
              för att så långt som möjligt vidta rimliga försiktighetsåtgärder
              för att skydda sig själv och andra mot smittsamma sjukdomar. Samtidigt
              är det ofrånkomligt att den som bär på en smittsam sjukdom har
              ett särskilt ansvar att vidta de åtgärder som krävs för att skydda
              andra mot smittorisk.
            </seg>
            <seg n="c97e7042">
              Skyldigheten att underrätta andra som man har en sådan kontakt
              med att smitta kan överföras utökas från att gälla bara hivinfektion
              till att gälla alla smittsamma allmänfarliga sjukdomar. Detta
              bygger på att varje individ har rätt att ha insikt i de förhållanden
              som råder. Detta ansvar kan vara mycket tungt för den som är smittad.
              Och det är också viktigt att den smittade får de råd och det stöd
              som han eller hon behöver i den svåra situationen.
            </seg>
            <seg n="70e951f7">
              Kunskapsspridning och information om smittvägar är ett grundläggande
              och mycket viktigt instrument och en effektiv åtgärd för att begränsa
              smittspridning.
            </seg>
            <seg n="05f5e82a">
              Men för att kunna förebygga smittspridning måste också smittspårning
              ske. Då är det mycket viktigt att så snabbt som möjligt kunna
              nå personer som kan ha smittats. Den behandlande läkaren måste,
              inom tillåtna ramar, också ge de smittade individuellt utformade
              förhållningsregler för att förhindra smittspridning.
            </seg>
            <seg n="52ee4fb0">
              Smittskyddsläkaren ska ha en skyldighet att underrätta närstående
              som utsätts för en påtaglig smittorisk och som inte tidigare fått
              kännedom om den saken. Detta är nytt i jämförelse med tidigare,
              och det är en känslig fråga. Jag kan ha förståelse för hur de
              som motsätter sig detta argumenterar, men jag landar ändå på slutsatsen
              att skyddsbehovet måste ges företräde i denna fråga.
            </seg>
            <seg n="53aebfe9">
              Som en sista möjlighet för att skydda befolkningen mot smitta
              kan man i vissa fall vidta tvångsåtgärder, nämligen om det är
              fråga om en allvarlig smittosam sjukdom, om det finns ett omedelbart
              behov av åtgärder för att skydda andra och om andra alternativ
              inte är möjliga, det vill säga när den frivilliga vägens möjligheter
              är helt uttömda eller otillräckliga.
            </seg>
            <seg n="6e884020">
              Tvångsåtgärder ska alltså vara den sista utvägen. Etiska och
              epidemiologiska bedömningar ska vara avgörande för om tvångsåtgärder
              ska kunna vidtas i en viss situation.
            </seg>
            <seg n="5c9cd604">
              Länsrätten ska också efter ansökan från smittskyddsläkaren kunna
              besluta om tvångsundersökning om det behövs i situationer där
              det finns en påtaglig risk och där den enskilde vägrar att låta
              undersöka sig. Förslaget innebär att förutsättningarna för tvångsundersökning
              blir mer begränsade jämfört med hur det är nu, och beslut ska
              tas av domstol i stället för direkt av smittskyddsläkare. I dag
              kan man se att det är stora variationer mellan länen, och detta
              kan leda till att det blir en enhetligare bedömning över landet.
            </seg>
            <seg n="1f2c7b14">
              Restriktionerna är lika omfattande vid behov av tvångsisolering.
              Det ska finnas en påtaglig risk för smittspridning. Det ska vara
              klarlagt att individen inte frivilligt vidtar åtgärder för att
              förhindra smittspridning eller att man kan anta att den smittade
              inte kommer att följa de förhållningsregler som givits.
            </seg>
            <seg n="d85c16b1">
              Länsrättsbeslut om isolering kan ske högst tre månader. Därefter
              krävs det en ny prövning. Patienten ska ha rätt till en stödperson
              som bistår i personliga frågor så länge isoleringen pågår.
            </seg>
            <seg n="e6884074">
              Utskottet understryker i betänkandet att den smittade i första
              hand ska ha vård mot missbruk eller psykisk sjukdom om detta behövs
              och att isolering enligt smittskyddslagen ska vara den sista utvägen.
              Isolering får inte, och ska inte, förlängas slentrianmässigt.
              Skälen för isolering måste vägas mot det ingrepp i den enskildes
              liv som isolering innebär.
            </seg>
            <seg n="f0560fb1">
              De patienter som kan komma i fråga för fortsatt isolering är
              personer som till exempel är mycket vårdkrävande och som är i
              behov av tillsyn under en lång tid och av omhändertagande för
              att kunna ändra sitt smittfarliga beteende.
            </seg>
            <seg n="4f98fe30">
              För att säkerställa att avvägning verkligen sker mellan skyddsbehov
              och den enskildes integritet anser utskottet att förlängning av
              isolering ska ske endast om det finns särskilda skäl.
            </seg>
            <seg n="238e225b">
              Att helt ta bort möjligheten till tvångsingripande som en yttersta
              skyddsåtgärd är enligt vår mening inte genomförbart. Det är viktigt
              att smittskyddsverksamheten och lagstiftningen om smittspårning
              inte bygger på en rad underliggande fördomar som leder till diskriminering
              och utanförskap.
            </seg>
            <seg n="05c8c2ed">
              Förslaget innehåller ett borttagande av 1987 års lag mot så kallade
              bastuklubbar. Man har inte kunnat påvisa att bastuklubbslagen
              haft den effekt på hivepidemins förlopp som lagen syftade till.
              Ett förbud mot bastuklubbar kan därför inte motiveras av smittskyddsskäl,
              och det försvinner ut ur lagstiftningen.
            </seg>
          </u>
          <note n="0efd9d10">
            Fru talman! Med dessa ord yrkar jag bifall till utskottets förslag
            i betänkandet och avslag på reservationerna.
          </note>
          <note type="speaker" n="1a7508b5">
            Anf. 95 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-9" n="a4614c75">
            <seg n="f9c042a8">
              Fru talman! Jag tänker återigen lyfta fram frågan om tvångsisolering.
              I Smittskyddskommittén var alla partier eniga om att tvångsisolering
              kan vara nödvändig. Man var också enig där om allt det som Marina
              Pettersson säger om i yttersta fall och om att avvägningar mellan
              olika saker skulle till. Där finns det ingen motsättning.
            </seg>
            <seg n="f4c5ad00">
              Det som skiljer mellan min och mitt partis inställning samt Smittskyddskommitténs
              och regeringspartiets, som Marina Pettersson företräder, är längden
              på tvångsisoleringen. Jag skulle vilja höra varför det behövs
              mer än sex månader. Vad är det som gör att man så att säga behöver
              ha en icke tidsbestämd yttersta gräns?
            </seg>
            <seg n="b8aefc93">
              Sex månaders tidsfrist gör att man kan hitta de former som till
              exempel en missbrukare kräver för att inte ha ett smittfarligt
              beteende. Låt mig jämföra rätt eller fel med missbrukare som har
              gulsot hepatit C tror jag att det heter på medicinskt språk. Det
              finns ju vårdformer för dessa personer. Det är en sjukdom som
              inte smittar via sociala kontakter. Vi vet att det enbart är personer
              med hiv som varit tvångsisolerade. De smittar inte heller med
              sociala kontakter.
            </seg>
            <seg n="d230ab07">
              Vad är det som är skillnaden och som gör att just tvångsisolering
              ska till i mer än sex månader? Marina Pettersson har själv konstaterat
              att det i stort sett är psykiskt sjuka och människor med missbruksproblem
              som kan bli föremål för detta. Historiskt har det också varit
              så.
            </seg>
          </u>
          <note type="speaker" n="213c2afd">
            Anf. 96 MARINA PETTERSSON (s) replik:
          </note>
          <u who="Q4989481" xml:id="i-bb87ca4caae1868c-1" n="db55ca37">
            <seg n="4f89518e">
              Fru talman! Jag ska svara på din fråga, Ingrid Burman! De människor
              som det här gäller är oftast väldigt sköra människor med många
              diagnoser. De har kanske ett missbruk. De har flera somatiska
              sjukdomar på grund av sitt missbruk. De har kanske också psykiska
              problem och dessutom en hivdiagnos.
            </seg>
            <seg n="eb9d62ec">
              Du frågade om orsaken till att inte kunna ha en bortre gräns
              vid sex månader. Ja, från mottagandet av den spillra till människa,
              som ska byggas upp igen och som ska få erforderlig vård och också
              alternativ ute i samhället kan det ta mycket längre tid. Detta
              är en sak.
            </seg>
            <seg n="b269db0a">
              Vidare tycker jag att vi i den nya smittskyddslagen på ett bra
              sätt stärker rättssäkerheten för den enskilde individen. Och vi
              får inte glömma att närhelst den isolerade så begär ska prövning
              ske av om isoleringen ska brytas. Vi i utskottsmajoriteten tycker
              att det är bra ställt med rättssäkerheten.
            </seg>
            <seg n="4666895d">
              Frågan i grund och botten när det gäller isolering är ju om man
              över huvud taget ska ha rätt att tvångsisolera någon och i så
              fall varför. Oavsett om man väljer särskilda skäl eller om man
              väljer synnerliga skäl innebär ställningstagandet att isolering
              behövs ibland måste man tillgripa sådan. Men denna isolering kan
              ibland, tyvärr, sträcka sig utöver tidsgränsen sex månader.
            </seg>
            <seg n="f89aa2e5">
              I dina frågor till de andra partierna har du talat om den här
              frågan. Den genomsnittliga tiden för behandling när det gäller
              isolering är faktiskt ett och ett halvt år. Ibland har det förekommit
              att den gällt under längre tid än så.
            </seg>
          </u>
          <note type="speaker" n="61ed7bf3">
            Anf. 97 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-10" n="a4614c75">
            <seg n="03285c64">
              Fru talman! Just det, och det konstaterade jag i mitt inledningsanförande.
              Snittiden är alltså ett och ett halvt år men det finns också de
              som suttit isolerade fyratio år.
            </seg>
            <seg n="bbe55d5f">
              Marina Pettersson säger att det handlar om sköra människor. Jag
              delar den uppfattningen efter att ha träffat några på Gula villan.
              Men för mig är lösningen inte tvångsisolering, utan för mig är
              lösningen vård och behandling.
            </seg>
            <seg n="203b26a5">
              Marina Pettersson säger också att sex månader inte räcker för
              att bygga upp dessa sköra människor. Det gör mig rädd därför att
              då skulle jag kunna göra tolkningen jag hoppas att det är en misstolkning
              att det när vi fattar detta svåra beslut, jag säger här samma
              sak som Smittskyddskommittén, kan finnas anledning men att det
              måste vara tidsbegränsat. Men när Marina Pettersson säger att
              sex månader inte räcker hör jag att Marina Pettersson öppnar för
              just förlängning på förlängning på förlängnging i stället för
              att göra som Vänsterpartiet vill, nämligen att sätta press på
              samhället att ordna med andra vårdnadsformer.
            </seg>
            <seg n="f787a759">
              Sätter man en gräns säger man till samhället: Detta är en människa
              en skör människa, som Marina Pettersson säger som faktiskt behöver
              speciell vård. Låt oss då ordna det, lämpligen i hemkommunen och
              hemlandstinget och koncentrera oss på grundproblemet som ofta
              är just psykisk sjukdom eller missbruk detta i stället för att
              tvångsisolera dessa människor enligt smittskyddslagen, med möjlighet
              till förlängning tills Ja, vem vet när?
            </seg>
          </u>
          <note type="speaker" n="bfe3c25b">
            Anf. 98 MARINA PETTERSSON (s) replik:
          </note>
          <u who="Q4989481" xml:id="i-bb87ca4caae1868c-2" n="db55ca37">
            <seg n="b3a0d6d8">
              Fru talman! Det som väldigt klart och tydligt står i detta lagförslag
              är att alla andra möjligheter ska vara uttömda innan man tar till
              isolering. Man ska pröva enligt lagen LVM och LPT. När det inte
              finns någon annan utväg kan tvångsisolering övervägas.
            </seg>
            <seg n="baf9de47">
              Jag vill tillägga att vården ute i kommuner och landsting normalt
              bör vara organiserad så att eventuella smittrisker kan hanteras.
            </seg>
            <seg n="643819df">
              Vi kan titta på hur det i dag ser ut. I dag finns ute på Danderyds
              sjukhus en person intagen, med riksintag. Ingrid Burman vet säkert
              liksom jag att det är landstingen som har kostnadsansvaret för
              dessa patienter. Om det finns utomlänspatienter debiteras alltså
              hemlandstinget för kostnaderna. Vi säger, som vi väldigt tydligt
              skriver här, att vi förutsätter att landsting och kommun när det
              gäller vård, omsorg och behandling ska ta sitt ansvar och bygga
              ut.
            </seg>
            <seg n="177f8857">
              Som Ingrid Burman säkert vet är det ju också så att mitt partis
              ambitioner är att få mer pengar till både psykiatrin och vården
              så snabbt som möjligt.
            </seg>
          </u>
          <note type="speaker" n="6037b762">
            Anf. 99 Statsrådet MORGAN JOHANSSON (s):
          </note>
          <u who="unknown" xml:id="i-b85cc2ba740a7dff-5" n="d5fe5f37">
            <seg n="3dfec826">
              Fru talman! Först ett tack till utskottet för välvillig behandling
              av regeringens proposition om en ny smittskyddslag. Det här är
              ju en revidering av en lag som vi har väntat ganska länge på.
              Jag tror att det var Gabriel Romanus som pekade på att det faktiskt
              är ganska länge. Vi tillsatte den parlamentariska kommittén för
              snart åtta år sedan. Den lämnade betänkande för fem år sedan.
              Sedan har det varit ytterligare några år av utredande och så propositionsarbetet.
              Och nu är vi framme vid detta. Det är ett ganska omfattande, långvarigt
              arbete som vi sätter punkt för i dag.
            </seg>
            <seg n="28000311">
              Diskussionen hittills har speglat varför det har tagit sin tid.
              Det finns faktiskt ganska många svåra avvägningar som vi har att
              ta ställning till. En del, inte minst av etisk karaktär, är inte
              särskilt lätta att göra. Det gör förstås att intressena ställs
              mot varandra, och ibland måste vi vara beredda att grunna lite
              längre på en lag innan vi till slut kan få den på plats. Nu har
              vi snart en sådan lag på plats. Det är en lag som är modern, som
              lyfter fram det förebyggande arbetet, som lyfter fram rätten till
              vård och behandling, som stärker rättssäkerheten och som skapar
              en rimlig balans mellan individens rättigheter och individens
              skyldigheter.
            </seg>
            <seg n="d6728abc">
              Smittskyddet är en central del av svensk välfärdspolitik. Vi
              tänker kanske inte så ofta på det numera, men vi behöver inte
              gå särskilt långt ut i världen, eller särskilt långt tillbaka
              i tiden i vårt eget land, för att förstå hur epidemier kan drabba
              många människor, ofta med obeskrivligt lidande, och kanske rent
              av hota hela samhällen. Hivsituationen i Afrika är välkänd, men
              hur många vet att det land där hiv sprids snabbast i världen i
              dag om man ser på andel av befolkningen är Estland? Går vi till
              nordvästra Ryssland är siffrorna ännu högre. Hiv är förstås en
              särskild fråga med särskilda dimensioner.
            </seg>
            <seg n="b63af788">
              Samtidigt ställs vi också inför nya hot hela tiden. Många av
              de sjukdomar som omfattas av den här lagen, som vi betraktar som
              allmänfarliga och som vi nu slåss mot, fanns inte för 30 år sedan.
              Hiv fanns förstås inte. EHEC, kampylobakter och vissa hepatiter
              fanns inte eller var inte upptäckta för 30 år sedan. Likadant
              är det med klamydia. Förra året ställdes vi inför en plötslig
              SARS-epidemi som också nästan dök upp från ingenstans. I år har
              vi fått hantera frågan om fågelinfluensan, som också den bredde
              ut sig väldigt snabbt i Asien för en tid sedan.
            </seg>
            <seg n="39370d7f">
              Då kan man fråga sig: Hur blir det nästa gång? Ingen vet vad
              vi ställs inför nästa år eller kommande år. Den här rörligheten,
              den här snabba förändringen på området, ställer förstås väldigt
              stora krav på våra samhällen. Vi måste kunna agera snabbt och
              resolut i akuta situationer. Men vi måste också alltid ha en hög
              beredskap, en stark samhällsstruktur som är beredd. Och vi måste
              ha ett förebyggande arbete, hela tiden pågående, som gör att medvetandet
              bland människor hålls uppe.
            </seg>
            <seg n="e3ef2439">
              Det sista gäller kanske särskilt de sexuellt överförbara sjukdomarna,
              till exempel klamydia, syfilis och gonorré, där vi de sista åren
              har sett en väldigt oroande utveckling, en tendens till, som det
              verkar, ökat riskbeteende bland unga människor. Det finns det
              all anledning att följa upp noga. Det tyckte jag att Kerstin-Maria
              Stalin också lyfte fram tidigare. Vi måste hela tiden jobba med
              den här typen av förebyggande insatser och får inte glömma att
              det kommer nya generationer hela tiden.
            </seg>
            <seg n="8e2386d7">
              När det gäller hivsituationen ser vi att den inhemska smittan
              ligger ungefär stabilt, kan man säga. Den ökar inte. Vi kan i
              alla fall inte dra slutsatsen att vi ser en ökning av den inhemska
              smittan i fråga om hiv. Vi har ett hundratal nya fall per år.
              Men det finns ändå alltid ett latent hot. Inte minst när vi ser
              på hur de andra sexuellt överförbara sjukdomarna ökar finns det
              en risk för att det här, om det skulle komma in mer i ungdomsgrupperna,
              faktiskt kan spridas ganska snabbt.
            </seg>
            <seg n="db005dad">
              Vi vet att allt smittskyddsarbete startar med förebyggande arbete.
              Vi gör också stora insatser på det området. Jag kan bara nämna
              ett exempel, och det är att regeringen i morgon beslutar om att
              anslå ytterligare 90 miljoner kronor till förebyggande arbete
              mot hiv och aids i storstadsområdena. Det går ut till projekt
              som framför allt drivs av kommunerna och landstingen, men ofta
              i samarbete med frivilligorganisationerna och folkrörelserna på
              området. Det är viktigt att fortsätta satsningarna. Hiv försvinner
              ju inte. Det finns i våra samhällen och det kommer hela tiden
              nya generationer som måste få upp ögonen för frågan och ta riskerna
              på allvar. Den ansatsen rimmar väldigt väl, tycker jag, också
              med den här smittskyddslagen, som ju lyfter fram det förebyggande
              arbetet.
            </seg>
            <seg n="fe9303d5">
              Vi har en väldigt stark smittskyddspolitik i Sverige. Smittskyddslagen
              är en viktig del av den. Vi har förskonats från de värsta farsoterna.
              Vi har klarat oss från både SARS och fågelinfluensa. Vi har väldigt
              låga tal när det gäller hiv och tbc. Jag tycker att vi ska vara
              stolta över det, och jag tror att det faktiskt är en av anledningarna
              till att EU:s stats- och regeringschefer valde att förlägga EU:s
              myndighet för förebyggande och bekämpning av sjukdomar i Sverige.
              Det är ett erkännande av Sveriges storhet på området, av att vi
              är bra på forskning och förebyggande och att vi är genomtänkta
              i vårt förhållningssätt.
            </seg>
            <seg n="1bc106b7">
              Jag ska inte gå igenom och kommentera varje förslag i detalj.
              Jag skulle vilja säga någonting om ett par av delarna och ett
              par av de frågor som har varit upp till diskussion.
            </seg>
            <seg n="29673fd3">
              Det första är informationsplikten, som har varit omdiskuterad.
              Vad handlar den om? Nu breddar vi ju den till att gälla alla de
              andra farliga sjukdomarna, men det man ofta lyfter fram är hivsituationen.
              Informationsplikten innebär att om två personer ska ha sex och
              den ena har hiv ska den som har hiv tala om det. Detta är innebörden
              i informationsplikten.
            </seg>
            <seg n="2c7971e9">
              Jag tycker att det är ett helt grundläggande krav att ställa.
              Varje människa har rätt att själv bestämma vilka risker som han
              eller hon vill utsätta sig för. Det kan inte vara den smittades
              sak att avgöra att han eller hon säkert vill ha sex med mig ändå,
              trots att jag har hiv, och därför talar jag inte om det. Det måste
              alltid vara upp till den enskilde att själv bestämma vilka risker
              som han eller hon ska utsätta sig för. Det är också helt grundläggande
              för att båda ska kunna ta ansvar för att sjukdomen inte förs vidare.
              Den här principen har varit omdiskuterad. Vi har tagit den diskussionen
              och vi står för principen att om man bär på en väldigt allvarlig
              sjukdom och riskerar att utsätta någon för en stor smittrisk ska
              man också tala om det.
            </seg>
            <seg n="31f6c6c7">
              Den här informationsplikten har funnits i 15 år. Nu skriver vi
              in den i lagen, och vi breddar den också till att gälla fler sjukdomar
              än bara hiv. Vi tycker att principen är väldigt viktig att tydliggöra
              också när det gäller lagstiftningen.
            </seg>
            <seg n="298bd565">
              Så är det isoleringsfrågan. Vi måste utgå från att människor
              har vissa grundläggande sociala rättigheter i ett samhälle framför
              allt i en välfärdsstat. Om man bär på en allvarlig sjukdom, till
              exempel hiv, SARS eller tbc, har man också väldigt grundläggande
              sociala rättigheter. Man har rätt till hjälp och stöd. Man har
              rätt till vård och behandling. När det gäller hiv har man rätt
              till världens bästa bromsmediciner.
            </seg>
            <seg n="f920ef38">
              Man har väldigt långtgående rättigheter. Men man har också en
              del skyldigheter. Den viktigaste skyldigheten är att man ska agera
              på ett sådant sätt att man inte utsätter andra för stora smittrisker.
              Och om man gör det måste man veta att samhället har möjlighet
              att ingripa för att skydda andra människor. Det finns ett skyddsintresse
              här som kanske inte alltid kommer fram i debatten. Då kan man
              behöva isoleringsmöjligheter.
            </seg>
            <seg n="def78a83">
              Jag tycker att det är bättre att ha en lag, en särskild organisation
              och en särskild vårdform för de här fallen än att använda de tvångsmöjligheter
              som i dag finns i missbrukarvården och psykiatrin. Jag tror att
              vi får en mer anpassad vård och hantering med den här lösningen.
              Dessutom är det ju ett fåtal fall det rör sig om. Ofta är det
              bara några stycken per år. Men man kan inte utgå från att bara
              för att du struntar i förhållningsreglerna, inte bryr dig om ifall
              du smittar andra människor, du antingen är svårt psykiskt sjuk
              eller tung missbrukare. Det behöver faktiskt inte vara fallet.
              Det är rätt att ha en sådan möjlighet också i den här lagen.
            </seg>
            <seg n="bee9f618">
              Man har diskuterat tidsgränsen mycket. I den bästa av världar
              räcker det alltid med tre månader och sedan kanske ytterligare
              tre månader för alla. Men man kan inte utgå från det. Det kan
              finnas fall där man måste hålla människor längre. Med en stupstocksgräns,
              som några har föreslagit, skulle vi få släppa ut människor som
              vi vet inte har insikt om sin sjukdom och som vi vet kommer att
              utsätta andra för fara. Det kan inte jag ta på mitt samvete, och
              inte utskottsmajoriteten heller. Däremot kan vi se till att stärka
              rättssäkerheten för den som det berör, och det gör vi också genom
              en särskild stödperson och genom en sakkunnig i rättsprocessen.
            </seg>
            <seg n="8c72c755">
              En del argumenterar för att isolering är en kränkning av de mänskliga
              rättigheterna. Det håller jag inte med om. I så fall är också
              tvångsvården för missbrukare och tvångsvården i psykiatrin det.
              Men de som kritiserar tvångsinsatser i smittskyddet vill i nästa
              andetag ofta använda LVM eller LPT i stället. Det hänger faktiskt
              inte ihop. För mig är saken den att det inte är någon mänsklig
              rättighet att utsätta andra för fara. Om man gör det måste samhället
              ingripa. Det är ett välkommet förtydligande som utskottet gör
              när man förtydligar lagstiftningen ytterligare genom att skriva
              in detta med särskilda skäl.
            </seg>
            <seg n="48defd52">
              Vi avskaffar bastuklubbslagen. Vi ska inte ha någon sedeslagstiftning.
              Staten ska inte lägga sig i var folk har sex, hur folk har sex
              och med vem. Det är vars och ens ensak. Så länge ingen tvingas
              till något är det inte en fråga för staten. Vi har kunnat konstatera
              att bastuklubbslagen inte har haft någon effekt ur smittskyddssynpunkt.
              Därför bör den tas bort. Självfallet ska våra satsningar på förebyggande
              arbete när det gäller information om säker sex och så vidare fortsätta.
            </seg>
            <seg n="823ef4e6">
              Med detta vill jag än en gång tacka utskottet för hanteringen
              av en svår fråga, som vi nu äntligen är i hamn med.
            </seg>
          </u>
          <note type="speaker" n="aa1ff64f">
            Anf. 100 CHATRINE PÅLSSON (kd) replik:
          </note>
          <u who="Q4973700" xml:id="i-096c3d8eadc1f6a2-5" n="022e7d40">
            <seg n="8fc80f16">
              Fru talman! Jag känner ett behov av att ställa några ytterligare
              frågor till statsrådet när det gäller bastuklubbslagen. Riksdagen
              beslutade om den så sent som 1987. Jag vill ställa en fråga om
              det där senaste om att staten inte skulle lägga sig i var och
              hur man har sex. Anser statsrådet Morgan Johansson att det var
              fel att instifta lagen?
            </seg>
            <seg n="5636c686">
              Den andra frågan är: Varför skriver då regeringen i sin proposition
              att bastuklubbarna innebär en ökad smittrisk? Varför gör man det
              om nu inte lagen har kunnat bevisa det? Hur vet man vetenskapligt
              att den inte har haft avsedd effekt?
            </seg>
            <seg n="2b4c8dde">
              Jag har ytterligare en fråga, om Smittskyddskommittén. Som jag
              ser det bestod den av många duktiga och kunniga människor, både
              experter, sakkunniga och ledamöter. Man anser tydligen att när
              man tar bort lagen så behövs andra saker göras, nämligen att man
              skulle göra ett tillägg i ordningslagen, 1993:1617, som alltså
              är från 1993. Vad har regeringen på fötterna för att säga att
              detta är ett dåligt förslag och att det inte behövs? Jag tycker
              att det är viktigt att höra det. Om nu en utredning har suttit
              i flera år och jobbat och i enighet kommit överens om någonting
              så tycker jag att regeringen måste ha synnerliga skäl och det
              finns nästan inga; det har jag kollat nu för att avslå det.
            </seg>
          </u>
          <note type="speaker" n="72c3c63f">
            Anf. 101 Statsrådet MORGAN JOHANSSON (s) replik:
          </note>
          <u who="unknown" xml:id="i-b85cc2ba740a7dff-6" n="d5fe5f37">
            <seg n="e9b3a14f">
              Fru talman! Jag har stor förståelse för att man införde bastuklubbslagen
              vid den tidpunkten. Det var en situation där spridningen av hiv
              gick fort, och det fanns skäl att på alla sätt vidta åtgärder
              för att försöka få ned detta. Samtidigt måste man nu, 15 år efteråt,
              göra en bedömning av om just den här lagstiftningen hade någon
              effekt. Det var det som kommittén tittade på, och den kom fram
              till att den inte hade det. Det är det som vi nu också går på.
            </seg>
            <seg n="40bfe3c5">
              Vad jag förstår var kristdemokraterna åtminstone i utredningen
              med på att avskaffa bastuklubbslagen. Jag vet inte om ni har någon
              annan uppfattning nu, men då var ni med på det. Ni drar väl samma
              slutsats som jag, mot bakgrund av att lagen inte har haft någon
              effekt på smittskyddssidan. Jag vill gärna att Chatrine Pålsson
              talar om ifall ni står fast vid detta. Vill ni också avskaffa
              bastuklubbslagen, eller har ni ändrat er?
            </seg>
            <seg n="e874d9e7">
              Jag övergår nu till den skrivning i ordningslagen som Chatrine
              Pålsson pratar om. Det förslag som vi tittade på hade fått stark
              kritik från många av remissinstanserna, framför allt mot bakgrund
              av tillämpningssvårigheterna. När skulle man ingripa? Med vilka
              kriterier skulle man göra bedömningen att det finns en påtaglig
              smittrisk och att man därför ska ingripa i verksamheten? Det var
              de tillämpningssvårigheterna som polisen skulle ställas inför.
              De är nästan oöverstigliga. Jag vill gärna höra Chatrine Pålsson
              utveckla detta. Hur ska det se ut på en bastuklubb för att polisen
              ska ingripa mot bakgrund av den lagreglering som ni skulle vilja
              se?
            </seg>
          </u>
          <note type="speaker" n="3cc4e0f1">
            Anf. 102 CHATRINE PÅLSSON (kd) replik:
          </note>
          <u who="Q4973700" xml:id="i-096c3d8eadc1f6a2-6" n="022e7d40">
            <seg n="f425e7f9">
              Fru talman! På den första frågan, om ifall vi fortfarande var
              överens med vår representant i Smittskyddskommmittén, kan jag
              svara att vi var det. Samtidigt lades ju något fram för att täcka
              den lilla bit som fortfarande kändes oroande för en enig smittskyddskommitté.
              Jag tycker att det är en viktig sak. Det händer ju ganska ofta
              här i riksdagen jag har varit med i många år nu att vi just förändrar
              en lag men samtidigt stiftar en annan så att vi ändå ska känna
              att vi kan vara trygga med att avskaffa något. Därför tillskapar
              vi något annat. Det var det man gjorde. Statsrådet förstår säker
              att jag inte kan tala om exakt vilken sak det skulle gälla, men
              just det här i ordningslagen handlar om att jämställa bastuklubbarna
              med offentliga tillställningar. Det räcker väl så, för det kan
              ju vara ganska många olika situationer som sker i en offentlig
              lokal där polisen måste ingripa om det kan anses farligt ur något
              perspektiv. Det är naturligtvis riktigt.
            </seg>
            <seg n="153e84ee">
              Jag vill också påminna om att Folkhälsoinstitutet när man svarade
              på remissen år 1999 eller kanske det var 2000 hade både mer resurser
              och betydligt större makt i de här frågorna än nu. Man tyckte
              att förslaget var bra. Jag vet att många utredningar och även
              Folkhälsoinstitutet har många kunniga experter på sitt område,
              och de måste naturligtvis ha ännu bättre underlag än vad jag har.
              Men det är ju därför vi tillsätter olika utredningar för att vi
              ska få expertkunskap.
            </seg>
          </u>
          <note type="speaker" n="0868d217">
            Anf. 103 Statsrådet MORGAN JOHANSSON (s) replik:
          </note>
          <u who="unknown" xml:id="i-b85cc2ba740a7dff-7" n="d5fe5f37">
            <seg n="869aaacf">
              Fru talman! Problemet var bara att utredningen inte redde ut
              frågan i botten, det vill säga vilka kriterier det egentligen
              är som ska gälla och hur man ska kunna tillämpa en sådan skrivning.
              Ska polisen säga: Här förekommer det skyddat sex, så det är okej;
              men här förekommer det oskyddat sex, så därför måste vi ingripa?
              På vilket sätt skulle rättsväsendet, polis och åklagare, agera
              i en sådan situation? Det reddes aldrig ut riktigt i botten, så
              det var svårt att gå vidare med den delen.
            </seg>
            <seg n="3ed1b8b4">
              Självfallet fortsätter vi att följa utvecklingen noga på smittskyddsområdet
              när vi nu tar bort själva lagen. Vi riktar då också in oss på
              de grupper som söker sig till bastuklubbar. Men det handlar mest
              om att vi blir bättre på de förebyggande insatserna. Jag berättade
              alldeles nyss om de nya medel som vi nu anslår och som riktas
              just till storstadsområden, där frågan är störst.
            </seg>
          </u>
          <note type="speaker" n="bff2b09f">
            Anf. 104 CARL-AXEL JOHANSSON (m) replik:
          </note>
          <u who="Q5885773" xml:id="i-b85cc2ba740a7dff-8" n="15b45ec6">
            <seg n="d7d182db">
              Fru talman! Jag har ett par funderingar som jag hoppas att statsrådet
              skulle kunna förtydliga lite. En sådan här lagstiftning är känslig.
              Man måste väga av individens integritet och humanitet kontra samhällets
              skyddsaspekter.
            </seg>
            <seg n="f73b0bee">
              Det finns ett par frågor som jag funderar på. Det gäller undersökning
              med tvång, det vill säga när man vill spåra smittan hos personer
              som inte frivilligt låter undersöka sig men där smittspårningen
              har gett klara belägg för att de kan vara smittade. Tidigare har
              smittskyddsläkaren beslutat om detta, och då har integritetsskyddet
              kunnat bevaras inom lagen för sjukvårdssekretessen. Nu ska en
              förvaltningsdomstol besluta om det. Det tycker vi i grunden är
              bra, för det ökar rättssäkerheten.
            </seg>
            <seg n="3a69c90b">
              Men samtidigt har vi funderingar på det här att detta trots allt
              är en misstänkt smittad, som kanske sedan bevisligen inte bär
              smittan. Sådana fall finns. Vi oroar oss för hur integritetsskyddet
              kan bevaras i de fallen. Det är det vår reservation handlar om.
              Vi tycker inte att lagen är helt tydligt på den här punkten. Man
              måste i alla fall följa upp detta och förvissa sig om att en förvaltningsprocess
              inte röjer identiteten för en misstänkt smittad.
            </seg>
            <seg n="4f34d413">
              Jag skulle vilja höra statsrådets syn på detta.
            </seg>
          </u>
          <note type="speaker" n="f9d36f1c">
            Anf. 105 Statsrådet MORGAN JOHANSSON (s) replik:
          </note>
          <u who="unknown" xml:id="i-b85cc2ba740a7dff-9" n="d5fe5f37">
            <seg n="25207799">
              Fru talman! Jag har noterat den reservationen. Jag är självfallet
              öppen för att följa upp frågan vidare. Här finns också intressen
              som ska vägas mot varandra. Vikten av att ha en offentlig rättsprocess
              är ju en del av hela rättsstaten. Samtidigt har vi frågan om väldigt
              känsliga uppgifter som riskerar att röjas. Det gäller också identitet
              och sådant.
            </seg>
            <seg n="c8eaed34">
              Nu har ju förvaltningsdomstolarna större möjligheter att sekretessbelägga
              än vad vanliga domstolar har. Det gäller framför allt en stor
              del av deras beslut och känsliga uppgifter. Det gör att vi i nuläget
              inte har sett det här som ett bekymmer. Men jag tar självfallet
              den frågan med mig för framtiden.
            </seg>
            <seg n="d5b68e7c">
              Det pågår ju också ett arbete i Regeringskansliet med en översyn
              av sekretesslagstiftningen och ett betänkande lämnades för en
              tid sedan. I den processen finns det också skäl att se över hela
              den här frågan.
            </seg>
          </u>
          <note type="speaker" n="f95b5fda">
            Anf. 106 CARL-AXEL JOHANSSON (m) replik:
          </note>
          <u who="Q5885773" xml:id="i-b85cc2ba740a7dff-10" n="15b45ec6">
            <seg n="2cdab25e">
              Fru talman! Jag får tacka statsrådet för att han har noterat
              den här reservationen. Vi tycker att den är viktig.
            </seg>
            <seg n="5826f42b">
              Det finns en annan sak, utöver integritetsskyddet, som man kan
              fundera på när det gäller just tvångsundersökningen. Det är att
              det blir en förvaltningsprocess av det hela. Det betyder kanske
              att man skulle kunna överklaga ett sådant beslut till kammarrätten.
              Det har jag inte helt klart för mig, men det kanske jag kan få
              ett litet klarläggande av. Om man kan det, fördröjer man kanske
              smittspårningen onödigtvis. Det är funderingar som man kan ha
              och som det är viktigt att ha med sig i den kommande processen.
              Det är viktigt att smittspårningen kan ske så fort som möjligt,
              i synnerhet om man vägrar att låta sig undersökas.
            </seg>
            <seg n="2cfb8aac">
              Sedan gäller det länsrättens beslut vid tvångsisolering. Vi har
              sagt att det är bra med öppenhet eftersom det säkrar en granskning
              av utomstående av att man inte förlänger slentrianmässigt. Men
              det skulle kunna finnas fall där den smittade och det juridiska
              ombudet har andra saker att ta hänsyn till så att man skulle kunna
              få prövat om inte det hela skulle kunna sekretessbeläggas vid
              en förhandling. Det finns kanske speciella fall som jag inte kan
              stå här och peka ut. Det skulle kunna vara en möjlighet att stärka
              integritetsskyddet i denna förvaltningsprocess i de mycket speciella
              fall där man kan vilja ha sekretess.
            </seg>
          </u>
          <note type="speaker" n="e8971d85">
            Anf. 107 Statsrådet MORGAN JOHANSSON (s) replik:
          </note>
          <u who="unknown" xml:id="i-b85cc2ba740a7dff-11" n="d5fe5f37">
            <seg n="d6a3b9d6">
              Fru talman! Gemensamt för de här frågorna är att det rör sig
              om tvångsinsatser mot en enskild. Då kan man säga att det egentligen
              är något som borde sekretessbeläggas därför att man kan röja uppgifter
              om den enskilde, det är känsligt och så vidare. Å andra sidan
              är det också väldigt viktigt för det allmänna att kunna följa
              den här processen och veta vilka tvångsinsatser som riktas mot
              enskilda människor. I isoleringsfrågan är det till exempel fråga
              om ett frihetsberövande. Då känns det lite svårt att staten nästan
              i lönndom, eller i alla fall i anonymitet, ska kunna spärra in
              människor under sträng sekretess.
            </seg>
            <seg n="b9d1a6db">
              Det finns en sådan vinkel som jag tycker att man också måste
              ta hänsyn till i den här diskussionen. Det är viktigt också för
              den enskildes rättssäkerhet att beslut om tvångsinsatser av frihetsberövande
              karaktär är öppna för granskning av andra. Det är en svårighet
              i de här avvägningarna.
            </seg>
          </u>
          <note type="speaker" n="2de230e9">
            Anf. 108 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-11" n="a4614c75">
            <seg n="5e7476ae">
              Fru talman! Låt mig först konstatera att vi har samma uppfattning
              om att smittskyddet är viktigt. Vi har också haft anledning att
              under perioder föra samtal om detta. Delar av den här lagen är
              bra. Det sade jag också i mitt inledningsanförande. Jag tror att
              det är viktigt att man inför detta med stödpersoner.
            </seg>
            <seg n="b3e6db8e">
              Men sedan kommer vi till problemet med tvångsisolering utan bortre
              gräns. I talarstolen sade Morgan Johansson att den här lagen är
              för alla och att vi inte kan utgå från att det enbart är psykiskt
              sjuka och missbrukare som ska tvångsisoleras. Nej, det är ju sant.
              Lagen gäller fler sjukdomar än hiv/aids, psykiskt sjuka och missbrukare.
              Jag tycker att det är bra att Morgan Johansson har poängterat
              det. När man tittar bakåt och ser vilka som har varit tvångsisolerade
              under historien är det människor vilkas grundproblem egentligen
              har varit en psykisk sjukdom och ett missbruk. Det har inte handlat
              om annat.
            </seg>
            <seg n="074b3293">
              Min fråga till Morgan Johansson är då: Vilka andra människor
              tror han att det handlar om som inte tar råd och stöd under en
              isoleringsperiod som är max sex månader? Finns det andra människor,
              eftersom vi inte skulle utgå ifrån detta?
            </seg>
            <seg n="88201c9a">
              Morgan Johansson har ju en bakgrund i justitieutskottet. Jag
              tycker att det är bra att Morgan Johansson har med sig den erfarenheten.
              Men vad är det egentligen för annan lagstiftning som ger möjligheter
              just till det tvång som Morgan Johansson redovisade utan att vi
              har en bortre gräns? Nu talar jag alltså om tvånget. Jag talar
              inte om missbruksvård, för det är vård. Det gäller också psykiatrisk
              vård. Jag skulle vilja höra några reflexioner runt detta.
            </seg>
          </u>
          <note type="speaker" n="f6f015ef">
            Anf. 109 Statsrådet MORGAN JOHANSSON (s) replik:
          </note>
          <u who="unknown" xml:id="i-b85cc2ba740a7dff-12" n="d5fe5f37">
            <seg n="d72889d5">
              Fru talman! Många av dem som har blivit isolerade det rör sig
              om ett fåtal fall per år har ett missbruksproblem eller en psykisk
              sjukdom i botten. Det gäller inte alla, och framför allt har inte
              alla ett så stort missbruksproblem eller en så svår psykisk sjukdom
              att de kan komma i fråga för de andra lagstiftningarna, det vill
              säga LPT eller LVM. Det finns det ingen självklarhet i. Det är
              därför som jag menade att LVM och LPT inte är några alternativ
              till denna lagstiftning på det sätt som Ingrid Burman vill göra
              gällande. LPT fungerar ju så att den också kan förlängas på ungefär
              samma sätt som den här lagstiftningen kan förlängas.
            </seg>
            <seg n="06d58aa1">
              Om det är argumentationen om mänskliga rättigheter som Ingrid
              Burman vill lyfta fram missar hon målet helt. Jag förstår inte
              hur man knäcker problem med mänskliga rättigheter genom att i
              stället använda LPT mer.
            </seg>
            <seg n="85d79c46">
              Huvudfrågan som kvarstår när man läser inläggen och lyssnar på
              debatten är: Vad ska vi göra efter den här gränsen?
            </seg>
            <seg n="24624007">
              Ingrid Burman säger att vi ska ha pressat fram resurser från
              hälso- och sjukvården på ett sådant sätt att de kan få vård och
              behandling. Jag kan hålla med om att det finns mycket stora brister
              där. Men det är inte alltid säkert att det är det som är problemet.
              Problemet kan ju faktiskt vara att den enskilde fortfarande inte
              har någon insikt om de risker som han eller hon utsätter andra
              människor för. Det är detta som är huvudpoängen. Då kan man stå
              där med hur mycket resurser som helst från landstingets sida.
              Det hjälper inte, utan det är detta som är bekymret i botten.
              Då måste man ha möjligheten att utsträcka det även efter den här
              tiden. I annat fall riskerar vi, som jag sade i mitt inlägg, att
              släppa ut människor trots att vi vet att det finns stora risker
              att de smittar andra människor med hiv, och det vill jag inte.
            </seg>
          </u>
          <note type="speaker" n="bb918ee5">
            Anf. 110 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-12" n="a4614c75">
            <seg n="87a4a7d8">
              Fru talman! Låt mig först konstatera att jag inte tror att jag
              i något av mina inlägg har nämnt vare sig LPT eller LVM. Jag har
              redovisat Europakonventionens råd när det gäller hiv/aids och
              mänskliga rättigheter. Jag har också refererat till den diskussion
              som regeringen själv för i propositionen runt Europakonventionen.
            </seg>
            <seg n="a020766e">
              Problemet, som jag ser det, är att man har en tvångsisolering
              som man kan förlänga utan en bortre gräns. Samtidigt vet vi att
              grundproblemet hos dem som har varit isolerade har varit just
              en psykisk sjukdom och ett missbruk. Det visar i alla fall de
              redovisningar jag har tagit del av. Morgan Johansson har kanske
              tagit del av andra. Om det finns andra uppgifter om detta, så
              tar jag gärna emot dem.
            </seg>
            <seg n="fab2c11f">
              Vad gör vi då? Jo, vi isolerar dem. Vi för inte över dem till
              vårdalternativ. Vi använder också ett riksintag. Kommun och landsting
              kan så att säga köpa sig fria genom att betala en dygnskostnad
              på det som tidigare hette Gula villan men som numera, om jag är
              rätt informerad, kallas Danderyds sjukhus. Man har alltså inte
              kravet på sig att ens hemmavid, vilket jag skulle vilja se, skapa
              alternativa vårdformer så att säga under säkerhet, precis som
              vi ibland i andra former vårdar missbrukare och andra med smittsamma
              sjukdomar.
            </seg>
            <seg n="95d77754">
              Det är också sant att det, såvitt jag vet, hittills bara är hiv/aidssjuka
              människor som har tvångsisolerats. Finns det annan information,
              ge mig då den! Det här är en sjukdom som inte smittar via sociala
              kontakter, vilket det är viktigt att se. Det är bara i speciella
              situationer som den smittar.
            </seg>
            <seg n="04afbd26">
              Jag menar alltså fortfarande att vi har ett system som inte är
              önskvärt i en rättsstat.
            </seg>
          </u>
          <note type="speaker" n="3874a8cd">
            Anf. 111 Statsrådet MORGAN JOHANSSON (s) replik:
          </note>
          <u who="unknown" xml:id="i-b85cc2ba740a7dff-13" n="d5fe5f37">
            <seg n="cda19496">
              Fru talman! Det är riktigt att sjukdomen inte smittar via sociala
              kontakter, men det gör den inte enklare att hantera. Det gör ju
              inte att man ska ta problemet på mindre allvar. För den som blir
              hivsmittad av en person som inte bryr sig om läkarens förhållningsregler
              är livet om inte förstört så i varje fall totalt förändrat i grunden.
              Det gör att jag tycker att det här också finns ett skyddsintresse
              för oss i den meningen att staten måste kunna ställa krav på en
              person att följa de förhållningsregler som den får, samtidigt
              som man självklart ska garanteras vissa grundläggande rättigheter.
            </seg>
            <seg n="d840e37a">
              Det är klart att vi ska bli bättre när det gäller frågan om psykiatrin
              och missbrukarvården. Vi har faktiskt just i dessa dagar budgetdiskussioner
              om insatser i båda dessa avseenden. Men vi ska inte heller glömma
              bort att den grundläggande problematiken ofta är att man inte
              vill kännas vid det som erbjuds från samhällets sida. När det
              gäller dem som bär på väldigt farliga sjukdomar och därmed utsätter
              oss andra för risker måste samhället ingripa.
            </seg>
            <seg n="b3fedb89">
              Ingrid Burman säger att landstingen här kan köpa sig fria. Det
              är inte billigt att göra det. Dygnsmedelkostnaden ligger väl på
              ungefär 6 000 kr per dygn. Många landsting skulle nog hellre ha
              sett att man hade kunnat ordna omhändertagandet på ett annat vis.
              De har ett väldigt starkt incitament att inte göra på detta sätt.
              Men i den andra vågskålen ligger som sagt vårt skyddsbehov.
            </seg>
            <seg n="247912b3">
              Detta är ingen lätt fråga. Problemet är att jag inte förstår
              hur Ingrid Burmans lösning skulle kunna knäcka huvudfrågan, nämligen
              avvägningen mellan individens rättigheter och skyldigheter.
            </seg>
          </u>
          <note type="speaker" n="c4cfc455">
            Anf. 112 GABRIEL ROMANUS (fp) replik:
          </note>
          <u who="Q724410" xml:id="i-0e613fedd679c293-3" n="4aed5911">
            <seg n="e15e57bd">
              Fru talman! Statsrådet säger att det här är svåra frågor. Det
              är vi väl alla överens om, och då behöver man grunna lite längre.
              Frågan är om man har grunnat i fem år eller om den kanske inte
              har varit så prioriterad. Jag tror för min del att det även när
              det gäller svåra frågor inte bara är så att man sitter och grunnar,
              utan tidsåtgången kanske mera speglar att man har tyckt att det
              varit besvärligt att ta i dem och har lagt dem åt sidan. Det är
              kanske andra än Morgan Johansson, som ju är den som har fått fram
              propositionen.
            </seg>
            <seg n="f3ae1f54">
              Jag vill bara konstatera att det här inte har varit någon högt
              prioriterad fråga tidigare men att det är bra att den är det nu.
            </seg>
            <seg n="9b57d2e0">
              Vidare tycker jag att man möjligen kan säga att det inte är så
              att vi nu sätter punkt. Vi får en viktig ny lag, och sedan får
              vi följa hur den tillämpas. Jag brukar säga att hela livet egentligen
              är ett försök, och därför ska man inte dra sig för att göra ändringar
              om det visar sig att det här inte är till fyllest.
            </seg>
            <seg n="3c0938f9">
              Jag vill gärna ge statsrådet en komplimang för nyanserade resonemang
              i de här svåra frågorna, men det är då också angeläget att vi
              får en beredskap för att om det inte fungerar och det visar sig
              att det blir en slentrianmässig tillämpning, ta upp frågan igen
              och skärpa kriterierna.
            </seg>
            <seg n="195426f2">
              Länsrätterna kanske inte läser vad alla här säger och fäster
              avseende vid det medan det som statsrådet säger kanske väger tyngre.
              Jag tycker att det skulle vara bra om vi fick en bekräftelse på
              att man ska tolka möjligheten att förlänga tvångsisoleringen restriktivt,
              så att den ska vara en sista åtgärd när andra lagar inte är tillämpliga
              och framför allt att det inte bara är fråga om isolering i form
              av förvaring, som har sagts i debatten här. Personer som isoleras
              enligt den här lagen ska bli föremål för vård. Man ska göra vad
              man kan för att motivera dem så att man sedan kan avsluta isoleringen.
            </seg>
          </u>
          <note type="speaker" n="75d3808b">
            Anf. 113 Statsrådet MORGAN JOHANSSON (s) replik:
          </note>
          <u who="unknown" xml:id="i-b85cc2ba740a7dff-14" n="d5fe5f37">
            <seg n="448ba0e3">
              Fru talman! Självklart ska det inte vara fråga om någon passiv
              förvaring utan dels ska det vara en aktiv vård, dels ska isoleringen
              förberedas så att den sjuke så småningom ska kunna återanpassas
              och komma ut i samhället igen. För de allra flesta som har varit
              isolerade har det faktiskt gått väldigt bra.
            </seg>
            <seg n="515d94be">
              Det gäller förresten inte minst för dem som har haft de allra
              längsta isoleringstiderna, vilket har nämnts vid några tillfällen.
              Det finns i enskilda sådana fall faktiskt en hel del solskenshistorier.
              Man har gjort ett väldigt bra arbete tillsammans med både kommun
              och landsting, som har varit inblandade i att kunna slussa ut
              personen i samhället igen.
            </seg>
            <seg n="4e08221d">
              Vad gäller risken för slentrianmässig isolering vill jag säga
              att utvecklingen under de senaste 15 åren gått nästan åt det andra
              hållet. Vi hade under en tid väldigt många isolerade också under
              väldigt långa tider. I dag finns det ett fåtal fall, och även
              tiderna har minskat betydligt. Den diskussionen var kanske mer
              aktuell för fem eller tio år sedan än vad den är i dag. Självklart
              ska det inte vara något slentrianmässigt beslut om förlängning
              och så vidare. Det är också därför som vi bygger in de rättssäkerhetsstödjande
              åtgärderna.
            </seg>
            <seg n="471a0ab2">
              Man kan vidare säga att det har tagit lång tid. Jag kan hålla
              med om att så varit fallet, men man byter inte smittskyddslag
              varje år utan det är väl ganska rimligt att vi efter att ha följt
              den under de gångna 15 åren nu lägger ut ett ytterligare fundament
              för smittskyddspolitiken i vårt land.
            </seg>
          </u>
          <note type="speaker" n="49935f2d">
            Anf. 114 GABRIEL ROMANUS (fp) replik:
          </note>
          <u who="Q724410" xml:id="i-0e613fedd679c293-4" n="4aed5911">
            <seg n="a38c57b3">
              Fru talman! Jag hoppas att jag tolkar statsrådet rätt när jag
              säger att det ska vara en restriktiv tillämpning och att andra
              åtgärder ska ha övervägts. Man ska ha övervägt möjligheterna att
              tillämpa annan lagstiftning, och när det inte går är det här en
              sista åtgärd som syftar till en rehabilitering som blir så kort
              som möjligt. Jag hoppas att detta är en riktig tolkning av det
              som statsrådet säger.
            </seg>
            <seg n="bf59547b">
              Jag vill också uttrycka en förhoppning om att den satsning på
              förebyggande åtgärder som statsrådet här aviserar också innebär
              det som vi trycker på i reservation 17, nämligen ett erkännande
              av Folkhälsoinstitutets viktiga roll i det här sammanhanget. Jag
              har ju, som statsrådet vet, varit ganska kritisk till den så kallade
              omorganisation som gjordes när Folkhälsoinstitutet gavs så kallade
              nya uppgifter. Man finner nu att det egentligen har kvar de gamla
              uppgifterna plus tillsynsuppgifter. Ändå ska det kallas för en
              stabsmyndighet. Jag tycker nog att vi här får bevis för att den
              omorganisationen i mycket var en pratbubbla. Statsrådet behöver
              inte instämma i det; det blir mitt konstaterande.
            </seg>
          </u>
          <note type="speaker" n="ce3c5961">
            Anf. 115 Statsrådet MORGAN JOHANSSON (s) replik:
          </note>
          <u who="unknown" xml:id="i-b85cc2ba740a7dff-15" n="d5fe5f37">
            <seg n="7d43a0b8">
              Fru talman! Jag kan säga att Folkhälsoinstitutet självklart är
              en av mina viktigaste myndigheter. De 90 miljoner som jag tidigare
              berättat om och som vi tar beslut om i morgon fördelas direkt
              ut till regionerna och går sedan vidare till kommunerna och landstingen
              för att förstärka verksamheten där. Men utöver detta har Folkhälsoinstitutet
              faktiskt 58 miljoner kronor som hivmedel att använda både för
              egna projekt och för olika samarbetsprojekt. Folkhälsoinstitutet
              har en väldigt viktig uppgift när det gäller hivsituationen.
            </seg>
            <seg n="7751b362">
              Jag vill också säga en annan sak. Gabriel Romanus ställde frågan
              varför vi får två processer, en för extraordinära smittskyddsåtgärder
              lite senare, i maj, kommer ju en proposition med det. Vi var fullt
              uppe i beredningen av denna proposition förra våren när vi ställdes
              inför situationen att vi måste ta smittkoppsfrågan på allvar.
              Irakkriget och hela den frågan kom upp till ytan. Sedan dröjde
              det ytterligare någon månad. Då fick vi SARS-diskussionen.
            </seg>
            <seg n="6902adce">
              Då sade vi att vi måste ha några åtgärder som är extraordinära,
              kanske när det gäller avspärrningar, och vi måste se över karantänmöjligheter.
              Det var därför vi fick tillsätta den utredningen. Då kunde jag
              ha valt att vänta med att lägga den här propositionen innan vi
              hade hela paketet. Då hade ni inte fått propositionen förrän i
              maj. Så hade det gått ytterligare ett år. Det ville jag inte.
              Därför tänkte jag att vi gör den här propositionen och skapar
              med den lagen en grund. Sedan kan vi bygga på den med de extraordinära
              smittskyddsåtgärderna sedan. Den propositionen kommer, som sagt,
              om några månader.
            </seg>
          </u>
          <note type="speaker" n="e3d7b6fe">
            Anf. 116 BÖRJE VESTLUND (s):
          </note>
          <u who="Q512590" xml:id="i-03af4dfa36a90a0f-0" n="1c76d1eb">
            <seg n="3342d6b8">
              Fru talman! Jag vill först säga att jag kommer att instämma i
              så måtto att jag kommer att avstå från att rösta när det gäller
              reservationerna nr 2 och nr 6. Skälet till att jag inte kommer
              att rösta på dem har att göra med att jag inte delar motiveringen
              även om man i delar har yrkat bifall till min motion i den delen.
              Jag delar inte heller helt och hållet motiveringen när det gäller
              reservation nr 6 till hur man vill hantera tvångsisoleringen.
            </seg>
            <seg n="679ee88b">
              Jag vill också inledningsvis säga att jag välkomnar den översyn
              som skett av smittskyddslagen. Nya smittsamma sjukdomar utvecklas
              ständigt. Den nuvarande smittskyddslagen har sin grund i 1988
              års smittskyddslag. Mycket har hänt sedan dess på smittskyddsområdet.
              Inte minst beror detta på ett ökat resande till långväga mål och
              den ökade internationaliseringen vad gäller utbyte av varor. Vi
              har en ny situation i dag som inte gällde 1987.
            </seg>
            <seg n="531d35eb">
              Jag vill också framhäva det faktum att vi äntligen kan avskaffa
              den paniklag som bastuklubbslagen var när den instiftades 1985.
              Det är en skam att Sverige har haft denna lag, men alla misstag
              kan rättas till. Jag är glad att denna kammare nu kan ta sitt
              förnuft till fånga.
            </seg>
            <seg n="bd588c4d">
              Jag kan ändå inte låta bli att reagera på Kristdemokraternas
              reservation om att bibehålla bastuklubbslagen. Nej, det kan inte
              uteslutas att det sprids smitta på bastuklubbar. Men det gör det
              inte mer där än vad det gör via min dator, bögdiskon, Finlandsbåtar,
              badplatser, skogsdungar, restauranger eller var nu människor kan
              söka och ha oskyddat sex. Jag tror inte att Chatrine Pålsson tänker
              förbjuda vare sig datorer, Finlandsbåtar eller restauranger för
              att man kan ordna oskyddat sex där. Som vanligt kan man se Kristdemokraterna
              sticka fram sitt smutsiga homofoba ansikte, även i denna debatt.
              Jag är inte förvånad.
            </seg>
            <seg n="371d18da">
              Fru talman! Tyvärr, måste jag säga, kommer mitt anförande i stor
              utsträckning att handla om hiv. Det är inte därför att det är
              en viktigare eller mer angelägen sjukdom utan helt enkelt för
              att hiv så radikalt avviker från de andra smittsamma sjukdomarna,
              förutom när det gäller hepatit. Det beror helt enkelt på att inkubationstiden
              från att smittan erhålls till att man insjuknar i aids kan ta
              flera år. Vi vet inte exakt hur många år. Det kan handla om mer
              än tio år, det vet vi i alla fall. Vid övriga sjukdomar som omfattas
              av smittskyddslagen kan man endera inleda en behandling som leder
              till att den smittade blir frisk eller så avlider den smittade.
              Det är inte rimligt att samma regler ska gälla för hivpositiva
              som till exempel för malariapatienter.
            </seg>
            <seg n="c9f89d0f">
              Fru talman! Jag är starkt kritisk mot regeringen och utskottets
              betänkande vad gäller den restriktiva syn som utskottet har på
              sexuellt överförbara sjukdomar, STI, eller varför inte säga könssjukdomar.
              Under den innevarande mandatperioden har utskottet koncentrerat
              sina insatser på STI på området kring denna smittskyddslag, trots
              att antalet nysmittade ökar dramatiskt i olika STI-sjukdomar inklusive
              hiv i vissa områden och utsatta grupper. Medan ungdomar, invandrare
              och män som har sex med män drabbas av smittsamma könssjukdomar
              ägnar sig socialutskottet åt att skapa lagar om hur man bäst låser
              in de smittade, inte hur man undviker smitta.
            </seg>
            <seg n="b534ec2b">
              Det tycker jag är ett lågvattenmärke i svensk bekämpning av könssjukdomar.
              Det är ett lågvattenmärke därför att vi har en så lång period
              bakom oss av framgångsrikt arbete för att förhindra smitta. Jag
              kommer senare i mitt anförande att ta upp min syn på en förändrad
              och ny hivpolitik.
            </seg>
            <seg n="4ef1d876">
              Målet med smittskyddslagen måste vara att förhindra att smitta
              förs vidare. Det är ett grundläggande synsätt. Jag tycker inte
              att det är en mänsklig rättighet för någon att sprida smitta.
              Det är det definitivt inte. Därför tycker jag att lagen måste
              baseras på att den smittade erhåller bästa information om hur
              man undviker smittöverföring i sina relationer, sociala kontakter
              och framför allt sitt sexuella umgänge.
            </seg>
            <seg n="a389f285">
              Den smittade har ett viktigt ansvar, och det är att inte sprida
              smittan vidare. Problemet, fru talman, är att det är tveksamt
              om det är den vägen som regeringen och utskottets majoritet har
              valt att gå. Genom att man föreslår en så restriktiv lag som man
              nu gör finns det en stor risk att den smittade enbart upplever
              utanförskap och stigmatisering.
            </seg>
            <seg n="fd493a2a">
              FN har i en resolution, och generalsekreteraren i en rapport,
              meddelat att staterna har att tillse att stigmatisering inte får
              ske på grund av hivinfektion eller aids. Jag är djupt bekymrad
              över att regeringen inte följer denna resolution utan tvärtom
              ytterligare vill stigmatisera hiv och aids. Jag kan konstatera
              att regeringen inte tagit hänsyn till vare sig världssamfundet,
              Europarådets rekommendationer eller klientorganisationernas synpunkter.
            </seg>
            <seg n="833b42c5">
              Det är djupt beklagligt och talar inte för att det finns en gemensam
              uppfattning om hur vi ska bekämpa spridningen av STD-sjukdomar
              i framtiden, framför allt hiv. Jag är också djupt bekymrad över
              vad som har hänt med den gamla lagen när det gäller STI-sjukdomar
              och framför allt hiv. Det handlar om den typ av straff som man
              har utmätt i samband med att man har kommit på någon som har smittat.
              Det är väldigt långa straff, och jag ifrågasätter om det är den
              väg vi har att gå. Det är det som oroar mig väldigt mycket just
              nu.
            </seg>
            <seg n="669a9649">
              Fru talman! Det i den nya smittskyddsutredningen som regeringen
              och utskottet framhärdar i att behålla är den så kallade informationsplikten.
              Den regeln har varit starkt kritiserad av de hivpositiva själva
              och deras organisationer ända sedan den infördes 1988. Man kan
              naturligtvis vända på resonemanget och fråga sig om Börje Vestlund
              menar att det är rimligt att inte informera om sin smitta till
              sin partner. Det menar jag inte. Det är självklart att man ska
              informera om sin smitta. Men jag vänder mig emot att detta ska
              regleras i lagstiftning.
            </seg>
            <seg n="6e43eb65">
              När någon får besked om sin smitta är det en förutsättning att
              man inleder en lång och förtroendefull läkarkontakt. Denna läkarkontakt
              måste grundas på förtroende och respekt från såväl läkare som
              patient. Problemet med relationen mellan den hivsmittade och hans
              läkare är att läkaren alltid kan vidta restriktiva åtgärder bara
              han misstänker att den smittade inte följer de förhållningsregler
              som ges. Med andra ord blir det ingen normal läkarepatient-relation.
              Det innebär att den hivsmittade inte kan vända sig till sin läkare
              om han har misslyckats med att följa förhållningsregler.
            </seg>
            <seg n="eca2e70a">
              En annan aspekt på detta är att ansvaret för att skydda sig helt
              och hållet åligger den smittade. Vi kan i dag se vilka effekter
              det kan få. I dag har vi en omfattande smittspridning av såväl
              hiv som gonorré och klamydia, särskilt i storstäderna. Begreppet
              skyddat sex har i praktiken försvunnit. Vissa ungdomar upplever
              att de inte behöver skydda sig. Om någon är smittad använder den
              personen ju ändå skydd, tycks den allmänna uppfattningen vara.
              Det borde väl övertyga utskottet om att informationsplikten i
              det här fallet är kontraproduktiv. Tyvärr väljer utskottet att
              göra som strutsen, gömma huvudet i sanden och inte se verkligheten.
            </seg>
            <seg n="b3c3b781">
              En annan aspekt är att de personer från utsatta grupper som har
              haft oskyddat sex väljer att inte testa sig och därigenom riskera
              att få förhållningsregler som kan innebära sanktioner. Om man
              inte vet om sin smitta kan man heller inte få förhållningsregler
              och därmed kan inte sanktioner vidtas.
            </seg>
            <seg n="d6a08f8e">
              Vi vet att en stor del av dem som har blivit smittade i Sverige
              har blivit smittade av personer som inte själva känner till sin
              smitta. Återigen bevisar detta att regler om informationsplikt
              riskerar att bli kontraproduktiva.
            </seg>
            <seg n="af070916">
              Fru talman! Regeringen föreslår i sin proposition att smittskyddsläkare
              under vissa förutsättningar ska kunna underrätta anhöriga om smittan.
              Det är en betydande skärpning av tidigare lagstiftning som ganska
              ensidigt kommer att drabba hivpositiva. Det är ett brott mot sjukvårdens
              sekretessregler och ett ingrepp i den smittades personliga integritet.
            </seg>
            <seg n="0afe4843">
              Sverige är det enda land i världen, möjligen tillsammans med
              diktaturstaten Kuba, som internerar sina hivsmittade. Förslaget
              till ny lag ger fortsatt möjlighet till det även när det gäller
              betydligt fler diagnoser. Smittskyddskommittén kom i sitt betänkande
              fram till att det skulle vara en tidsbegränsad tvångsisolering.
              Jag instämmer i detta.
            </seg>
            <seg n="4731e2ff">
              Det kan finnas tillfällen när man faktiskt behöver tillgripa
              tvångsvård, det förnekar jag inte. Men det ska vara under en kortare
              tid för att man sedan ska kunna överföras till frivilligvård.
              Denna metod används för att vårda till exempel psykiskt sjuka
              och missbrukare som inte har insikt om sin sjukdom eller inte
              kan hantera sin situation.
            </seg>
            <seg n="a29e5970">
              Vid all inskränkning av människors frihet ska det finnas en ordentlig
              rättssäkerhet för den enskilde. Jag ifrågasätter om det är så
              med den nuvarande lagstiftningen.
            </seg>
            <seg n="3c609335">
              Det är vidare fastlagt i Europarådets konvention att man inte
              får frihetsberöva hivsmittade eller aidssjuka. Vid Europarådets
              session lade Sverige ned sin röst för att kunna tillämpa en strängare
              lagstiftning. Det hade nu varit ett lämpligt tillfälle att krypa
              ur den situation som gör Sverige ensamt i den demokratiska världen
              om att under lång tid låsa in sina hivsmittade. Visserligen ska
              det enligt den nya lagen finnas särskilda skäl för en förlängning
              av tvångsvården. Det är positivt, men det räcker inte. Det hade
              behövts den tidsgräns som man angav i Smittskyddskommittén.
            </seg>
            <seg n="0fa7cc55">
              Jag är inte säker på att jag instämmer i framför allt Vänsterpartiets
              uppfattning. Vänsterpartiet har bytt fot i den här frågan. Hela
              tiden i debatten, ända fram till dess vi kom till kammaren i dag,
              har man hävdat denna princip. Det är tråkigt att både Vänsterpartiet
              och Miljöpartiet har hoppat av den uppfattning som man så aktivt
              har hävdat under hela resans gång.
            </seg>
            <seg n="96bbc096">
              Det är positivt att man har kommit så här långt, men det är en
              bit kvar innan Sverige kan säga att man vårdar och tar hand om
              sina hivsmittade och inte låser in dem. När vi studerar vilka
              som har suttit på Gula villan kan vi konstatera att det är människor
              med stora missbruk och psykiska problem. Alternativt har det varit
              invandrare som inte har kunnat ta till sig förhållningsreglerna.
              Det är självklart att Sverige, som ett land som ofta utger sig
              för att vara ett land med human människosyn, ska erbjuda en adekvat
              vård för såväl missbrukare som psykiskt sjuka och inte låsa in
              människor som är hivpositiva.
            </seg>
            <seg n="966b72c6">
              Fru talman! I min motion 2003/04:529 tar jag upp frågan om en
              ny hivpolitik. Den har fått en styvmoderlig behandling i utskottet.
              Om nu utskottet hade behagat läsa den och funderat över vad jag
              har sagt kanske de hade insett att jag har lite rätt. Man hade
              åtminstone kunnat bemöda sig om att skriva någonting tillmötesgående
              i det sammanhanget, men det har man inte gjort. Jag kan bara konstatera
              att arbetet har gått i stå.
            </seg>
            <seg n="82c8fb12">
              Under början av 1980-talet utvecklades fantastiska preventionsstrategier
              för de målgrupper som fanns då. Ingen som lämnade skolan kunde
              säga att man inte hade fått information om hur man skyddade sig.
              I gruppen män som har sex med män utvecklade man strategier som
              nådde de flesta, alltifrån män som levde öppet som homosexuella
              till män som till och med förnekade att de hade sex med andra
              män även om de hade det. Vi kunde skörda frukterna av detta arbete
              under 1990-talet då antalet nysmittade sjönk drastiskt.
            </seg>
            <seg n="d393c895">
              I dag är situationen en annan. Det finns behandling men inte
              bot. De så kallade bromsmedicinerna finns och den nya generationen
              män som har sex med män för vilka hiv inte är någon akut kris
              har hunnit växa upp. De har en annan syn.
            </seg>
            <seg n="fba06503">
              Blir man hivsmittad så kanske man inte dör, i varje fall inte
              så snabbt, tycks man resonera. I gruppen invandrare är problemen
              än mer komplexa, med allt från desinformation om att den som penetrerar
              vid samlag inte kan bli smittad till andra idéer om att just jag
              inte kan smittas. I gruppen heterosexuella har det aldrig funnits
              några utarbetade strategier. Ändå stiger antalet smittade med
              STI just nu mycket kraftigt.
            </seg>
            <seg n="c0c9a116">
              Att problemen är stora kan vi läsa om i dagstidningarna. Chatrine
              Pålsson har också redovisat det i sitt anförande. Infektionsläkarna
              är i dag bekymrade över resistenta bakterier vad gäller bland
              annat gonorré. Kanske ökar också antalet nysmittade med hiv. Vi
              har inte lyckats analysera de siffrorna än.
            </seg>
            <seg n="10577fba">
              Utskottet hänvisar enbart till sitt budgetbetänkande. Man måste
              ställa sig frågan: Räcker det verkligen i det här sammanhanget?
            </seg>
            <seg n="78f5b5c4">
              Det utvecklas hela tiden nya träffpunkter. Det gäller både pojkar
              och flickor och inte minst i gruppen män som har sex med män.
              Det finns subkulturer där man glorifierar att man inte använder
              skydd vid sexuella kontakter. Gruppen invandrare faller lätt in
              i samma mönster. Vårt resande över världen ökar och vi utsätts
              för alltmer smitta utomlands. Men utskottet avstyrker min motion
              som vill ta itu med detta problem. Det kanske finns andra vägar
              att gå, men det redovisar inte utskottet.
            </seg>
          </u>
          <note type="speaker" n="d0125ee7">
            Anf. 117 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-13" n="a4614c75">
            <seg n="de42c3c6">
              Fru talman! Jag var tvungen att begära replik för jag behöver
              ett förtydligande från Börje Vestlund. Börje Vestlund säger att
              Vänsterpartiet har bytt fot när det gäller frågan om tvångsisolering.
              Kan det vara en missuppfattning?
            </seg>
            <seg n="05301267">
              Vi står bakom det som Smittskyddskommittén säger om tre plus
              tre månader, precis med den motivtext som Börje Vestlund redovisade,
              det vill säga att det kan finnas vissa fall. Vad som hände i utskottet
              var att alla borgerliga partier hade väckt motioner där man var
              kritisk mot regeringens förslag. Man ville få en möjlighet till
              förlängning i de extrema fallen.
            </seg>
            <seg n="e54011a8">
              Vi i Vänsterpartiet är alltid pragmatiska, och vi såg hellre
              en väldigt smal lagstiftning. Precis som Chatrine Pålsson sade
              är det ytterst få människor det skulle handla om. Vi tänkte att
              det är bättre om vi skapar en majoritet för en lagstiftning som
              i princip inte tillåter ytterligare förlängning. Sedan visade
              det sig att alla borgerliga partier backade från det, och då kunde
              vi driva den princip som vi naturligtvis står bakom och alltid
              driver.
            </seg>
            <seg n="b08cc21c">
              Det var ett pragmatiskt försök att göra lagstiftningen bättre
              för den verklighet som människor lever i. I övrigt delar vi den
              syn som Börje Vestlund talar om. Jag vill ha ett förtydligande,
              tack.
            </seg>
          </u>
          <note type="speaker" n="1d72b693">
            Anf. 118 BÖRJE VESTLUND (s) replik:
          </note>
          <u who="Q512590" xml:id="i-03af4dfa36a90a0f-1" n="1c76d1eb">
            <seg n="5bf3fd55">
              Fru talman! Vänsterpartiet uttrycker i sin reservation att det
              ska vara synnerliga skäl och inte särskilda skäl för att en omprövning
              ska kunna göras. Det gör mig bekymrad över att man har hoppat
              av den linje som innebär att det ska vara tre plus tre månader
              och därefter är det slut. Det är det som gör att jag tycker att
              det finns anledning att kritisera även Vänsterpartiet i den här
              frågan.
            </seg>
          </u>
          <note type="speaker" n="c0d55d30">
            Anf. 119 INGRID BURMAN (v) replik:
          </note>
          <u who="Q4941267" xml:id="i-206ba93514b320d7-14" n="a4614c75">
            <seg n="8339fc80">
              Fru talman! I vår reservation står: Liksom Smittskyddskommittén
              anser vi att isolering får pågå i högst två perioder om tre månader.
              Om tiden för isoleringen blir så begränsad tvingar det förhoppningsvis
              fram behövliga insatser.
            </seg>
            <seg n="6a8f69d2">
              Jag förstår inte var Börje Vestlund läser.
            </seg>
          </u>
          <note type="speaker" n="8a475e6b">
            Anf. 120 BÖRJE VESTLUND (s) replik:
          </note>
          <u who="Q512590" xml:id="i-03af4dfa36a90a0f-2" n="1c76d1eb">
            <seg n="7adcd073">
              Fru talman! Jag läser i reservation nr 6, där man säger att man
              vill att det ska finnas synnerliga skäl för att kunna fortsätta
              isoleringen.
            </seg>
          </u>
          <note type="speaker" n="0f110ffd">
            Anf. 121 MARTIN ANDREASSON (fp):
          </note>
          <u who="Q5556512" xml:id="i-099dfff0e68cb971-0" n="61c7f676">
            <seg n="bc0810f1">
              Fru talman! Låt mig först säga att jag uppskattar att det ansvariga
              statsrådet Morgan Johansson deltar i denna debatt här i kammaren.
              Det är inte för ofta som regeringens medlemmar finns i riksdagen
              för att medverka i ärendedebatter. Det är bra att folkhälsoministern
              är här i dag. Han och jag har också haft meningsutbyten vid tidigare
              tillfällen i denna fråga.
            </seg>
            <seg n="993f418b">
              Den lagstiftning som vi nu diskuterar rör vid några centrala
              frågeställningar i politisk debatt över huvud taget, frågor där
              våra svar i sin tur får konsekvenser också på andra områden. Smittskyddslagstiftningen
              handlar om vilka medel den offentliga makten ska använda för att
              skydda människor mot faror. Den handlar om vilket ansvar den enskilde
              måste ta och vilket ansvar den enskilde orkar ta. Den handlar
              om vilka metoder som är effektiva och vilka metoder som är försvarbara
              i ett demokratiskt samhälle.
            </seg>
            <seg n="5971070b">
              Sverige behöver en effektiv smittskyddslagstiftning som vilar
              på tre grundpelare: medicinska fakta, beteendevetenskaplig forskning
              och respekt för de mänskliga rättigheterna. Det är tre olika intressen
              där man inte ska förledas till att tänka sig att de ska jämkas
              samman så att man måste pruta av på något av dem. De tre ska samverka
              och förstärka varandra.
            </seg>
            <seg n="058b1a5c">
              Regeringens proposition innehåller en del ljuspunkter. Det är
              till exempel inte en dag för tidigt att avskaffa den klåfingriga
              och moraliserande bastuklubbslagen. Sättet som vuxna människor
              själva väljer att ha sex på ska inte betygssättas av staten. I
              den parlamentariska Smittskyddskommittén var Folkpartiet liberalerna
              det enda partiet som krävde att lagen skulle avskaffas rakt av
              utan ny lagstiftning i dess ställe. Jag välkomnar att det nu finns
              en bred uppslutning över partigränserna kring denna ståndpunkt.
              Därför är det också beklämmande att Kristdemokraterna frångår
              sin ståndpunkt i kommittén att avskaffa lagen. Man hänvisar till
              olika smittskyddsöverväganden. Men jag undrar om det är det egentliga
              skälet. Vi kunde till exempel för en tid sedan se på Dagens Nyheters
              debattsida Kristdemokraternas partiledare på ett intresserat sätt
              beskriva olika sexualtekniker som kunde förekomma på bastuklubbar.
            </seg>
            <seg n="51b0d0a8">
              Det finns som sagt ljuspunkter. Det är utmärkt att sekretessbestämmelserna
              gällande beslut om tvångsåtgärder ses över. Men på flera centrala
              punkter är, tyvärr, regeringens förslag, som vi nu ska rösta om,
              de missade chansernas proposition.
            </seg>
            <seg n="4d895825">
              Låt mig först börja med att vara mycket tydlig. Det är ingen
              mänsklig rättighet att medvetet utsätta andra människor för smittfara.
              Men lika lite kan staten åsidosätta mänskliga rättigheter enbart
              med hänvisning till förekomsten av en smittsam sjukdom. Dessa
              frågor ställs på sin spets när det gäller hiv. Å ena sidan är
              det en smittsam sjukdom, än så länge obotbar, som obehandlad leder
              till döden. Å andra sidan är det en sjukdom som lyckligtvis har
              ganska låg smittsamhet. Hiv smittar över huvud taget inte vid
              vanliga sociala kontakter. Därför har frågan om tvångsåtgärder
              som medel att bekämpa hiv varit föremål för kontinuerlig diskussion
              i det internationella arbetet för mänskliga rättigheter.
            </seg>
            <seg n="449d9ab8">
              FN:s kommission för mänskliga rättigheter konstaterar att folkhälsa
              har accepterats som en giltig grund för inskränkningar av de mänskliga
              rättigheterna. Men kommissionen fastslår också att folkhälsa sällan
              utgör ett legitimt skäl för inskränkningar av mänskliga rättigheter
              när det gäller hiv och aids. Inskränkande åtgärder kan vara effektiva
              när det gäller smittsamma sjukdomar som sprids genom sociala kontakter,
              men de är ineffektiva vid hivinfektion.
            </seg>
            <seg n="a28ed8e3">
              Inom Europarådet har antagits tre rekommendationer som rör hiv/aids.
              En av dem har varit mycket uppmärksammad i Sverige i denna debatt,
              nämligen den rekommendation från 1989 som uttryckligen tar avstånd
              från alla former av tvångsisolering av hivpositiva. Som enda land
              lade Sverige ned sin röst med röstförklaringen att rekommendationen
              är oförenlig med den svenska smittskyddslagen, som ger möjlighet
              till tvångsisolering av hivpositiva utan någon bortre tidsgräns.
              Så kommer det också att bli med den nya lagstiftningen.
            </seg>
            <seg n="9da480f4">
              Tvångsisolering blir intressant ur ett hivperspektiv eftersom
              den så gott som uteslutande tillämpas på hivpositiva patienter.
              Det finns fall där de har suttit isolerade upp till tio år. Här
              har Smittskyddskommittén föreslagit en strikt tidsgräns på högst
              sex månader. Det är en förbättring jämfört med det regeringen
              föreslår, men det finns problem också med detta framför allt att
              man fortfarande inte nyanserar vilka tvångsåtgärder som kan vara
              berättigade beroende på om sjukdomar smittar eller inte vid sociala
              kontakter.
            </seg>
            <seg n="e32cb723">
              Socialutskottet avstyrker två motioner från riksdagens HBT-grupp
              som tar upp detta problem. Utskottet anser att motionerna är tillgodosedda
              med regeringens proposition. Som ordförande i riksdagens tvärpolitiska
              HBT-grupp vill jag bestämt ta avstånd från en sådan beskrivning.
              Den lagstiftning som vi nu kommer att rösta om avviker på väsentliga
              punkter från Smittskyddskommitténs förslag och de intressen som
              vi lyfter fram i vår motion.
            </seg>
            <seg n="10a4b631">
              Låt oss då se på hur det nya lagförslaget ser ut i förhållande
              till vad jag har tagit upp. Smittskyddskommittén konstaterar att
              det finns problem med obegränsad tvångsisolering i förhållande
              till Europakonventionen när det gäller hivpositiva. I propositionen
              medger regeringen denna risk, men man gör ändå bedömningen att
              den svenska lagstiftningen förhoppningsvis står i samklang med
              Europakonventionen. Frågan är om man verkligen har skäl för sin
              optimism. Enligt konventionens artikel 5.1.e är det visserligen
              tillåtet med frihetsberövanden för att förhindra spridning av
              smittsam sjukdom, och motsvarande gäller enligt artikel 8 när
              det gäller inskränkningar i privatlivet, men samtidigt har 1989
              års rekommendation, som jag tidigare nämnde, särskilt uppmärksammats
              av Europadomstolen i ett fall som gäller en hivpositiv person.
            </seg>
            <seg n="2f22ef33">
              Här tycker jag att man kan dra paralleller till hur man över
              huvud taget bör förhålla sig till internationella konventioner.
              Jag ska ta ett helt annat exempel: Sverige fälldes för vår tidigare
              lagstiftning om skattetillägg. Det var en lagstiftning där det
              också gjordes bedömningen att den möjligtvis kunde stå i strid
              med konventionen men man hoppades att så inte skulle vara fallet
              och förlorade.
            </seg>
            <seg n="0cdd3523">
              Huruvida regeringen har studerat möjligheten att ett fall faktiskt
              kommer upp till Europadomstolen vet jag inte. Tyvärr är möjligheten
              mycket liten. Därför är det viktigt att få dessa betänkligheter
              förda till protokollet.
            </seg>
            <seg n="b635b0ac">
              Vad gäller epidemiologin har tvångsisoleringen inte haft nämnvärd
              inverkan på det faktum att Sverige har varit relativt lindrigt
              drabbat av hivepidemin jämfört med länder med annan lagstiftning.
              När det gäller beteendevetenskapliga fakta finns det risker som
              måste lyftas fram.
            </seg>
            <seg n="d454c58d">
              När människor med hiv utsätts för långtgående tvångsåtgärder
              riskerar det att indirekt motverka de förebyggande insatserna
              i samhället och även bidra till en ökad diskriminering av hivpositiva.
              Omfattande tvångsåtgärder riskerar också att ge allmänheten en
              felaktig bild av hur smitta sprids.
            </seg>
            <seg n="56f3ce1d">
              Fru talman! För tids vinnande ska jag i stora drag instämma med
              Börje Vestlund i fråga om problemen med informationsplikten. Den
              hänger också ihop med frågan om tvångsisolering. Risken att felaktigt
              bli anklagad för smittfarligt beteende, till exempel av en tidigare
              partner, och i förlängningen i värsta fall bli föremål för tvångsåtgärder,
              gör att det finns hivpositiva som inte törs berätta om sin hivinfektion
              för omgivningen. Många hivpositiva upplever att de riskerar att
              inte bli trodda om ord står mot ord. Detta försvårar för patienterna
              att leva upp till smittskyddslagens informationsplikt. Allt detta
              bidrar till ökad stigmatisering, utanförskap och osynliggörande
              av hivpositiva i samhället.
            </seg>
            <seg n="687598e6">
              Fru talman! Tiden är knapp, och jag ska därför inte ytterligare
              gå in på djupet i dessa frågor. Men jag vill än en gång framhålla
              att även ifall det finns vissa ljuspunkter i denna proposition,
              till exempel avskaffandet av bastuklubbslagen och en del rättssäkerhetsförstärkningar
              i smittskyddslagen, tvingas jag konstatera att på centrala punkter
              är detta de missade möjligheternas proposition.
            </seg>
          </u>
          <note n="d718dcaf">
            Föredrogs
          </note>
          <note n="de33c4b9">
            Överläggningen var härmed avslutad.
          </note>
          <note n="e0001432">
            11 § Genomförande av EG-direktivet om kliniska prövningar av
            humanläkemedel samt andra läkemedelsfrågor
          </note>
          <note type="speaker" n="3139b5b3">
            Anf. 122 JAN EMANUEL JOHANSSON (s):
          </note>
          <note n="2cc53e64">
            Fru talman! I detta ärende behandlas regeringens proposition
            2003/04:32 Genomförande av EG-direktivet om kliniska prövningar
            av humanläkemedel , fyra motionsyrkanden som väckts med anledning
            av propositionen samt ett nittiotal motionsyrkanden i olika läkemedelsfrågor
            från allmänna motionstiderna 2002 och 2003.
          </note>
          <note n="5d00da52">
            Betänkandet omfattar bland annat avsnitten:
          </note>
          <note n="05a13012">
            Ett enigt utskott ställer sig bakom regeringens förslag till
            ändringar i bland annat läkemedelslagen. Förslagen syftar till
            att genomföra Europaparlamentets och rådets direktiv om tillämpning
            av medlemsstaternas lagar och andra författningar rörande tillämpning
            av god sed vid kliniska prövningar av humanläkemedel.
          </note>
          <u who="Q5886445" xml:id="i-0d46766d2043f545-0" n="acac3090">
            <seg n="04fd714b">
              Lagändringarna rör i huvudsak krav på information om och samtycke
              till kliniska läkemedelsprövningar samt begränsningar av i vilka
              fall sådana prövningar får utföras på underåriga och icke beslutskompetenta
              vuxna.
            </seg>
            <seg n="9a44d9d6">
              Utskottet avstyrker samtliga motionsyrkanden, främst med hänvisning
              till pågående arbete på området.
            </seg>
            <seg n="afdea3ee">
              Med denna inledning överlämnar jag ärendet till debattörerna.
            </seg>
          </u>
          <note n="724e9a1c">
            I betänkandet finns 28 reservationer och två särskilda yttranden.
          </note>
          <note type="speaker" n="13f99ac0">
            Anf. 123 CARL-AXEL JOHANSSON (m):
          </note>
          <u who="Q5885773" xml:id="i-b85cc2ba740a7dff-16" n="15b45ec6">
            <seg n="41ab5995">
              Fru talman! De lagändringar som föreslås i propositionen rör
              framför allt krav på information och samtycke samt begränsningar
              av i vilka fall kliniska läkemedelsprövningar får utföras på underåriga
              och icke beslutskompetenta vuxna till följd av att detta EG-direktiv
              nu ska genomföras. Dessutom behandlas i ett antal andra läkemedelsmotioner
              olika läkemedelsfrågor.
            </seg>
            <seg n="75f4ad22">
              Jag vill yrka bifall till vår reservation nr 1, och ställer mig
              även bakom våra övriga reservationer och vårt särskilda yttrande.
            </seg>
            <seg n="ef1b5843">
              Framläggandet av propositionen ger oss åter anledning att lyfta
              fram frågan om ställföreträdare. Regeringen har ännu inte presenterat
              ett förslag som syftar till att lösa de problem som uppstår när
              patienter inte själva förmår att ge sitt samtycke. Det är hög
              tid att detta nu sker, och EG-direktivet om kliniska prövningar
              av humanläkemedel som nu ska genomföras visar återigen på detta
              behov. Regeringens saktfärdighet i denna fråga förtjänar kritik,
              enligt vår uppfattning.
            </seg>
            <seg n="2a69a76e">
              Svensk rätt saknar ännu i dag klara bestämmelser om legala ställföreträdares
              behörighet i hälso- och sjukvårdssammanhang. Ställföreträdare
              kan krävas när patienter på grund av sjukdom, psykisk störning
              eller liknande förhållanden inte själva förmår att ge sitt samtycke
              till åtgärder eller forskning.
            </seg>
            <seg n="d71985a6">
              God man, förvaltare eller anhörig har i dag inte juridisk rätt
              att i alla de situationer som propositionen berör föra patientens
              talan vid kliniska läkemedelsprövningar. Frågan har tidigare aktualiserats,
              till exempel i samband med biobankslagstiftningen. Men regeringen
              har, trots påpekanden från Socialstyrelsen, patientorganisationer
              och inte minst från oss moderater, ännu inte presenterat ett förslag
              i denna fråga.
            </seg>
            <seg n="60a6f2dc">
              Därför kvarstår i dag endast att utesluta beslutsinkompetenta
              patienter från läkemedelsprövningar, eftersom dessa själva inte
              kan ge sitt samtycke. Det kan leda till att patientens rättssäkerhet
              minskar och att alla inte medges likvärdig vård.
            </seg>
            <seg n="e20f3cdf">
              Det är oacceptabelt och oetiskt att forskning och klinisk läkemedelsprövning
              kan ställa beslutsinkompetenta patienter utanför den vård och
              behandling som skulle kunna hjälpa dem. Regeringen måste därför
              snarast återkomma till riksdagen med förslag om att i lag reglera
              vem som ska vara min röst min ställföreträdare den dag jag själv
              inte kan uttrycka min vilja.
            </seg>
            <seg n="c2d4d45a">
              Ett område som nu särskilt bekymrar oss är på vilket sätt nya
              läkemedel kan omfattas av läkemedelsförmånen. Om man redan vid
              introduktionen av ett nytt läkemedel begränsar dess användningsområden
              genom att endast jämföra dess nytta med redan befintliga läkemedel
              och begränsar dess användning genom att utesluta det från subventionen
              bidrar det till att slå undan förutsättningarna för vidare forskning
              och utveckling.
            </seg>
            <seg n="92f90ebe">
              Dessutom är det så att nya läkemedel måste genomgå efterföljande
              klinisk forskning och dokumentering efter det att läkemedlet godkänts.
              För detta krävs att tillräckligt många patienter får tillgång
              till läkemedlet i praktiskt, kliniskt bruk under kontrollerade
              former för fortsatt uppföljning och utvärdering. Nuvarande system
              med kostnadskontrollen försvårar detta i högsta grad och därför
              försvåras utvecklingen och tillgången till nya läkemedel hos oss
              i Sverige, och det är inte bra.
            </seg>
            <seg n="5100c257">
              Nya läkemedel kan vara en tillgång för såväl patient som sjukvård.
              Operationer, vårddagar och sjukskrivningar kan minska till följd
              av att bättre läkemedel tas fram och livskvaliteten kan öka hos
              patienten. Det som är en kostnad på läkemedelsnotan kan vara en
              besparing i sjukvården eller i vårt sociala försäkringssystem.
              Den hälsoekonomiska analysen måste förfinas, men våra budgetsystem
              måste troligen också förändras.
            </seg>
            <seg n="7bf3dbfc">
              Vi har länge ansett att receptfria läkemedel borde kunna säljas
              via Internet. Apoteket AB har sedan 2002 via sin hemsida gjort
              det möjligt att få receptfria läkemedel levererade hem.
            </seg>
            <seg n="ef15dc54">
              Tjänsten omfattar för närvarande Helsingfors, Göteborg, Kalmar,
              delar av Norrland och Skåne. Vi ser en utveckling där denna tjänst
              kommer att utökas till att omfatta hela landet.
            </seg>
            <seg n="c5fbb94c">
              Men, fru talman, mot denna bakgrund anser vi att det är hög tid
              att snarast avskaffa Apoteket AB:s försäljningsmonopol beträffande
              receptfria läkemedel. Om så inte sker finns det en risk för att
              Apoteket AB utnyttjar sin monopolställning och bygger upp en marknad
              som försvårar för nya aktörer i framtiden. Vi anser att dagligvaruhandeln
              bör få möjlighet att bedriva motsvarande försäljning av receptfria
              läkemedel i sina affärer och via Internet. Denna konkurrens möjliggör
              en prisspridning som kommer kunden till nytta.
            </seg>
            <seg n="199eefa5">
              Vi menar vidare att det är bra att receptbelagda läkemedel som
              förskrivits med flera uttag nu kommer att kunna levereras hem
              till kunden, frånsett vid det första uttaget som måste ske på
              apoteket. Det är angeläget att även detta kan införas i hela landet
              utan geografiska begränsningar.
            </seg>
            <seg n="83916321">
              Enligt vår mening bör en liknande ordning införas avseende de
              recept som förskrivs elektroniskt till apoteken. Redan vid första
              uttaget av dessa recept bör kunden kunna få den förskrivna medicinen
              levererad hem till sig utan att behöva gå till apoteket. Detta
              bör gälla även för de elektroniska recept som är förskrivna med
              ett enda uttag. Det här borde kunna införas relativt omgående
              med undantag för tunga narkotikaklassificerade läkemedel där kundens
              identitet måste kunna styrkas vid uttaget på apoteket.
            </seg>
            <seg n="4b1004a8">
              Fru talman! Vi kommer att mycket noga följa utvecklingen på detta
              område och avser att återkomma i frågan om det visar sig nödvändigt.
            </seg>
          </u>
          <note n="a5370b9d">
            Härmed yrkar jag återigen bifall till reservation nr 1.
          </note>
          <note type="speaker" n="99a02480">
            Anf. 124 MARITA ARONSON (fp):
          </note>
          <u who="Q4936554" xml:id="i-91db7102a06ae398-0" n="14677553">
            <seg n="5e3b9590">
              Fru talman! Detta EU-direktiv som vi ska fatta beslut om innebär
              att samtycke till deltagande i kliniska läkemedelsprövningar alltid
              ska inhämtas även i samband med sjukbehandling, vilket ett enigt
              utskott har ställt sig bakom.
            </seg>
            <seg n="0f9e75d7">
              Vid underårigs deltagande ska samtycke inhämtas av vårdnadshavaren,
              men prövningen får inte utföras om barnet inser vad prövningen
              innebär och motsätter sig att den utförs. Det är viktigt att vi
              fastslår detta, tycker jag.
            </seg>
            <seg n="6879ec6b">
              Men det behövs tydliga bestämmelser om behörigheten för legala
              ställföreträdare för de vuxna som inte är i stånd att själva fatta
              beslut. Det är viktigt att redovisa var gränserna går för den
              gode mannens eller förvaltarens behörighet.
            </seg>
            <seg n="8a6bd026">
              En utredare är tillsatt för detta det vet vi vilket är bra. Vi
              har också hört att uppdraget ska vara klart till sommaren, men
              jag tycker att detta borde ha varit gjort innan vi fattar det
              här beslutet. Detta är inte någon bra ordning, och vi har också
              yrkat bifall till den motion som Moderaterna har väckt.
            </seg>
            <seg n="846cb56e">
              När det gäller kliniska läkemedelsprövningar finns det också
              krav på genusperspektiv. Vi i Folkpartiet tycker att det är viktigt
              att läkemedel prövas på både män och kvinnor. Det har hänt en
              hel del på detta område. Forskningen har omfattats av detta, men
              det behövs i större utsträckning, och mer kan göras. Jag har stora
              förhoppningar på Centrum för Genusmedicin som nyss har startats.
            </seg>
            <seg n="b4e4b2fc">
              När det gäller läkemedelsförmåner har den nya läkemedelsförmånsnämnden
              varit i gång bara under ett år. Vi får väl hoppas att den ska
              fungera bra. Vi önskar också att det skulle finnas ett system
              som ger möjlighet att subventionera läkemedel där uppenbar risk
              föreligger för överutnyttjande och felförskrivningar. Kanske ska
              förskrivningsrätten för vissa medel begränsas till specialistläkare.
              Till exempel har avslag på ansökan om subvention på Viagra överklagats
              i länsrätten. I avvaktan på det har vi skrivit ett särskilt yttrande.
            </seg>
            <seg n="a1ca9491">
              Sedan gäller det läkemedelsförskrivning och läkemedelsanvändning.
              Vi i Folkpartiet har i motioner och interpellationer tagit upp
              frågan om förskrivning av narkotikaklassade läkemedel och missbruk
              av detta, och vi tycker att förskrivningsrätten borde begränsas.
            </seg>
            <seg n="4b497758">
              Jag har nyss haft en interpellationsdebatt med socialministern
              omkring införandet av läkemedelslistor på Apoteket AB. Läkarförbundet,
              Landstingsförbundet och flera andra tunga remissinstanser tycker
              att det är oklokt att man bara gör de här läkemedelslistorna på
              Apoteket. Däremot vill Läkarförbundet ha en läkemedelsjournal
              som är kopplad till patientjournalen som läkaren, och patienten
              förstås, har tillgång till. Där kan man också se diagnos, om patienten
              har allergier och så vidare. Det behövs också. Man ska inte bara
              titta på den utskrivna mängden läkemedel.
            </seg>
            <seg n="b9b8cc5c">
              Vi tycker att det förslag som Läkarförbundet har lagt fram låter
              bra. Därför tycker vi att det är lite tråkigt att inte socialministern
              vill titta på detta förslag i första hand. Kanske kan vi höra
              något annat av Conny Öhman. Jag hoppas att han kan tänka sig något
              annorlunda.
            </seg>
            <seg n="fba53b68">
              Att det är lätt att få tag i narkotikaklassade läkemedel visade
              en journalist från Göteborgs-Posten. Nyligen var hon hos tre läkare
              på 37 minuter och lyckades få fatt i över 400 tabletter, trots
              att hon var helt frisk. Jag tycker att det är bråttom att göra
              någonting på detta område. De här över 400 tabletterna skulle
              kosta 6 000 på gatan för missbrukare till exempel.
            </seg>
            <seg n="aa591fed">
              Det har hållits ett seminarium kring den här frågan för att lyfta
              upp den. Det visade sig på det seminariet att det här är ett jättestort
              problem. Vi tycker att regeringen måste ta fatt i det lite snabbare
              än vad man gör och kanske också komma på rätt lösning.
            </seg>
            <seg n="3ccb3334">
              När det gäller läkemedelsanvändningen har vi i Folkpartiet önskat
              en nationell plan för optimal läkemedelsanvändning. Vad som i
              dag sker är ett stort slöseri i och med överförskrivning. När
              vi i socialutskottet för ett tag sedan var på Apoteksbolaget fick
              vi veta, om jag inte minns fel, att varje år lämnas 2 000 ton
              läkemedel som ska förstöras, som inte behövs, in på Apoteket.
              Men man räknade med att det kanske fanns ett mörkertal, så att
              det var ungefär 9 000 ton per år. Det är svindlande siffror tycker
              jag. Dessa läkemedel kommer inte till någon nytta. De förstör
              miljön och framför allt ekonomin.
            </seg>
            <seg n="3cc6294a">
              Det är speciellt viktigt att våra äldre får rätt mediciner, att
              de inte får för många mediciner och inte i fel kombination. Därför
              behövs det en speciell kontroll. Det har vi tagit upp i betänkandet,
              men det finns mycket kvar att göra.
            </seg>
            <seg n="20d55c0a">
              Sedan gäller det producentoberoende och utbildning och information
              om läkemedel. Vi i Folkpartiet tycker att ämnet klinisk farmakologi
              borde byggas ut och att resurser borde avdelas för utbildning
              och information vid universiteten och Apoteket AB, så att man
              kan ge information till läkare och andra berörda.
            </seg>
            <seg n="85304c79">
              Det är brådskande att den producentobundna utbildningen blir
              mer frekvent. I dag är läkarna alltför beroende av läkemedelsföretagens
              utbildningar.
            </seg>
            <seg n="26af19aa">
              När det gäller läkemedelsförsörjning för äldre i särskilda boenden
              och i hemsjukvården har vi i Folkpartiet varit särskilt kritiska
              till att patienter som får gratis medicin i sjukhusvården inte
              får det i lasarettsanknuten hemsjukvård.
            </seg>
            <seg n="80d7d7f3">
              Ja, detta är några punkter där Folkpartiet har haft speciella
              krav och ett engagemang i de här frågorna. Jag står självklart
              bakom alla våra reservationer men yrkar bifall till reservation
              nr 9.
            </seg>
          </u>
          <note type="speaker" n="a789d60c">
            Anf. 125 CHATRINE PÅLSSON (kd):
          </note>
          <note n="0d575a73">
            Fru talman! Jag ska börja med att yrka bifall till reservation
            nr 21.
          </note>
          <u who="Q4973700" xml:id="i-9406d913c4f67cdd-0" n="022e7d40">
            <seg n="7322ab58">
              När vi resonerar om läkemedel i kammaren blir det ofta en stämpel
              av att det är dyrt. Det är en tung post för staten. Det är en
              dyr post för landstingen. Alldeles för sällan diskuteras det vilken
              nytta läkemedlen har för den enskilda patienten.
            </seg>
            <seg n="5b258fe1">
              Fru talman! Det man kanske specifikt ska resonera om är hur dyrt
              det penningmässigt är för patienten att få läkemedel som behandling
              i en svår situation när man är sjuk, har smärtor och så vidare.
            </seg>
            <seg n="7a32d460">
              Jag skulle vilja börja mitt anförande med att stryka under att
              livet för människor med kroniska sjukdomar faktiskt har förändrats
              radikalt under de senare åren. Alltfler och bättre läkemedel har
              gjort att livet har blivit mycket lättare att leva även för människor
              med kroniska sjukdomar. Detta är en vinst som jag är medveten
              om att vi inte kan mäta i pengar i statsbudgeten, men det är en
              humanitär vinst som kanske är större och viktigare än kronor och
              ören.
            </seg>
            <seg n="d8d7c24e">
              Jag tror att det är viktigt att människor i vårt land som varje
              dag känner att det är så skönt att medicinen finns också inser
              att vi förstår vilken revolution bra mediciner har inneburit för
              många människor. Jag tänker inte minst på de reumatiker som varenda
              dag tidigare har haft svårt att röra sig, att gå på toaletten,
              att koka sitt kaffe. Plötsligen har de, med de nyare medicinerna,
              till och med kunnat skaffa jobb, om inte på heltid så i varje
              fall på deltid. Det är alltså en otrolig vinst. Vi som inte är
              drabbade kanske inte kan förstå det.
            </seg>
            <seg n="916f6dec">
              Jag tycker att det är lite synd att detta sällan kommer fram
              när vi resonerar om läkemedel. Jag känner ibland att väldigt många
              människor ute i samhället kanske tänker: Oj, vilken belastning
              just jag är för ekonomin i landet.
            </seg>
            <seg n="d086557c">
              Fru talman! När man blir sjuk bestämmer man inte riktigt själv
              vad det finns för behandlingsform att erbjuda. Ibland kan en operation
              vara nödvändig. Ibland kan en medicinsk behandling vara det enda
              möjliga. Därför tycker jag att vi måste börja diskutera att plånboken
              inte ska avgöra vilken behandling jag ska kunna få om jag blir
              sjuk. Det finns all anledning att ha en grundprincip, att ingen
              ska behöva avstå nödvändig medicinering av ekonomiska skäl. Det
              får vi återkomma till i något annat sammanhang.
            </seg>
            <seg n="478bc111">
              När det gäller reservationerna är det klart att Kristdemokraterna
              fortfarande står kvar vid de reservationer som vi är med på. Men
              vi brukar vilja att kammaren ska vinna lite tid. Därför har jag
              inte yrkat bifall till dem, men jag vill säga några ord om ett
              par av reservationerna.
            </seg>
            <seg n="f4a6ea9e">
              Reservation 1 är en gemensam reservation från oss borgerliga
              partier. Den gäller ställföreträdarrollen för oss människor. Vi
              vet inte vilken dag vi själva kan hamna i en situation då vi inte
              kan tala för oss själva och inte kan fatta bra beslut. Därför
              måste det nu vara en akut uppgift för regeringen att lägga fram
              ett förslag.
            </seg>
            <seg n="2306cc89">
              Vi hade uppe frågan när jag satt med i den statliga utredningen
              om vård i livets slutskede. Ställföreträdarfrågan var tvungen
              att belysas. Det är två och ett halvt år sedan vi lämnade över
              det till regeringen. Jag är naturligtvis glad åt att det pågår
              arbete, men det är synnerligen angeläget att det här kommer fram
              nu. Vi har inte tid eller råd att vänta.
            </seg>
            <seg n="d3507e57">
              Reservation nr 8 handlar om Läkemedelsförmånsnämnden och Viagra,
              som jag tror att också Marita Aronson nämnde. Det ska bli spännande
              att se vad länsrätten gör i den här överklagan.
            </seg>
            <seg n="3784717c">
              Vi vet att det är väldigt jobbigt för många män att ha de här
              besvären. Att ha ett fungerande sexliv är något väldigt viktigt.
              Det handlar inte om en livsstil, utan det handlar om mänskliga
              behov och mänskliga rättigheter enligt mitt sätt att se.
            </seg>
            <seg n="d9ac121d">
              Vad jag däremot har noterat med glädje är att Läkemedelsförmånsnämnden
              har accepterat att subventionera de lokala injektioner som man
              kan ta som ett medel för att kunna fungera sexuellt. Det är klart
              att det är bra, men det är ju ett betydligt besvärligare och jobbigare
              sätt att medicinera på, och jag kan kanske inte riktigt förstå
              varför man ska subventionera det ena och inte det andra. En tablett
              är ju så mycket lättare att ta, och därför tycker jag att det
              borde vara en självklarhet.
            </seg>
            <seg n="00e5b202">
              Det här är ju en sjukdom. Det gäller ju att hjälpa till med den
              och ingenting annat.
            </seg>
            <seg n="976e4c2c">
              Avslutningsvis vill jag ta upp reservation nr 21. Den handlar
              om kostnader för lasarettsansluten hemsjukvård. Jag tror ibland
              att det har blivit en lapsus här det har inte varit meningen att
              det ska bli så här. Var man än har sin vårdplats någonstans borde
              ju samma regler gälla. Vi vet att många av de personer som det
              gäller är i livets slutskede. Då tycker jag att det känns humant
              att kunna erbjuda läkemedel på samma sätt som vi gör när man ligger
              på sjukhus.
            </seg>
            <seg n="417a1f41">
              Därför yrkar jag med värme bifall till reservation 21. Uppdraget
              är att regeringen snarast bör återkomma med ett förslag till sådan
              reglering.
            </seg>
            <seg n="305bb8bc">
              Återupptagna förhandlingar
            </seg>
            <seg n="6c513b7f">
              Fru talman! Betänkandet visar med glädjande tydlighet att riksdagen
              har ett uttalat individ- och patientperspektiv på frågor som rör
              läkemedel. Hela processen, från forskning, klinisk prövning, förskrivning
              och information till miljöpåverkan och omhändertagande av oanvänd
              medicin, avhandlas i detta betänkande. Dessa frågor kommer att
              bli allt viktigare ju mer individanpassade och träffsäkra framtidens
              mediciner kommer att bli.
            </seg>
            <seg n="d24aaceb">
              Patienten har rätt att få läkemedel av hög kvalitet, testat och
              vetenskapligt dokumenterat om läkemedlet är avsett för barn, gammal,
              kvinna eller man. Patienten har även rätt att få läkemedel på
              rätt indikation, det vill säga att det har bevisad effekt på min
              sjukdom eller mina symtom. Biverkningar ska dokumenteras och öppet
              deklareras för att säkerhet och tillförlitlighet ska vara på högsta
              möjliga nivå.
            </seg>
            <seg n="9235f17f">
              I dag är det självklart att tillstå att flera läkemedel har olika
              effekt på kvinnor och män, just på grund av att de är kvinnor
              och män. Därför är det ett oavvisligt krav att läkemedel bara
              ska användas till dem som de är prövade på och avsedda för. Men
              det är också viktigt att komma ihåg att effekten kan vara densamma
              men biverkningarna olika. Biverkningar måste därför noga dokumenteras
              och rapporteras. Producentoberoende granskning och konsumentinformation
              behöver förbättras.
            </seg>
            <seg n="46607e77">
              Människors kunskap om läkemedel och deras användning ökar ständigt.
              Patienterna blir alltmer medvetna och ställer krav på läkarens
              val av preparat. Läkemedelsföretagen ser i detta stora möjligheter
              att genom reklamkampanjer påverka människors val av vilket läkemedel
              som är det bästa. Reklam kan ibland ge god information, men den
              är aldrig neutral och objektiv. Receptbelagda läkemedel ska aldrig
              kunna förväxlas med hälsosamma produkter eller läkemedel som är
              receptfria. Ett förbud mot patientinriktad reklam för receptbelagd
              medicin är ett steg i att stärka kvaliteten och öka säkerheten
              vid val av läkemedel.
            </seg>
            <seg n="1eba4ed5">
              Missbruk och felanvändning av läkemedel är ett stort problem.
              Det kan få katastrofala följder för patienterna som påverkar hela
              deras livssituation och livskvalitet. Förskrivarens ansvar bör
              därför öka i syfte att minska ofrivilligt eller medvetet missbruk
              av läkemedel. Riksförsäkringsverkets studier visar att få läkare
              varnar för risken att bli beroende av lugnande och smärtstillande
              medel och sömnmedel. Patienterna har ofta ingen insikt om att
              läkemedlet kan bara beroendeframkallande.
            </seg>
            <seg n="12868cc0">
              Vänsterpartiet anser det nödvändigt att utforma riktlinjer för
              obligatorisk skriftlig och muntlig information till patienten
              om risken för beroende. Läkaren ska dessutom vara skyldig att
              aktivt följa upp och dokumentera att patienten förstått informationen
              och följer de instruktioner som läkaren har givit.
            </seg>
            <seg n="b3697a23">
              Fru talman! Tyvärr sponsras en alltför stor del av läkares utbildning
              och fortbildning i klinisk farmakologi, preparatval och introduktion
              av nya läkemedel på marknaden av producenterna, det vill säga
              läkemedelstillverkarna själva. Detta förhållande hotar allvarligt
              läkarnas förmåga att hålla sig opartiska och oberoende vid förskrivning.
              Av etiska och öppenhetsskäl borde läkemedelsföretagens kontakter
              med enskilda läkare och kliniker redovisas. Likaså bör det finnas
              en dokumentation av hur studieresor, konferenser och andra marknadsföringsaktiviteter
              finansieras. Tillsammans med en stärkt producentoberoende läkemedelsinformation
              och uppföljning av läkarnas förskrivningsprofiler skulle det bli
              säkrare och tilliten till systemet öka.
            </seg>
            <seg n="454213da">
              Det finns en alltmer ökande medvetenhet om läkemedlens påverkan
              på miljön, olika påverkan i olika delar av läkemedlets livscykel
              beroende på vilka substanser det innehåller, vilken tillverkningsprocess
              man använder och administrationssättet.
            </seg>
            <seg n="d4ed19ab">
              I morse hörde jag på radio att Chalmers i Göteborg satsar på
              forskningsprojekt som just rör miljökonsekvenser av läkemedel.
              Det börjar även komma miljömärkning av mediciner. Det är alldeles
              utmärkt, och det arbetet ska naturligtvis fortgå och bli ännu
              bättre.
            </seg>
            <seg n="fdd3dd75">
              Det finns i dag åtta olika vacciner som innehållet kvicksilver
              som konserveringsmedel. Enligt de miljömål riksdagen antagit ska
              kvicksilveranvändning helt upphöra. Vänsterpartiet anser att kvicksilver
              måste förbjudas som konserveringsmedel i vacciner.
            </seg>
            <seg n="4e8a0f22">
              Fru talman! Avslutningsvis vill jag gärna tillstyrka de direktiv
              och lagändringar som ökar skyddet och stärker patienters rättigheter
              i samband med klinisk prövning av läkemedel.
            </seg>
            <seg n="e878916d">
              Vänsterpartiet har flera motioner i detta betänkande. En del
              har jag berört. Jag står givetvis bakom samtliga. Jag yrkar dock
              i detta sammanhang bifall till de reservationer som handlar om
              producentoberoende information och utbildning till hälso- och
              sjukvårdspersonal samt förbud av läkemedelsreklam för receptbelagda
              läkemedel.
            </seg>
          </u>
          <note n="d718dcaf">
            Föredrogs
          </note>
          <note n="3867c806">
            Ajournering
          </note>
          <note n="5051ea07">
            Kammaren beslutade kl. 15.52 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="71b860d1">
            Förhandlingarna återupptogs kl. 16.00.
          </note>
          <note n="a07205cd">
            12 § Beslut om ärenden som slutdebatterats vid dagens sammanträde
          </note>
          <note n="709f4753">
            Punkt 1
          </note>
          <note n="d2aa3067">
            Punkt 4
          </note>
          <note n="e3057193">
            Punkt 6
          </note>
          <note n="6b4b3e96">
            Punkt 8
          </note>
          <note n="f4bf46b3">
            Punkt 12
          </note>
          <note n="9093e775">
            Övriga punkter
          </note>
          <note n="d2aa3067">
            Punkt 4
          </note>
          <note n="968a8d92">
            Punkt 10
          </note>
          <note n="f4bf46b3">
            Punkt 12
          </note>
          <note n="42bcaf82">
            Punkt 17
          </note>
          <note n="45bec6d3">
            Punkt 19
          </note>
          <note n="aaa090e0">
            Punkt 21
          </note>
          <note n="a42a34b3">
            Punkt 23
          </note>
          <note n="9093e775">
            Övriga punkter
          </note>
          <note n="826dd6ef">
            13 § (forts. från 11 §) Genomförande av EG-direktivet om kliniska
            prövningar av humanläkemedel samt andra läkemedelsfrågor (forts.
            SoU7)
          </note>
          <note n="1bc93cfd" type="speaker">
            Anf. 126 GUNILLA WAHLÉN (v):
          </note>
          <note n="9f139b49">
            Således yrkar jag bifall till reservationerna 18 och 22.
          </note>
          <note type="speaker" n="73475806">
            Anf. 127 ANNIKA QARLSSON (c):
          </note>
          <u who="Q4769498" xml:id="i-67cd0b0b962aa209-0" n="495627bb">
            <seg n="7e746a58">
              Fru talman! Vi har i dag att diskutera genomförandet av EG-direktivet
              om kliniska prövningar av humanläkemedel. Det är ett enigt utskott
              som står bakom det. När vi sedan kommer till andra läkemedelsfrågor
              går meningarna isär på några punkter. Jag står bakom alla Centerpartiets
              reservationer i betänkandet men yrkar av hänsyn till vår gemensamma
              dyrbara tid bifall endast till reservation 19.
            </seg>
            <seg n="dcf00d42">
              Att det i dag år 2004 i Sverige fortfarande finns osäkerhet för
              vem och vilka grupper medicin tas fram är allvarligt. De systematiska
              studierna kring läkemedelseffekter på olika grupper bör utökas.
              Det gäller kvinnor, äldre och barn. På så sätt kan läkemedelsbehandlingarna
              på sikt bli säkrare och risken för onödiga skadeverkningar minska.
              Läkemedel har ofta varit framtagna och utformade med mannen som
              norm, vilket gör att det fortfarande finns brister och risker
              för felmedicinering när kvinnor behandlas. Detta har uppmärksammats
              i debatten, men det är fortfarande osäkert vilket genomslag det
              har haft inom läkemedelsbranschen.
            </seg>
            <seg n="34155c35">
              Dessutom utgör de äldre den största användargruppen av läkemedel,
              samtidigt som de är överrepresenterade i statistiken över skador
              på grund av läkemedel. De äldre är därför en av de grupper som
              måste prioriteras vid de utökade studier av läkemedels effekter
              som vi anser är nödvändiga. Att barnperspektiv garanteras inom
              den kliniska läkemedelsforskningen är också angeläget. Vi ställer
              oss därför positiva till EU:s senaste förslag om att ytterligare
              stimulera läkemedelsforskningen som rör barn.
            </seg>
            <seg n="cf074ed7">
              Fru talman! Rätt använda läkemedel är självfallet nödvändiga
              och en förutsättning för god livskvalitet vid sjukdom. Men undersökningar
              från bland annat Helsingborg visar att till exempel äldre ofta
              får mycket läkemedel ordinerade. Olika mediciner motverkar varandra
              eller ger biverkningar som behandlas med ytterligare läkemedel.
              Samtidigt ökar kostnaderna för läkemedel snabbt och hotar att
              tränga ut andra viktiga delar av vårdsektorn. Enligt en undersökning
              som Apoteket AB, Landstingsförbundet och Vårdförbundet presenterade
              sommaren 2003 motsvarar felaktig eller onödig läkemedelsförskrivning
              miljardbelopp.
            </seg>
            <seg n="24fd563b">
              Enligt en studie från Lunds universitet står tre av fyra äldre
              i Lunds kommuns särskilda boende på ett eller flera psykofarmaka.
              I hälften av fallen saknas såväl indikation för insättandet av
              läkemedlet som utvärdering av effekten, åtminstone enligt de aktuella
              läkemedelslistorna i journalerna.
            </seg>
            <seg n="bc8b1d82">
              Patienternas läkemedelslistor i journalerna är granskade för
              att se i vilken omfattning patienterna har ordinerats psykofarmaka.
              Av de patienter som ingick i studien stod 73 % på ett eller flera
              psykofarmaka. Ett oroande tecken är den bristfälliga journalföringen.
              För mer än hälften av alla ordinerade läkemedel saknades det uppgifter
              om varför dessa ordinerats. Tidigare studier har visat att läkare
              ogärna sätter ut läkemedel som ordinerats av kolleger. Vet de
              dessutom inte varför ett läkemedel satts in blir det också svårare
              att sätta ut det. Det blir lätt att läkemedlet bara hänger med.
            </seg>
            <seg n="49902eae">
              Lika dåligt ställt var det med uppföljningen av de läkemedel
              som hade satts in. För mer än hälften av de angivna läkemedlen
              saknades det uppgifter som vilken effekt de hade haft.
            </seg>
            <seg n="80198a59">
              Centerpartiet anser att det behövs ökade kunskaper och bättre
              arbetsformer för att förebygga felaktig läkemedelsanvändning.
              Dessutom behövs ett läkemedelsregister som gör det möjligt för
              läkare och annan vårdpersonal att enkelt informera sig om vilka
              andra läkemedel en patient har fått sig tillskrivna. På så vis
              skulle det vara lättare att motverka övermedicinering samt förutse
              eventuella biverkningar. Läkemedelsregistret är också viktigt
              för en bättre ekonomisk och hälsomässig uppföljning. Självfallet
              måste ett sådant register bygga på patientens medgivande.
            </seg>
            <seg n="78521b61">
              Jag vill också framhålla vikten av ett stärkt samarbete mellan
              vårdpersonal och apotekspersonal för att undvika felanvändning
              av läkemedel. Patientens förståelse för sin egen medicinska situation
              och hennes eller hans möjligheter att få tillgång till kunskap
              om läkemedel och deras effekter är en viktig resurs. Enligt min
              mening bör regeringen utarbeta ett åtgärdspaket för hur man tillsammans
              med landstingen kan motverka felanvändning av läkemedel och i
              stället uppnå en effektiv och säker läkemedelsanvändning.
            </seg>
            <seg n="d64f90a8">
              Fru talman! Jag ska till sist komma in på läkemedelsindustrin,
              som uppskattningsvis satsar 34 miljarder kronor årligen i Sverige
              på marknadsförings-, informations- och utbildningsinsatser riktade
              till förskrivarna. Sjukvårdshuvudmännens insatser i detta sammanhang
              har hittills i allmänhet varit ganska obetydliga jämfört med industrins,
              men enstaka undantag har förekommit.
            </seg>
            <seg n="c3f5bc32">
              I betänkandet står det att regeringen ansåg det angeläget att
              sjukvårdshuvudmännen vidareutvecklar och intensifierar producentoberoende
              informations- och utbildningsinsatser riktade till dem som förskriver
              läkemedel och annan hälso- och sjukvårdspersonal. Regeringen ville
              inte utesluta att sådana insatser på olika sätt sker i samverkan
              med läkemedelsindustrin. En sådan samverkan får dock inte utformas
              på ett sådant sätt att informationsinsatsernas opartiskhet och
              saklighet sätts i fråga, anfördes det.
            </seg>
            <seg n="7a064bfb">
              Och när jag läser det måste jag säga: Det är bara att bifalla
              vår reservation nr 19! Där föreslår vi just en sådan modell som
              regeringen efterlyser. Det är en modell som man redan har infört
              i en del stater i USA, som innebär att samtliga läkemedelsföretag
              avsätter finansiella medel till en särskild fond för fortbildning.
              Genom en sådan gemensam fond läggs en grund för långsiktig hållbarhet
              inom läkemedelsindustrin, där patientperspektivet blir den självklara
              utgångspunkten. Det minskar också risken för att läkare kommer
              i någon form av beroendeställning till enskilda läkemedelsföretag.
              Vi i Centerpartiet anser att ett sådant system även bör prövas
              i Sverige.
            </seg>
          </u>
          <note type="speaker" n="e258e08d">
            Anf. 128 KERSTIN-MARIA STALIN (mp):
          </note>
          <u who="unknown" xml:id="i-91db7102a06ae398-1" n="d5fe5f37">
            <seg n="de890162">
              Fru talman! Ärade kamrater! Jag börjar med jämställdheten.
            </seg>
            <seg n="92705545">
              I vårt förändrade samhälle intar kvinnorna allt högre tjänster
              på arbetsmarknaden. Kvinnor konkurrerar med männen på männens
              villkor. Ansvaret för hem och barn ligger fortfarande i huvudsak
              på kvinnan. Kvinnor har på grund härav blivit utsatta för ökade
              stressfaktorer och således en ökande mängd stressjukdomar.
            </seg>
            <seg n="dd3a1761">
              Hjärtinfarkter hos kvinnor ökar, men det visar sig att kvinnor
              har svårare att klara en infarkt. Det är bland annat svårt att
              få rätt medicindosering för hjärtbesvär. Mallar för medicindosering
              baserade på kvinnokroppen saknas i stor utsträckning. Doseringen
              av medicin vid olika sjukdomstillstånd utgår från den manliga
              kroppen, och undersökningar har gjorts på hur väl en man tål olika
              mediciner och doseringsmängder.
            </seg>
            <seg n="4429c355">
              Trots att vi nu befinner oss på 2000-talet har inte någon större
              förändring skett. För drygt 20 år sedan började ohälsotalet öka
              för kvinnor medan det minskade för män.
            </seg>
            <seg n="66775496">
              Arbetet med kvinnors hälsa och en helhetssyn på kvinnors situation
              är nödvändigt. Kvinnor har stort ansvar, men liten makt över sina
              liv.
            </seg>
            <seg n="439f0ffa">
              Den vetenskapliga forskningen, speciellt den medicinska, är inriktad
              på män. Det är unga män som är norm för alla standardvärden. I
              många fall är det unga män som gör sin värnplikt som ingår i undersökningar
              och utgör underlaget för forskningen.
            </seg>
            <seg n="574f2bef">
              Förklaringen ligger bland annat i att forskare tycker att kvinnor
              är svårare att pröva på, bland annat på grund av deras hormoncykler
              och andra livscykler. Att kvinnor kan få barn är också en orsak
              till att det är lättare att fastställa medicinska värden efter
              manskroppen. Forskningen drivs av män, för män och på män.
            </seg>
            <seg n="4da57618">
              Den här frågan har Miljöpartiet arbetat med sedan 1995 det är
              åtminstone så länge som jag vet. Det är mycket glädjande att så
              många fler har uppmärksammat betydelsen av den här frågan.
            </seg>
            <seg n="b6bed771">
              Utskottet beskriver också mycket ingående hur arbetet med jämställdhet
              inom läkemedelsområdet pågår. Det är bra, men forskning på kvinnosjukdomar
              fattas fortfarande.
            </seg>
            <seg n="94528a1f">
              Sedan har vi frågan om läkares vidareutbildning. Den sponsras
              mycket eller helt av läkemedelsbolagen. Det är en fruktansvärd
              styggelse, som har prisats i många år. Det har absolut ingen betydelse,
              hävdar många. Men det är inte sant. Det har visat sig att mutor
              förekommer i båda riktningarna. Det här har uppmärksammats mycket
              i medierna på senaste tiden. Vi har fått veta att läkare till
              och med hör av sig till läkemedelsbolag och kräver resor och så
              vidare. Här behövs en ordentlig uppstramning.
            </seg>
            <seg n="172e991c">
              Jag ska också prata lite om informationsplikten för läkare. Det
              handlar bland annat om upplysning om medicin är vanebildande eller
              inte. Det är väldigt viktigt att man får information om de beroendeframkallande
              läkemedel som förskrivs. Sedan bör läkare vara skyldiga att aktivt
              följa upp förskrivningarna på individnivå. Det visar sig också
              att det är en underrapportering av biverkningar, och det är också
              något som måste stramas upp.
            </seg>
            <seg n="97e0068f">
              Allra sist vill jag ta upp frågan om läkemedel och miljö. Enligt
              en uppgift återfinns sammanlagt över 20 färgämnen i olika farmaceutiska
              specialiteter. Fördelen med färgade mediciner är att man lättare
              kan skilja dem åt. Men risken för överkänslighetsreaktioner borde
              enligt min mening väga tyngre. Jag anser att det är viktigt att
              läkemedel är så fria från tillsatser som möjligt. Då biverkningar
              uppstår kan det annars vara svårt att fastställa vad i medicinen
              som orsakar den oönskade effekten.
            </seg>
          </u>
          <note n="6a057421">
            Med det vill jag sluta, och jag yrkar bifall till reservation
            nr 5 och reservation nr 15.
          </note>
          <note type="speaker" n="4da38fc4">
            Anf. 129 CONNY ÖHMAN (s):
          </note>
          <u who="Q6256695" xml:id="i-65075b94dde4a4b2-0" n="d2a661ca">
            <seg n="c44cdcb2">
              Fru talman! Jag vill börja med att yrka bifall till förslagen
              i detta betänkande och avslag på samtliga reservationer.
            </seg>
            <seg n="17419d08">
              Läkemedel är i grunden något positivt. Läkemedel representerar
              en dynamisk bransch. Det finns intensiv forskning för att få fram
              nya substanser och förhoppningar om att nya läkemedel ska bota
              fler åkommor eller förbättra behandlingen av åkommor som man behandlar
              i dag och bidra till folkhälsan.
            </seg>
            <seg n="712c39e4">
              Vi kan glädjas åt att vårt land är en viktig aktör i den här
              utvecklingen. Läkemedelsbranschen är i allra högsta grad en internationell
              bransch. Vi har ett läkemedelsverk som är en viktig komponent
              i det europeiska arbetet på läkemedelsområdet. Vi har en läkemedelsindustri
              i detta land som på ett utomordentligt positivt sätt bidrar till
              det handelsöverskott vi har. För någon vecka sedan kunde vi ta
              del av sådan information på tidningarnas ekonomisidor.
            </seg>
            <seg n="f9318b14">
              Läkemedelsbranschen är alltså viktig för både patienter och landet.
              Det investeras stora belopp i produktionsanläggningar och i forskning
              i Sverige på det här området.
            </seg>
            <seg n="61a7a870">
              Samtidigt är det självfallet ett område som inger bekymmer när
              det gäller en del frågor. Huvuddelen av betänkandet handlar om
              EG-direktivet, som alla partier ställer sig bakom. Man kan kort
              sagt säga att det här i princip är ett förhållande som gäller
              redan i dag, när det gäller svensk läkemedelsforskning, som på
              något sätt kodifieras genom detta EG-direktiv. Jag är väl medveten
              om att ställningen för de personer som ingår i sådana här forskningsprövningar
              stärks i och med detta.
            </seg>
            <seg n="b4aa5d75">
              Flera har tagit upp att vi ännu inte har en reglering av legala
              ställföreträdare. Jag vill för min del instämma i att det hade
              varit en fördel om vi hade haft det vid detta tillfälle. Men som
              någon redan har sagt pågår utredningsarbete, och jag ser fram
              mot en rättslig reglering av detta.
            </seg>
            <seg n="201ae770">
              Det enda lilla bekymmer man kan se med detta EG-direktiv är att
              forskning på akut medicinskt sjuka patienter möjligtvis försvåras,
              där man helt enkelt inte hinner eller har möjlighet att fråga
              om tillstånd för att försöka göra en forskningsinsats. Men det
              är ett problem som väl alla är medvetna om i detta sammanhang.
            </seg>
            <seg n="8fc91c47">
              När det gäller övriga delar i betänkandet vill jag ge några kommentarer.
              Vi känner igen de flesta av frågorna från tidigare läkemedelsbetänkanden.
              Det är inte så värst många nya motionsuppslag som vi har att behandla.
            </seg>
            <seg n="09f78437">
              Genusperspektivet i forskningen är självfallet viktigt. Här finns
              en redovisning av Läkemedelsverkets studie av detta där man kan
              se en klar förbättring under 90-talet när det gäller de studier
              som pågår både i Sverige och i Europa. I en mycket ökande andel
              inkluderar man kvinnor i studierna, och de här siffrorna är ändå
              fem år gamla, så det sker en positiv utveckling på det här området.
            </seg>
            <seg n="04d5614f">
              När vi förra gången diskuterade läkemedel här i riksdagen fattade
              vi beslut om den reglering som gäller sedan den 1 oktober 2002.
              Vi kan glädjas åt, tycker jag, att efter det här beslutet har
              kostnadsutvecklingen för läkemedel i Sverige blivit klart lägre
              än den kostnadsutveckling vi hade innan.
            </seg>
            <seg n="124d06a9">
              Användningen av billigast utbytbara läkemedel har, som jag ser
              det, fungerat i stort sett bra. Nu har Socialstyrelsen och Läkemedelsverket
              fått i uppdrag att titta på detta lite noggrant. Vi får se om
              de kommer med någon redovisning av allvarliga problem, men så
              här långt har det varit väldigt få rapporter om att detta inte
              skulle ha fungerat på ett bra sätt. Därför är det lite förvånande
              att ta del av Moderaternas reservation där man framhärdar i att
              man skulle velat ha det på det sätt som vi hade förut, nämligen
              ett förbud mot att byta ut läkemedel mot billigast jämförbara
              läkemedel. Man undrar hur Moderaterna hade finansierat de kostnaderna
              i sina budgetförslag.
            </seg>
            <seg n="f36836c7">
              Som jag sade inledningsvis har vi några problem som jag tycker
              är allvarliga inom det här området men som kanske inte i första
              hand vi här i riksdagen kan göra så värst mycket åt.
            </seg>
            <seg n="ee84e035">
              Ett problem är de rapporter som alltför ofta kommer in om att
              den ordinerade förskrivningen inte följs av patienter. De tar
              ut läkemedel men använder dem kanske inte alls, eller också tar
              de ut läkemedlen på apoteken men använder dem inte på det sätt
              som läkaren har förskrivit. Det behövs helt klart en uppmaning
              till förskrivare här i landet att förvissa sig om att patienterna
              förstår hur de ska använda de läkemedel som skrivs ut och dessutom
              tas ut på apoteken.
            </seg>
            <seg n="17035c38">
              Vi har ett i det stora hela litet men ändå allvarligt problem.
              Jag var själv på en konferens för några veckor sedan där man redovisade
              den förskrivning som ett mycket litet antal oseriösa läkare i
              det här landet sysslar med. De skriver ut utomordentligt stora
              mängder beroendeframkallande preparat som sedan säljs ute på den
              öppna marknaden till ganska stora pengar. Detta är ett missbruk
              av förskrivarrätten och något som genererar skador av läkemedel.
              Vi måste diskutera hur vi ska kunna tackla detta, för det är självfallet
              inte meningen att starka droger ska användas på detta sätt ute
              bland missbrukare och andra.
            </seg>
            <seg n="745f5f1f">
              Det sker ganska mycket utvecklingsverksamhet på det här området.
              Senast i dag kan vi läsa i dagens utgåva av Dagens Medicin att
              Läkemedelsverket från och med i morgon kommer att ändra föreskrifterna
              när det gäller förskrivning i det här landet och öppnar för försöksverksamhet
              där man skriver läkemedlets aktiva substans i stället för preparatnamnet
              i receptblocket. Enligt tidningen är Västra Götalandsregionen
              beredd att pröva en sådan försöksverksamhet. Jag tycker att det
              är utomordentligt intressant att man nu kan genomföra en sådan
              försöksverksamhet och se vad det faktiskt ger för resultat. För
              patienten är det ju den aktiva substansen som är det viktiga.
            </seg>
            <seg n="0e49ca74">
              Avslutningsvis måste jag säga ett par meningar om Vänsterpartiets
              förslag om att införa en statlig läkemedelsfabrik och produktion
              av läkemedel här i landet. För det första undrar jag hur Vänsterpartiet
              har tänkt sig att finansiera detta. För det andra undrar jag vad
              som vore nyttan med detta. För det tredje: Är det inte ett förslag
              som är bra gammalt och icke verksamt i den tidsålder vi lever
              i i dag? Det är förvånande att se sådana förslag som vi har sett
              från Vänsterpartiet i över 3040 år nu återkomma år 2004, måste
              jag säga.
            </seg>
          </u>
          <note type="speaker" n="593a34bf">
            Anf. 130 ANNIKA QARLSSON (c) replik:
          </note>
          <u who="Q4769498" xml:id="i-67cd0b0b962aa209-1" n="495627bb">
            <seg n="401f7d8a">
              Fru talman! Jag skulle vilja höra lite grann vad Conny Öhman
              tror att det kommer att bli för resultat av att läkemedelsindustrin
              i dag marknadsför, informerar och utbildar läkarna direkt. Vi
              har föreslagit en form av fond. Jag kan tycka att vårt förslag
              stämmer väl med det som regeringen efterlyser och efterfrågar.
              Jag skulle vilja höra Conny Öhmans åsikt i den frågan.
            </seg>
          </u>
          <note type="speaker" n="ec492cec">
            Anf. 131 CONNY ÖHMAN (s) replik:
          </note>
          <u who="Q6256695" xml:id="i-65075b94dde4a4b2-1" n="d2a661ca">
            <seg n="da42e961">
              Fru talman! Det är väl detta med fonden som är skillnaden. Självfallet
              önskar vi så mycket producentobunden information som möjligt.
              Vi välkomnar också att Landstingsförbundet och Läkemedelsindustriföreningen
              ser över det avtal som reglerar hur förhållandet ska vara mellan
              industrin och läkarkåren i de här frågorna. Vi är också medvetna
              om att man avsätter pengar från Dagmarmedlen för att via Läkemedelsverket
              syssla med producentobunden information. Enskilda landsting har
              också tagit initiativ till att försöka reglera hur man ska ha
              det när det gäller relationen till industrin och de landstingsanställda
              läkarna. Det finns flera exempel på landsting som nu jobbar aktivt
              med frågan.
            </seg>
            <seg n="7fed84a9">
              Mitt intryck är ändå att det är en ganska positiv process på
              gång som innebär att läkarkåren får ökade möjligheter att ta till
              sig producentobunden information. Jag tycker att vi ska fortsätta
              på den vägen.
            </seg>
          </u>
          <note type="speaker" n="d86faa57">
            Anf. 132 ANNIKA QARLSSON (c) replik:
          </note>
          <u who="Q4769498" xml:id="i-67cd0b0b962aa209-2" n="495627bb">
            <seg n="dfa8e6d2">
              Fru talman! Jag tycker att det är synd att man inte ser till
              att också få in de stora pengar som det handlar om i ett informativt
              obundet arbete.
            </seg>
            <seg n="7e82a1d0">
              I betänkandet hänvisas det mycket till att Socialstyrelsen har
              ett uppdrag som ska slutredovisas i dag. Den redovisningen kunde
              vi ju inte gå och lyssna på eftersom vi befinner oss här och debatterar.
              Vi har däremot fått ett pressmeddelande från Socialstyrelsen som
              visar att det fortfarande finns mycket kvar att göra i genusperspektiv
              både när det gäller vård och behandling men framför allt när det
              gäller läkemedel.
            </seg>
            <seg n="94fa17d0">
              Den här uppföljningen bekräftar att det fortfarande finns brister
              både avseende kunskaper och behandlingspraxis när det gäller mäns
              och kvinnors ibland olika behov. Totalt sett är läkemedelskostnaderna
              högre för kvinnor, men män ordineras oftare nyare och därmed dyrare
              läkemedel. Det här är en alldeles ny rapport som Socialstyrelsen
              har lämnat i dag.
            </seg>
            <seg n="6f843d18">
              Det skulle vara intressant att höra hur ni kommer att följa upp
              den rapport som nu kommit från Socialstyrelsen.
            </seg>
          </u>
          <note type="speaker" n="6d48ac04">
            Anf. 133 CONNY ÖHMAN (s) replik:
          </note>
          <u who="Q6256695" xml:id="i-65075b94dde4a4b2-2" n="d2a661ca">
            <seg n="6094bf1b">
              Fru talman! Jag ska vara ärlig och säga att jag inte har tagit
              del av pressmeddelandet under dagen. Men det är i och för sig
              inte så konstigt att kvinnor konsumerar mer läkemedel över livet
              än vad män gör eftersom medellivslängden för kvinnor är bra mycket
              högre. En tidigare ledamot av det här utskottet, folkpartisten
              Barbro Westerholm, anförde de argumenten i många läkemedelsdebatter
              några år tillbaks i tiden.
            </seg>
            <seg n="988f9843">
              Självfallet ska tillgången till nya moderna läkemedel på intet
              sätt vara genusberoende. Om det är ett bra läkemedel ska det vara
              tillgängligt för alla typer av patienter.
            </seg>
            <seg n="d2877019">
              Det finns all anledning att fortsätta följa frågan om läkemedelsanvändning
              för alla grupper i det här samhället. Vad det handlar om är att
              få ut budskapet till förskrivarna i första hand. Tyvärr finns
              det bland vissa grupper av förskrivare en eftersläpning när det
              gäller att ta till sig modern läkemedelsterapi.
            </seg>
          </u>
          <note type="speaker" n="7d41b7a4">
            Anf. 134 CARL-AXEL JOHANSSON (m) replik:
          </note>
          <u who="Q5885773" xml:id="i-b85cc2ba740a7dff-17" n="15b45ec6">
            <seg n="b078b8c1">
              Fru talman! Jag hörde Conny Öhman säga i sitt anförande att läkemedel
              är bra och värdefulla i egenvård, att de behövs där. Så minns
              jag, Conny Öhman, att du sade. Då frågar jag Conny Öhman: Varför
              ska det vara så svårt att komma över dessa receptfria läkemedel?
              Det finns mängder med receptfria läkemedel för magsjukdom, för
              allergi, för smärtlindring, men de får bara försäljas på apoteket.
            </seg>
            <seg n="8dc06d71">
              Vad är det som gör att det ska vara så svårt att komma över dessa
              preparat för egenvård eftersom man inte kan släppa försäljningen
              i till exempel dagligvaruhandeln över disk? Det har man gjort
              i Danmark utan att se några stora bekymmer med detta. Internetförsäljningen,
              som jag påpekade i anförandet, tycker jag inte löser problemet.
              Apoteket utnyttjar en monopolställning till att exploatera, det
              uttrycket vill jag använda, en marknad som egentligen skulle kunna
              ersättas väldigt mycket med dagligvaruhandeln eller med andra
              aktörer till fördel för konsumenterna och dem som behöver preparaten
              för sin egenvård. Vad är hindret?
            </seg>
          </u>
          <note type="speaker" n="1cd510d0">
            Anf. 135 CONNY ÖHMAN (s) replik:
          </note>
          <u who="Q6256695" xml:id="i-65075b94dde4a4b2-3" n="d2a661ca">
            <seg n="0a125c65">
              Fru talman! Jag minns inte nu om Carl-Axel Johansson var med
              när delar av utskottet var i Norge för någon vecka sedan och tog
              del av de norska erfarenheterna på det här området. Norrmännen
              har ju avskaffat monopolet och i stället fått tre privata koncerner
              som har delat upp marknaden mellan sig. Den erfarenhet man hade
              hittills, det här är visserligen inte så jättegammalt, är att
              det inte på något sätt har förbättrat prisbilden för läkemedel
              i Norge när det gäller det receptfria sortimentet. Jag tycker
              för min del att det här ändå är läkemedel, och läkemedel är inte
              vilken vara som helst. Därför bör det finnas vissa restriktioner
              omkring tillhandahållandet av läkemedel. Vidare bör det finnas
              utbildad personal som man kan ställa frågor till för att få svar
              på de frågor som man kan ha även kring receptfria läkemedel.
            </seg>
            <seg n="4cfb997a">
              Dessutom tror jag ändå att det är på det sättet att Carl-Axel
              Johansson överdriver svårigheterna att få tag på dessa läkemedel.
              I alla fall når det inte mig så ofta att folk är bekymrade över
              att de har svårigheter att få tag på en albyl.
            </seg>
          </u>
          <note type="speaker" n="300fdfa4">
            Anf. 136 CARL-AXEL JOHANSSON (m) replik:
          </note>
          <u who="Q5885773" xml:id="i-b85cc2ba740a7dff-18" n="15b45ec6">
            <seg n="5e2ff2fc">
              Fru talman! Nej, jag var inte med i Norge, men jag vet att man
              exempelvis i Danmark har ökat tillgängligheten. De erfarenheter
              man har i Danmark har visat att till exempel rökavvänjningsmedel
              har blivit billigare genom en försäljning i dagligvaruhandeln.
              Det är ju anmärkningsvärt att man får sälja tobak i affärerna
              men inte det som används för att kanske komma bort från tobaksbruket.
              Det tycker jag nog att man skulle kunna få göra.
            </seg>
            <seg n="3fa6ae92">
              Vad gäller smärtstillande preparat har man inte sett en ökad
              konsumtion i Danmark, inte på något sätt. Däremot har priserna
              stigit något på smärtstillande preparat i Danmark beroende på
              att det är mindre förpackningar man köper. Det kanske också är
              så att man som patient, eller någon som är i behov av dessa preparat,
              är beredd att betala ett lite högre pris för bättre tillgänglighet.
              Man kanske slipper långa väntetider på apoteket. Man kanske slipper
              köra långa sträckor. Dessutom har man öppethållande som stämmer
              mer med ens arbetstider. Jag ser alltså inte hindret, i synnerhet
              som en statlig utredning i slutet av 90-talet Konkurrensverket
              också har pekat på att detta skulle kunna ge en mycket bättre
              egenvård. Dessutom har man ju faktiskt, nu när apoteket säljer
              via Internet, visat själv i sitt system att man kan sköta den
              farmaceutiska rådgivningen på annat sätt. Apoteksaktiebolaget
              gör det i alla fall. Så vari ligger hindret?
            </seg>
          </u>
          <note type="speaker" n="7f5bc63b">
            Anf. 137 CONNY ÖHMAN (s) replik:
          </note>
          <u who="Q6256695" xml:id="i-65075b94dde4a4b2-4" n="d2a661ca">
            <seg n="e3ea37f9">
              Fru talman! Fortfarande säger Carl-Axel Johansson att det är
              problem för människor att få tag i det receptfria sortimentet.
              Min uppfattning är nog inte att människor klagar över att det
              skulle vara svårt att komma i åtnjutande av de här sakerna. Apoteket
              har i dag alldeles utmärkta öppethållandetider. Man har filialer
              på många håll ute i landet där man kan köpa dessa medel. Argumentet
              att det skulle vara någon svårighet när det gäller tillgången
              till detta tror jag inte håller. När man dessutom lägger till
              detta med Internet minskar självfallet de svårigheterna.
            </seg>
            <seg n="0249c05a">
              Det finns preparat i det här receptfria sortimentet som innebär
              risker. Det finns preparat som man kan behöva ha rådgivning omkring
              när det gäller hur, när och i vilken omfattning man ska ta dem.
              Som jag ser det är garantin för att ha tillgång till den rådgivningen
              att man köper varorna på ett apotek där det finns tillgång till
              människor som kan klara av den rådgivningen.
            </seg>
          </u>
          <note type="speaker" n="7f7d6710">
            Anf. 138 MARITA ARONSON (fp) replik:
          </note>
          <u who="Q4936554" xml:id="i-91db7102a06ae398-2" n="14677553">
            <seg n="62a26570">
              Fru talman! Jag ska bara först säga att det där med tillgängligheten
              till apoteken inte är så lätt. Jag satt häromdagen i en och en
              halv timme innan jag fick ut min medicin. Nu får jag låta min
              pensionerade man gå i stället, för det här går inte. Det var dock
              inte den fråga jag skulle ställa.
            </seg>
            <seg n="370a2ce2">
              Jag tänkte fråga om det som jag tog upp i mitt anförande, om
              att socialministern har velat göra ett läkemedelsregister som
              ska finnas på apoteket för att förhindra att patienter får för
              mycket läkemedel eller använder medicinerna på fel sätt. Så tunga
              instanser som både Läkarförbundet och Landstingsförbundet tycker
              att detta är en oklok metod att göra det på. Man säger att det
              är bättre att det finns en läkemedelsjournal som är kopplad till
              patientjournalen.
            </seg>
            <seg n="d14f9c42">
              Jag skulle vilja höra lite grann om Conny Öhmans tankar kring
              detta. Diskuterar ni detta i Socialdemokraterna? När jag ställde
              den här frågan till socialministern häromdagen i en interpellation
              tyckte jag att han mjuknade lite i kanten.
            </seg>
          </u>
          <note type="speaker" n="a15d2795">
            Anf. 139 CONNY ÖHMAN (s) replik:
          </note>
          <u who="Q6256695" xml:id="i-65075b94dde4a4b2-5" n="d2a661ca">
            <seg n="66a992f5">
              Fru talman! Det var en trevlig iakttagelse. Visst diskuteras
              den här frågan, och den har diskuterats förut här i kammaren också
              vid ett flertal tillfällen. Helt klart är väl att man på något
              sätt måste ordna så att förskrivare har lättare att få tillgång
              till vilken förskrivning patienter står på. Inte minst har detta
              varit aktuellt under höstens debatt om svårigheterna med psykiatriska
              patienter som söker akut eller på någon jourmottagning. Svårigheten
              för vårdpersonalen att veta vad patienten står på kan ju helt
              klart försvåra omhändertagandet. På något sätt tror jag att det
              är ganska väl vidimerat vid det här laget att det behövs bättre
              tillgång till vilka mediciner en patient står på. Även i äldrevården
              finns den här problematiken alldeles uppenbart.
            </seg>
            <seg n="9e39269e">
              Det som däremot är svårigheten är att komma fram till en teknisk
              lösning, och hur den ska se ut, som också innebär att man ändå
              kan säkerställa att dessa uppgifter inte blir tillgängliga för
              dem som inte ska ha tillgång till dem. Det är väl där problematiken
              ligger. Vilken av alla de olika lösningar som nu finns i debatten
              som man så småningom kommer att landa på vill jag inte ta ställning
              till för dagen.
            </seg>
          </u>
          <note type="speaker" n="e339aa97">
            Anf. 140 MARITA ARONSON (fp) replik:
          </note>
          <u who="Q4936554" xml:id="i-91db7102a06ae398-3" n="14677553">
            <seg n="0ff9693c">
              Fru talman! Vad socialministern sade var att det hade varit en
              utredning, och då har man föreslagit detta med läkemedelsregister.
              Att man sedan inte tar till sig kunskap från så tunga remissinstanser
              tycker jag låter lite konstigt. Först måste man göra som utredarna
              har sagt. Sedan kanske, i nästa steg, kan vi göra det andra. Så
              sade han.
            </seg>
            <seg n="8117e197">
              Jag vet inte om det är de diskussionerna ni har, men då blir
              jag lite bekymrad. Man ska först införa ett system. Sedan ska
              man börja titta på ett annat. Det vore kanske bättre med ett bättre
              system.
            </seg>
            <seg n="c83a1291">
              Det finns flera sådana bra system, flera projekt ute i landet,
              med läkemedelsjournaler. Vad man behöver är att riksdag och regering
              förändrar patientjournalslagen och sekretesslagen. Det vore bättre
              att man tittade på det ordentligt från början, tycker jag, än
              att göra något slags halvmesyr som sedan ändå kanske måste göras
              om. De propåer som Läkarförbundet kommer med tycker jag det låter
              som att det finns mycket klokskap i.
            </seg>
          </u>
          <note type="speaker" n="29bf6f2e">
            Anf. 141 CONNY ÖHMAN (s) replik:
          </note>
          <u who="Q6256695" xml:id="i-c14ffbcbaa4f18af-0" n="d2a661ca" next="i-720d7d055e36e3db-0">
            <seg n="b9a140dc">
              Fru talman! Jag är också medveten om vad Läkarförbundet anser.
              Jag är medveten om vad Apoteket anser. Jag är också medveten om
              vad den där utredningen sade. Men det är olika system man talar
              om. Det är olika tekniska lösningar man talar om. Det är olika
              lösningar där tillgängligheten eller snarare begränsningen av
              tillgängligheten i de olika systemen ser olika ut. De måste, som
              jag ser det, värderas mot varandra innan man så småningom kommer
              fram till vilket av dem man ska fastna för.
            </seg>
          </u>
          <note n="0af035ed" type="speaker">
            Anf. 142 GUNILLA WAHLÉN (v):
          </note>
          <u who="Q6256695" xml:id="i-720d7d055e36e3db-0" n="d2a661ca" prev="i-c14ffbcbaa4f18af-0">
            <seg n="d0f33776">
              Fru talman! Jag kunde inte avstå att ta upp den kastade handsken
              om Vänsterpartiet och våra yrkanden om statligt läkemedelsföretag.
              Det är inte helt orealistiskt att man skulle kunna starta det.
            </seg>
            <seg n="4340c2e4">
              Man kan se Sverige som ett land som har en oerhörd kunskap inom
              bioteknik och medicin och som ligger långt framme inom branscher
              som är relaterade till läkemedel och olika tekniker som man kan
              använda inom medicin. Vi har också en forskning som genom olika
              institutioner ligger i framkant. Vi avsätter oerhörda belopp av
              statliga medel för att få fram en spetsforskning. Syftet med att
              få fram kompetens och framför allt behålla den kompetensen är
              att vi ska få nya företag inom dessa branscher.
            </seg>
            <seg n="db5c1980">
              Tittar man historiskt på Sverige som ett läkemedelstillverkande
              land finner man att det finns kompetens kvar som snabbt skulle
              kunna byggas upp. Sverige har en lång tradition av statliga företag,
              såsom Vattenfall, SJ, ACO och Telia.
            </seg>
            <seg n="d34bb679">
              Ganska nyligen har ni beslutat att vi ska ha statliga kasinon.
              Det är statlig verksamhet. Det är ett statligt företag som tillhandahåller
              tjänster med statlig personal. Vill man så kan man starta ett
              företag till och med i spelbranschen i Sverige.
            </seg>
          </u>
          <note n="de33c4b9">
            Överläggningen var härmed avslutad.
          </note>
          <note n="c8053fb4">
            14 § Åtgärder mot barnäktenskap och tvångsäktenskap
          </note>
          <note type="speaker" n="9d2bb3b5">
            Anf. 143 RAIMO PÄRSSINEN (s):
          </note>
          <note n="559813d0">
            Herr talman! Våren 2002 förordade lagutskottet i sitt av riksdagen
            godkända betänkande ett tillkännagivande om att lagstiftningsåtgärder
            borde komma till stånd i syfte att förhindra barnäktenskap och
            arrangerade äktenskap.
          </note>
          <u who="Q3358814" xml:id="i-d40a63fc7bf5f4ac-0" n="2d309703">
            <seg n="58e163d2">
              I dag ska regeringens proposition Åtgärder mot barnäktenskap
              och tvångsäktenskap debatteras i kammaren. Därutöver behandlas
              ett antal motionsyrkanden från 2001, 2002 och 2003.
            </seg>
            <seg n="7b7e141d">
              Propositionen innehåller förslag på förändringar i äktenskapsbalken
              med flera lagar. Enligt förslagen ska hindersprövning inför svensk
              myndighet alltid ske med tillämpning av svensk lag. Om ingen av
              parterna har anknytning till Sverige genom medborgarskap eller
              hemvist ska för var och en av dem även medborgarskapslandets eller
              hemvistlandets lag tillämpas.
            </seg>
            <seg n="accb3793">
              En konsekvens av förslagen är att ingen längre kan ingå äktenskap
              inför svensk myndighet före 18 års ålder utan särskilt tillstånd.
              Villkoren för att få ett sådant tillstånd föreslås också bli skärpta.
            </seg>
            <seg n="2204508d">
              Det föreslås vidare en ny regel som förbättrar och förtydligar
              möjligheten att vägra erkänna ett utländskt äktenskap som har
              ingåtts under tvång eller som inte tillåtits vid en svensk hindersprövning.
            </seg>
            <seg n="1850d0e3">
              Propositionen innehåller också förslag till lagförändringar som
              ska förebygga att äktenskap ingås inför svensk myndighet i strid
              mot gällande ordning.
            </seg>
            <seg n="56f02bc6">
              Möjligheten till äktenskapsskillnad utan föregående betänketid
              föreslås utvidgad till att även omfatta fall där äktenskapet ingåtts
              under tvång eller i strid mot ålderskravet. Allmän åklagare ska
              kunna föra talan om äktenskapsskillnad i dessa fall.
            </seg>
            <seg n="a7c5a304">
              Herr talman! Ärade kolleger och åhörare! Jag vill först tala
              om att vi i Folkpartiet länge har krävt åtgärder mot barnäktenskap.
              Därför är vi glada att propositionen har kommit. Den ser i stora
              delar väldigt bra ut, men vi har vissa önskemål om kompletteringar.
              Däremot är vi i utskottet helt eniga om att det behövs en skärpning
              av lagstiftningen men att det också behövs olika informationsinsatser
              och andra typer av åtgärder för att se till att färre omyndiga
              än i dag vigs till äktenskap, frivilligt eller under någon form
              av tvång.
            </seg>
            <seg n="9cfa77ee">
              Lagstiftningen kan, som sagt, nå en bit, men strukturer, kulturer
              och sedvänjor kan bara ändras genom ökad kunskap och en gemensam
              värdegrund. Dit har vi ännu en bit att gå på alla nivåer i samhället.
            </seg>
            <seg n="860c677a">
              Folkpartiet liberalerna anser med andra ord att propositionen
              har förutsättningar att leva upp till sitt vällovliga syfte, även
              om vi, som sagt, har funnit några punkter där vi vill komplettera
              propositionen. Därför är det ganska många folkpartistiska reservationer
              i betänkandet.
            </seg>
            <seg n="77b1f481">
              I dag tänker jag dock yrka bifall endast till reservation nr
              5 under punkt 5, även om vi givetvis står bakom samtliga reservationer
              i betänkandet som Folkpartiet har skrivit under.
            </seg>
            <seg n="fa2b0773">
              Vi väljer att yrka bifall till just denna reservation eftersom
              propositionen inför en möjlighet till kollektiv bestraffning av
              ett helt samfund. Ett samfund kan mista hela sin vigselrätt på
              grund av att en enskild vigselförrättare missbrukar sin vigselrätt.
              Detta är som att hota med att såga ned ett helt träd när det är
              en gren som är mögelangripen.
            </seg>
            <seg n="73d08f7e">
              Kollektiv bestraffning har inte tidigare varit en del i svenskt
              rättssystem. Vi hade i stället önskat ett strängt individuellt
              ansvar för samtliga vigselförrättare, även för dem i Svenska kyrkan.
            </seg>
            <seg n="c45878b7">
              En viktig del i informationsinsatserna som vi önskar få återrapporterad
              till riksdagen är den rena upplysningen om att föräldrabalkens
              regler är långt mer skyddande av barn som själva blivit föräldrar
              än vad äktenskapsbalken är.
            </seg>
            <seg n="7b527f5e">
              Att lagen om äktenskap skulle ge en tryggare tillvaro rent juridiskt
              för en ung människa är en illusion med historiska vingslag. I
              Sverige har en ensamstående ung mamma inte samma utsatta situation
              i dag som för några årtionden sedan.
            </seg>
            <seg n="b3447e9f">
              Tiden tycks ännu inte vara mogen för ett totalstopp, men med
              propositionens skärpningar torde antalet barnäktenskap ändå minska.
              Föräldrabalken stadgar att föräldrarna och om dessa inte har möjlighet
              socialnämnden är skyldiga att sörja för att barnet får tillfredsställande
              försörjning och utbildning. Detta ansvar upphör dock före 18-årsgränsen
              om barnet ingår äktenskap. Föräldrarna kvarstår som förmyndare.
              Det reella ansvaret och möjligheten att skydda barnet upphör från
              föräldrarnas sida.
            </seg>
            <seg n="6e33d955">
              Enligt äktenskapsbalken ska de bägge jämställda makarna ansvara
              för varandras ekonomiska försörjning. Om makas eller makes utbildning
              står det ingenting i äktenskapsbalken. Det finns heller inga undantag
              för om äktenskap ingåtts mellan en omyndig och en myndig person,
              det vill säga mellan ett barn och en vuxen, trots att denna situation
              faktiskt skapar en obalans i rättshandlingsförmåga.
            </seg>
            <seg n="7cd3b626">
              Om den ena maken försummar sin underhållsskyldighet får domstolen
              dessutom ålägga den maken att betala underhållsbidrag till den
              andra maken. Det kan i praktiken innebära att ett omyndigt barn
              kan få försörja en myndig make.
            </seg>
            <seg n="4bbffbee">
              Tyvärr har också utvecklingen i praxis varit sådan att dispens
              från ålderskravet givits per automatik om det funnits gemensamma
              barn eller om flickan varit gravid. Någon verklig helhetsbedömning
              av om äktenskapet skulle vara bra för den underårige har inte
              skett. Men nu hoppas vi ju samtliga att denna praxis bryts. Därför
              vill vi också ha en snar utvärdering av hur lagändringarna får
              genomslag i verkligheten.
            </seg>
            <seg n="5456f98a">
              Från Folkpartiets sida har vi också påpekat att det inte finns
              någon reell anledning att särbehandla homosexuellas dispensmöjlighet
              från ålderskravet vad gäller partnerskap detta särskilt när signalen
              ska bli tydlig om att gemensamma barn inte ska kunna utgöra enda
              skäl för dispens.
            </seg>
            <seg n="665f11e5">
              Regeringen menar nu att utredningen vid ansökan om dispens från
              ålderskravet får ske i första hand genom samtal mellan den underårige,
              vårdnadshavarna och den tilltänkte maken, enskilt liksom gemensamt.
              I lagtexten föreslås däremot omnämnas enbart särskilt hörande
              av vårdnadshavare.
            </seg>
            <seg n="dc96cde1">
              Här skulle vi i Folkpartiet ha velat få in även i lagtexten att
              Socialstyrelsen ska höra den underåriga, detta inte enbart för
              att få en uppfattning om dennas inställning till vigseln utan
              även för möjligheten att bedöma den ungas mognad.
            </seg>
          </u>
          <note n="039e487d">
            Förslagen berör i tillämpliga delar också registrerade partnerskap.
          </note>
          <note n="fa3d9b91">
            Slutligen, herr talman, vill jag säga att lagändringarna föreslås
            träda i kraft den 1 maj 2004. Utskottet föreslår att riksdagen
            antar regeringens lagförslag och avslår samtliga motioner.
          </note>
          <note n="0a9a70be" type="speaker">
            Anf. 144 MIA FRANZÉN (fp):
          </note>
          <note type="speaker" n="ea29651e">
            Anf. 145 YVONNE ANDERSSON (kd):
          </note>
          <u who="Q4935945" xml:id="i-8ce75cd2ba227a29-0" n="d01ec6a2">
            <seg n="135d06ff">
              Herr talman! Den här propositionen rör två viktiga fundament
              i kristdemokratisk ideologi. Det ena är äktenskapet som är en
              grund i samhällsbygget. Det andra rör våra barns bästa, barnperspektivet.
              Dessa båda viktiga fundament måste hanteras varsamt just för att
              de ska gynna ett gott samhälle, vilket faktiskt är ett mål för
              oss alla som sitter här.
            </seg>
            <seg n="a1b142ff">
              Regeringen har tagit ett rejält grepp för att förhindra barnäktenskap
              och tvångsäktenskap, och det välkomnar vi. Det är precis vad som
              behövs för att stå upp för äktenskapet och för barnen. Äktenskapet
              är ett förbund som inte ska kunna ingås hur som helst, inte kunna
              lösas upp hur som helst och som faktiskt har en viktig funktion
              i vårt samhälle. Det är därför viktigt att det finns lagar som
              avgör vilka som har rätten att ingå ett äktenskap, vilket skydd
              som ska finnas för dem som är äkta makar och vilka förhållanden
              som gäller om ett äktenskap behöver upplösas.
            </seg>
            <seg n="53f1c53b">
              För att äktenskapet ska vara det viktiga fundament i samhället
              och för familjebildning som det är måste det finnas en tydlig
              lagstiftning. Att äktenskap inte ska kunna ingås av barn är exempel
              på sådant som tydligt ska framgå där.
            </seg>
            <seg n="11cee5d2">
              Våra barn är samhällets framtid. Ett barn måste få vara barn
              den tid som det ska utvecklas för att senare kunna axla vuxenvärldens
              ansvar och skyldigheter. Barnperspektivet innebär att man ska
              se till barnets bästa i alla lägen. Barn ska därför inte axla
              det vuxenansvar som äktenskap och familjebildande innebär. Barn
              behöver tid för att mogna och finna den partner de vill älska
              och leva tillsammans med. Kristdemokraterna är emot barnäktenskap
              och tvång som ofta finns inblandat i dessa sammanhang.
            </seg>
            <seg n="97727c61">
              Herr talman! Regeringen föreslår dock en möjlighet att ändå godkänna
              barnäktenskap om det finns särskilda skäl. Detta gör först och
              främst systemet väldigt otydligt och oförutsebart, och det öppnar
              upp för subjektiva överväganden beträffande vad särskilda skäl
              innefattar. Vad innebär särskilda skäl, och hur kan detta begrepp
              förändras över tid visavi praxis? Bland de omständigheter som
              enligt regeringens förslag kan leda till att ett äktenskap ändå
              erkänns är att makarna efter det att äktenskapet har ingåtts har
              fått barn. En sådan reglering skulle enligt min mening få negativa
              följder både för makarnas barn och för den underåriga som själv
              är ett barn.
            </seg>
            <seg n="b066c5d9">
              Om det trots allt vid tillämpningen av denna lag skulle visa
              sig att det finns behov av en möjlighet att erkänna utländska
              äktenskap i vissa fall, anser jag att en sådan regel måste vara
              klar att tillämpa. Då utgår jag från att regeringen återkommer
              till riksdagen.
            </seg>
            <seg n="4a36ae2e">
              Herr talman! Regeringen föreslår också att det ska finnas större
              möjligheter till äktenskapsskillnad utan betänketid. Detta kan
              innebära att den part som en gång ingick äktenskapet som underårig
              efter många år ska kunna få ut skilsmässa utan betänketid. Om
              parterna sedan har barn kommer det inte att finnas någon betänketid,
              vilket normalt krävs med hänsyn till barnets bästa. Detta måste
              noga följas. Därför föreslår vi i en reservation tillsammans med
              Folkpartiet att lagändringarna bör utvärderas två år efter det
              att lagen har trätt i kraft och att utgångspunkten i utvärderingarna
              ska vara barnens bästa.
            </seg>
            <seg n="333c4118">
              Herr talman! Jag yrkar bifall till reservation 1 under punkt
              1 men står självklart bakom våra övriga reservationer.
            </seg>
          </u>
          <note type="speaker" n="1776f363">
            Anf. 146 TASSO STAFILIDIS (v):
          </note>
          <u who="Q6186607" xml:id="i-8a5c59d078b3f042-0" n="0a2a2930">
            <seg n="9ffac47a">
              Herr talman! Vi har alla ett ansvar att förhindra barnäktenskap.
            </seg>
            <seg n="784468d2">
              Att riksdagen kommer att ställa sig bakom den proposition som
              vi debatterar i dag innebär ett ställningstagande för barns rätt
              till sin barndom, ett klargörande att vi inte längre accepterar
              barnäktenskap och tvångsäktenskap. Det har vi förvisso inte gjort
              på länge, men nu visar vi det genom en lagändring.
            </seg>
            <seg n="512c7264">
              Tvångsäktenskap enligt min och Vänsterpartiets mening är ett
              äktenskap som arrangeras mot en persons vilja eller mot ett barn.
              Lagen som tillåter barnäktenskap för barn som är utländska medborgare
              är ett svek mot barn, ett svek från oss i riksdagen och ett svek
              från regeringen ett svek från samhället. Det visar onekligen på
              att vi alla har haft en överdriven rädsla för att göra etnocentriska
              övertramp, en rädsla för att framstå som intoleranta mot andra
              kulturer. Men att inte tillåta barnäktenskap och tvångsäktenskap
              är inte en fråga om intolerans.
            </seg>
            <seg n="353074ba">
              Den nuvarande lagen har kritiserats av FN:s kommitté för barnens
              rättigheter eftersom den bland annat är diskriminerande och strider
              mot barnkonventionen. Vi har alltså i dag en lag som bara skyddar
              svenska barn eller barn med enbart svenskt medborgarskap från
              barnäktenskap. Detta är diskriminerande och ett otroligt svek
              mot alla barn med utländskt medborgarskap.
            </seg>
            <seg n="cb8f8077">
              Herr talman! Den här propositionen är resultatet av ett samarbete
              mellan s-regeringen, Vänsterpartiet och Miljöpartiet. I sin helhet
              står Vänsterpartiet bakom hela detta lagförslag, men vi har så
              klart vissa synpunkter.
            </seg>
            <seg n="084f2647">
              Vi är alla överens om att vi vill ta bort lagen som tillåter
              barnäktenskap för barn med utländsk bakgrund, vilket är ett steg
              i rätt riktning. Lagen ska börja gälla från den 1 maj. Det är
              mycket bra.
            </seg>
            <seg n="083a03ca">
              Jag vill poängtera att även om lagen nu ändras kvarstår problemet
              med att unga flickor och pojkar gifts bort. Att vi ändrar lagen
              och inte tillåter barnäktenskap är visserligen en ytterst viktig
              signal för att motverka barnäktenskap, men det behövs ytterligare
              åtgärder för att skydda de här flickorna och pojkarna, för att
              skydda dessa barn. Jag vill peka på några åtgärder som vi alla
              måste ta till oss. Det gäller inte bara oss här i riksdagen som
              lagstiftare, utan det gäller även våra kolleger i kommunerna och
              i landstingen, kommun- och landstingspolitikerna, socialtjänsten,
              skolan, föräldrar, syskon, medmänniskor och så vidare.
            </seg>
            <seg n="8455d37f">
              Jag vill lyfta fram att vi alla måste vara duktiga på att lyssna
              på de erfarenheter som framför allt många flickor i vår omgivning
              har att lyssna. Feminismen och kvinnorörelsen påminner oss hela
              tiden om att kvinnors mänskliga rättigheter aldrig får inskränkas
              och aldrig får kränkas. Traditioner och religionsfrihet ursäktar
              inte övergrepp mot kvinnors mänskliga rättigheter. I Sverige i
              dag finns det flickor som i likhet med många flickor som har blivit
              utsatta för hedersrelaterade brott alltmer högljutt hävdar rätten
              till sitt eget liv och sin egen kropp. De ifrågasätter mäktiga
              uttolkare av traditioner, seder och bruk. Och de behöver vårt
              stöd och vår hjälp. Därför ska skola, socialtjänst och lagstiftning
              stå på deras sida, och det ska ske med tydlighet. Det finns värden
              som inte kan relativiseras bort.
            </seg>
            <seg n="b44c59b6">
              Den här frågan handlar givetvis också om integrationspolitiken.
              Vi måste få till stånd en bättre integrationspolitik, en integrationspolitik
              som handlar om att förändra och förbättra människors möjligheter,
              att skapa förutsättningar för människor att delta och medverka
              i samhället. Integrering är alltså inte detsamma som lobotomering.
              Integrationspolitik måste handla om att samhället ska skapa mekanismer
              som är processinriktade. Integrationspolitiken måste hela tiden
              pågå och kan därför aldrig betraktas som säkerställd. En central
              del av detta handlar om att kvinnor och män, oavsett hudfärg eller
              medborgarskap, ska ha rätt till bostad, till arbete och ett liv
              utan att samhället diskriminerar dem. Det handlar inte heller
              om att moralisera över människors egna värderingar och livsval
              så länge ingen annan kommer till skada eller blir kränkt.
            </seg>
            <seg n="79a99271">
              Herr talman! Jag vill hålla fram ett område som vi hela tiden
              vi debatterat frågan om barnäktenskap specifikt har lyft fram.
              Det handlar då om att vi måste kunna ställa krav på de föräldrar
              som gifter bort sina döttrar. Från Vänsterpartiets sida efterlyses
              en juridisk ordning liknande den som finns vid könsstympning.
              Straffet för kvinnlig könsstympning är hårt i Sverige. Vi vet
              att det finns människor i Sverige som inte respekterar denna lag.
              Det krävs mer för att skydda barnen flickorna, de unga kvinnorna
              och pojkarna. De föräldrar som gifter bort sina barn ska kunna
              ställas till svars för det. Skulden ska inte läggas på flickorna
              och pojkarna, på barnen. Föräldrarna har ett ansvar för att inte
              gifta bort sina barn.
            </seg>
            <seg n="5d549654">
              I den här frågan har vi i Vänsterpartiet ett särskilt yttrande
              i betänkandet. Där tas den straffrättsliga aspekten upp. Vi skulle
              gärna ha sett att det nu föreliggande förslaget även innehöll
              ett straffrättsligt ansvar för föräldrar som gifter bort sina
              döttrar och söner, för i likhet med den ordning som gäller för
              könsstympning ska föräldrarna kunna ställas till svar även då.
            </seg>
            <seg n="7ae4f2be">
              Herr talman! Norge har infört en liknande lagstiftning där själva
              det faktum att det handlar om en minderårig är att likställa med
              tvång, vilket då per automatik blir straffbart. De som har ansvar
              för sina barn är just föräldrarna. Men med risk för att detta
              skulle dra ut på tiden har vi nöjt oss med att inte propsa och
              lyfta frågan gällande straffbestämmelserna och att de nu inte
              erbjuder ett tillfredsställande skydd mot barnäktenskap och tvångsäktenskap.
              Där har regeringen sagt att man i ett annat sammanhang kommer
              att överväga de här frågorna. Just därför har jag valt att inte
              reservera mig i det här avseendet.
            </seg>
            <seg n="f3df554c">
              Tidigare i dag har utrikesutskottet debatterat utrikespolitik.
              Även där är frågan väldigt viktig, för där måste Sverige precis
              som Sverige gör i dag arbeta på att bli ännu mer aktivt i det
              internationella arbetet, inte minst gentemot de länder som i dag
              väntar på att få bli EU-medlemmar. Jag syftar då specifikt på
              Turkiet som än i dag tillåter barnäktenskap. Man måste ställa
              krav internationellt. Därför är detta en fråga som inte handlar
              enbart om den lagstiftning och den ordning som vi här i Sverige
              beslutar, utan det internationella och det bilaterala arbetet
              måste vara i fokus även i frågan om barnäktenskap.
            </seg>
            <seg n="b6a3d9b1">
              Vi kan inte ens nöja oss med det, utan vi måste också då gå vidare.
              Men även om vi går vidare återstår väldigt mycket att göra. Bara
              därför att vi ställer oss bakom propositionen och talar oerhört
              vackert om generositet, solidaritet, jämlikhet, valfrihet och
              samspel mellan svenskar och invandrare betyder det inte att det
              genast blir så. Det krävs minst en tvåsidig kommunikation. Vi
              kan inte ändra på en medeltida mentalitet enbart genom informationskampanjer.
            </seg>
            <seg n="611f20c1">
              Ett sätt att ändra på den här mentaliteten är att föra en ständig
              dialog och att ha ett tålmodigt arbete mitt bland och tillsammans
              med alla de progressiva krafter som finns till exempel i invandrarorganisationer,
              i de politiska partierna, i kvinnorörelser etcetera. Vi kommer
              faktiskt mycket längre i frågor när vi är överens över våra språkgränser,
              könsgränser och partigränser, så denna lag är ett bevis för detta.
              Vi måste alltså alla stå upp för allas likvärdighet och lika rättigheter.
            </seg>
            <seg n="f061faf0">
              Herr talman! Vi har tillsammans med Folkpartiet reserverat oss
              i frågan om uppföljning. Här menar vi att lagen omgående måste
              utvärderas, särskilt vad gäller den praktiska hanteringen av dispensärendena
              i likhet med vad Mia Franzén tidigare tog upp. Här finns även
              de informationsinsatser som jag tidigare har tagit upp och som
              spelar en mycket viktig roll.
            </seg>
            <seg n="c3e3967b">
              I frågan om dispens vad gäller 18-årsgränsen är det mycket märkligt
              att det faktiskt finns och ska vara olika regler för äktenskap
              och partnerskap. Givetvis vill vi i Vänsterpartiet ha lika regler
              för både äktenskap och partnerskap. I grunden vill vi, herr talman,
              faktiskt ta bort partnerskapet och ha en äktenskapslag som gäller
              lika för alla. Men det är ju en debatt som vi längre fram i vår
              kommer till.
            </seg>
            <seg n="353483b3">
              Med anledning av att det pågår ett arbete inom Regeringskansliet
              i frågan har vi valt att inte reservera oss. Men jag kan hålla
              med om att det är märkligt att vi nu kommer att fatta beslut om
              en lag som även fortsatt kommer att ge olika regler för äktenskap
              och partnerskap.
            </seg>
          </u>
          <note n="9059bd18">
            Avslutningsvis yrkar jag bifall till reservation nr 6.
          </note>
          <note type="speaker" n="264adb2a">
            Anf. 147 VIVIANN GERDIN (c):
          </note>
          <u who="Q4949860" xml:id="i-6901a83723288c39-0" n="e9e9a89e" next="i-6b121b2e6b2513f3-0">
            <seg n="5f9f241a">
              Herr talman, ledamöter och åhörare! Äntligen, vill jag säga,
              har vi kommit så långt att vi nu lagstiftningsvägen tar steget
              mot ett bättre skydd för att förhindra att minderåriga flickor
              mot sin vilja blir bortgifta.
            </seg>
            <seg n="30b2b602">
              Betänkande LU19 är resultatet av att lagutskottet våren 2002
              framfört krav till regeringen på att omgående återkomma med ett
              lagförslag för att förhindra barn- och tvångsäktenskap. Jag känner
              mig mycket delaktig i detta eftersom jag har deltagit i utskottets
              diskussioner och följt frågan hela vägen ut.
            </seg>
          </u>
          <note n="4da0f6d9">
            Jag yrkar bifall till lagutskottets förslag i betänkandet, bortsett
            från punkt 2.
          </note>
          <u who="Q4949860" xml:id="i-6b121b2e6b2513f3-0" n="e9e9a89e" prev="i-6901a83723288c39-0">
            <seg n="974a6d5f">
              Från Centerpartiets sida välkomnar vi föreslagna förändringar
              i äktenskapsbalken som innebär att man tydligt tar ställning mot
              barnäktenskap och tvångsäktenskap. Vi anser att det är viktigt
              att klargöra att äktenskap ej ingångna enligt svensk lag inte
              ska erkännas i vårt land. Att den svenska lagens bestämmelser
              ska gälla vid hindersprövning vid vigsel inför svensk myndighet
              är lika viktigt som att vi lagstiftningsvägen utökar möjligheten
              att vägra att erkänna vissa utländska äktenskap som ingåtts i
              strid med svensk lag.
            </seg>
            <seg n="f4aa3531">
              Med vetskap om de krav och förväntningar som många unga minderåriga
              flickor från andra kulturer lever med är det vårt ansvar att via
              lagen skydda minderåriga flickor från förtryck och tvångsäktenskap
              detta oavsett kulturbakgrund.
            </seg>
            <seg n="922264f3">
              Det är vår skyldighet att medverka till att unga kvinnor som
              lever i vårt land ges en bra start i livet och till att de med
              lagens hjälp ska kunna hävda sin rätt att själva avgöra när och
              med vem de eventuellt vill gifta sig.
            </seg>
            <seg n="904112d4">
              Enligt äktenskapsbalken kommer det även framdeles att vara möjligt
              att gifta sig när man är under 18 år men först efter en dispensansökan
              till länsstyrelsen, dessutom med angivande av särskilda skäl.
              Vid denna dispensansökan till länsstyrelsen ges vårdnadshavaren
              enligt lagen rätt att yttra sig. Tyvärr har lagutskottet inte
              lagstiftningsvägen medverkat till att även den underårige ges
              rätt att lämna sitt yttrande vid dispensansökan. Det tycker vi
              är en stor brist, och detta kan medföra nackdelar för den underårige.
            </seg>
            <seg n="1578a73f">
              Att ingå äktenskap är ett stort steg in i vuxenlivet och ett
              val av samlevnadsform som medför stora förändringar för till exempel
              en ung gymnasiestuderande flicka eller pojke som tvingas till
              äktenskap och måste avbryta sina studier.
            </seg>
            <seg n="0c23cc40">
              Vi i Centerpartiet anser därför att även den underåriges egen
              inställning borde höras och att den rätten ska skrivas in i lagen
              i syfte att utröna bakomliggande orsaker till ett äktenskap före
              18 års ålder. Jag vill därför, herr talman, yrka bifall till Folkpartiets
              och Centerpartiets reservation nr 2.
            </seg>
            <seg n="f0bca44e">
              Centerpartiet välkomnar också regeringens förslag om en ny regel
              som ger de här utökade möjligheterna att vägra erkänna vissa utländska
              äktenskap utifrån skälet att de sannolikt har ingåtts på grunder
              som inte är förenliga med svenska värderingar.
            </seg>
            <seg n="0542cb78">
              Beträffande svenska äktenskap ingångna enligt lag men av misstag
              eller under svek tycker vi att situationen är lite annorlunda
              och att dessa äktenskap tills vidare får upplösas enligt gällande
              bestämmelser. Kärnfrågan för oss är att svensk lagstiftning ska
              följas.
            </seg>
            <seg n="60f862b5">
              Även utskottets förslag i betänkandet om möjlighet till skilsmässa
              utan betänketid stöder vi, med hänvisning till de speciella bakomliggande
              skäl som kan finnas när det gäller en underårig med utländsk bakgrund
              som ingår äktenskap.
            </seg>
            <seg n="68431e6c">
              Föräldrarnas medverkan till och ansvar för underårigas äktenskap
              har också diskuterats, likaså om det ska vara straffbart att arrangera
              barnäktenskap. Lagutskottet har dock valt att avstå från att i
              dagsläget föreslå straffrättsliga åtgärder. Det är vår förhoppning
              att vi med den nya lagen, tillsammans med ökad information och
              en dialog med föräldrar med ursprung i andra kulturer, kan medverka
              till att de unga flickorna i högre grad ska känna samhällets stöd
              och att vi därmed också ska kunna undvika tvångsäktenskap.
            </seg>
            <seg n="db66fd4e">
              Då det gäller punkten om dispens från 18-årsgränsen för registrering
              av partnerskap delar vi utskottsmajoritetens ställningstagande
              att för närvarande inte möjliggöra dispens för partnerskap för
              dem som är under 18 år.
            </seg>
          </u>
          <note type="speaker" n="71ee31e3">
            Anf. 148 MARIA HASSAN (s):
          </note>
          <u who="Q4988676" xml:id="i-c34ce5867c3f8071-0" n="e56b30d4" next="i-8bb5a7934c2d8293-0">
            <seg n="0ab80109">
              Herr talman! De föreslagna lagändringarna i betänkandet LU19
              syftar till att förbättra skyddet för enskilda mot påtvingade
              och förtidiga äktenskap och därigenom förhindra barn- och tvångsäktenskap.
            </seg>
            <seg n="c969db1f">
              När jag läser och hör orden barnäktenskap och tvångsäktenskap
              ser jag framför mig förlorade drömmar och förlorade möjligheter.
              Trots att Sveriges lagstiftning sätter barnens rättigheter i centrum
              står en grupp barn med hemvist i Sverige helt oskyddade inför
              de vuxnas makt och påtryckningar.
            </seg>
            <seg n="b066df89">
              Enligt dagens lagstiftning kan utländska medborgare gifta sig
              inför svensk myndighet utan att svensk lag tillämpas vid hindersprövning.
              I stället tillämpas hindersprövning enligt medborgarskapslandets
              lag. Eftersom låg ålder i vissa länder inte utgör något hinder
              utnyttjar föräldrarna sin makt och tar ifrån barnen deras rätt
              att själva kunna bestämma sin framtid. Jag behöver inte gå igenom
              de tragiska händelserna när ungdomar, särskilt flickor, utsatts
              för vuxnas påtryckningar, våld och även mord.
            </seg>
            <seg n="d0e6b3df">
              Det kan inte vara acceptabelt som det är i dag att barn till
              utländska medborgare med hemvist i Sverige inte har samma lagliga
              skydd som barn till svenska föräldrar. Det är uppenbart att detta
              är en form av diskriminering som måste avskaffas. Sverige har
              anslutit sig till barnkonventionen, och FN:s kommitté för mänskliga
              rättigheter har uppmanat Sverige att vidta åtgärder för att förbättra
              skyddet för minderåriga i fråga om äktenskap. Detta skydd ska
              omfatta både svenska barn och barn till utländska föräldrar med
              hemvist i Sverige.
            </seg>
            <seg n="c97c154a">
              Som lagstiftare inser vi att frågan i mycket handlar om attitydförändringar.
              Vi behöver föra en bred samhällsdialog för att dessa förändringar
              ska ske. Att samtliga partier står bakom dessa lagändringar sänder
              tydliga politiska signaler om att barnäktenskap och tvångsäktenskap
              inte är accepterade.
            </seg>
            <seg n="1388b14e">
              Trots att det råder enighet i stort finns det i betänkandet sju
              reservationer och två särskilda yttranden. Jag kommer att gå igenom
              lagändringarna och argumentera för varför vi avstyrker samtliga
              reservationer.
            </seg>
            <seg n="6a19f951">
              I betänkandet förslås att den svenska lagens bestämmelser om
              äktenskapshinder alltid ska tillämpas vid hindersprövning för
              vigsel inför en svensk myndighet. Tillstånd att gifta sig före
              18 års ålder ska ges av länsstyrelsen endast om det finns särskilda
              skäl. Även utländska medborgare som är under 18 år eller som är
              halvsyskon ska inte längre få gifta sig i Sverige utan dispens.
              En sådan dispens ska meddelas endast om det finns särskilda skäl.
            </seg>
            <seg n="08d6b514">
              Det är lite svårt att förstå reservationen från Folkpartiet och
              Centerpartiet. Dispensprövningen handlar i första hand om att
              skydda omyndiga från förtidiga äktenskap, inte att ge dem rätten
              att ingå äktenskap.
            </seg>
            <seg n="95a5e457">
              Det föreslås också att förtydliga och utöka möjligheterna att
              vägra erkänna vissa utländska äktenskap. Ett utländskt äktenskap
              ska inte erkännas i Sverige om det är sannolikt att det har ingåtts
              under tvång och minst en av parterna hade anknytning till Sverige
              eller om det skulle ha funnits hinder mot äktenskapet enligt svensk
              lag vid den tidpunkt då det ingicks. Ett äktenskap kan erkännas
              om det finns särskilda skäl.
            </seg>
            <seg n="61161ae2">
              Jag förstår mycket väl Yvonne Anderssons krav att dessa skäl
              borde vara tydligt reglerade. Som bekant är dock livet oförutsägbart,
              och det kan finnas omständigheter som vi politiker inte ser i
              dag. Låt oss se hur lagen kommer att tillämpas! När vi utvärderar
              lagen ser vi tydligt vilka förändringar vi måste vidta.
            </seg>
            <seg n="270f222b">
              Det föreslås utökade möjligheter till äktenskapsskillnad utan
              betänketid. Många har redan gått igenom den lagändringen, men
              jag tillåter mig att upprepa det. Om en make har tvingats att
              ingå äktenskapet eller om maken har gift sig före 18 års ålder
              utan tillstånd ska maken ha rätt till omedelbar skilsmässa. Även
              allmän åklagare ska kunna föra talan om äktenskapsskillnad i sådana
              fall. Tvång och våld leder till straffrättsliga påföljder. Här
              vill jag svara Tasso Stafilidis att det i dag finns en möjlighet
              att straffa föräldrar som tvingar sina barn till äktenskap. Straff
              för olaga tvång enligt brottsbalken är böter eller fängelse i
              högst två år. Om brottet bedöms som grovt kan straffet uppgå till
              sex år.
            </seg>
            <seg n="4f3a2564">
              Ytterligare en viktig lagändring handlar om att kontrollen av
              vigselförrättare, registreringsförrättare och trossamfund med
              vigseltillstånd ska förbättras. Vi vet att det sker positiva attitydförändringar
              bland de flesta samfund som har vigseltillstånd. Dokument inifrån
              visade för några månader sedan att de flesta samfund som har vigseltillstånd
              följer lagen.
            </seg>
            <seg n="138d6a9a">
              Samtidigt förekommer det att obehöriga vigselförrättare håller
              religiösa ceremonier som inte har någon rättslig verkan. Att utge
              sig för att vara behörig är straffbart enligt bestämmelser om
              brottet föregivande av allmän ställning. Om ett sådant förhållande
              upptäcks kan det leda till disciplinansvar, åtalsanmälan, avskedande
              eller entledigande. I vissa fall ska även allmän åklagare underrättas.
              Ett trossamfunds vigseltillstånd ska dras in om samfundet inte
              längre uppfyller de för tillståndet uppställda kraven.
            </seg>
            <seg n="11ec3b67">
              Samfundet måste göra en tydlig skillnad mellan religiösa ceremonier
              som inte har någon rättsverkan och civilrättsligt giltiga vigselförrättningar.
              Det framgår tydligt att det finns flera steg av påföljder innan
              samfundet förlorar sitt vigseltillstånd.
            </seg>
            <seg n="a8fe03aa">
              Mot bakgrund av detta yrkar jag avslag på Folkpartiets reservation
              5.
            </seg>
            <seg n="94744f48">
              Lagstiftningen mot barnäktenskap och tvångsäktenskap är en del
              i ett större åtgärdsprogram från regeringens sida för att stödja
              ungdomar i patriarkala familjer. Vår utgångspunkt är att svenska
              myndigheter inte ska medverka i tillkomsten av äktenskap som strider
              mot grundläggande värderingar i vårt samhälle. Ingen får ta ifrån
              barnen rätten att kunna förverkliga sina drömmar.
            </seg>
          </u>
          <note n="78aaed28">
            Jag yrkar bifall till betänkandets förslag och avslag på alla
            reservationer.
          </note>
          <note n="406b2aa3" type="speaker">
            Anf. 149 MIA FRANZÉN (fp) replik:
          </note>
          <u who="Q4988676" xml:id="i-8bb5a7934c2d8293-0" n="e56b30d4" prev="i-c34ce5867c3f8071-0">
            <seg n="725f1f9e">
              Herr talman! Jag tänkte fråga dig, Maria, lite om det instrument
              som vi har föreslagit med återgång av äktenskap. Det är en viss
              skillnad mellan det som vi föreslår och det som regeringen anför
              i propositionen om att äktenskapsskillnad är det som man kan använda
              sig av i de fall då en enskild vigselförrättare har brustit i
              något av de avseenden som gäller, till exempel åldershindersprövningen.
            </seg>
            <seg n="1755e586">
              Man kan ställa vigselförrättaren till svars; det har vi hört.
              Man kan börja undersöka om trossamfundet missköter sin vigselrätt.
              Däremot upphör inte själva det äktenskap som vigselförrättaren,
              kanske med ont uppsåt, har sett till kommit till stånd. Det upphör
              inte per automatik, och det finns ingen nullitet. Det man hänvisar
              till i stället är omedelbar möjligtvis äktenskapsskillnad.
            </seg>
            <seg n="7e390884">
              Det som händer när man dömer till äktenskapsskillnad är att arvsrätten
              under en viss period påverkas. Man ärver ju varandra under äktenskapet.
              Det presumerade faderskapet blir ju också en konsekvens av äktenskapet,
              och en underhållsskyldighet finns också med. Vidare gäller det
              även bodelning.
            </seg>
            <seg n="2ff9d644">
              Min fråga är: Varför inte återgång av äktenskap, som vi ser som
              ett mer riktigt instrument?
            </seg>
          </u>
          <note type="speaker" n="6b926e6e">
            Anf. 150 MARIA HASSAN (s) replik:
          </note>
          <u who="Q4988676" xml:id="i-c34ce5867c3f8071-1" n="e56b30d4" next="i-8bb5a7934c2d8293-1">
            <seg n="577befdb">
              Herr talman! Jag vet inte om jag riktigt har förstått frågan,
              men jag försöker svara. Min utgångspunkt är att det finns annat
              skydd i samhället för barnen än äktenskapet. Vi kan inte sända
              signaler ut till samhället om att för att skydda dig och för att
              ha några ekonomiska fördelar så måste du gifta dig.
            </seg>
          </u>
          <note n="2827910e" type="speaker">
            Anf. 151 MIA FRANZÉN (fp) replik:
          </note>
          <u who="Q4988676" xml:id="i-8bb5a7934c2d8293-1" n="e56b30d4" prev="i-c34ce5867c3f8071-1">
            <seg n="a2f34ea4">
              Herr talman! Det var inte riktigt det jag tänkte på. Om det brister
              i något formkrav nu så blir äktenskapet en nullitet; då finns
              inte den rättshandlingen. Det har inte blivit något äktenskap.
              Det som händer om man säger att det har funnits ett äktenskap
              och att det ska bli äktenskapsskillnad är att bodelning måste
              ske och så vidare. Det var det jag frågade om. Varför vill man
              inte gå med på en återgång av äktenskap? Detta är någonting som
              har framkommit som ett problem, även om det kanske bara är enstaka
              fall som man nämner i handlingarna. Ett fall är i alla fall ett
              fall för mycket.
            </seg>
          </u>
          <note type="speaker" n="5b129631">
            Anf. 152 MARIA HASSAN (s) replik:
          </note>
          <u who="Q4988676" xml:id="i-27ef277546372c64-0" n="e56b30d4">
            <seg n="1b2a44d8">
              Herr talman! Jag håller med om att ett fall kan vara för mycket
              just i de äktenskap som du pratar om, Mia Franzén. Men i dag har
              vi inget underlag för att fatta beslut. Jag hoppas att vi återkommer
              till frågan. I dag pratar vi enbart om barnäktenskap och tvångsäktenskap.
              Vi saknar underlag för de andra äktenskap som du nämnde.
            </seg>
          </u>
          <note type="speaker" n="596225c1">
            Anf. 153 VIVIANN GERDIN (c) replik:
          </note>
          <note n="ad218cab">
            Herr talman! Jag vill ställa några frågor till Maria Hassan angående
            punkt 2, tillstånd att ingå äktenskap före 18 års ålder.
          </note>
          <u who="Q4949860" xml:id="i-6b121b2e6b2513f3-1" n="e9e9a89e">
            <seg n="a5c5c824">
              Centerpartiet står med på reservationen tillsammans med Folkpartiet.
              Jag tycker att det är viktigt att utskottsmajoriteten verkligen
              tolkar reservationen som att man ska utgå från att man faktiskt
              inte vet. Det står här om att man ändå vill gifta sig före 18
              års ålder. Det är ju just det man ska ta reda på! Det är därför
              jag har reserverat mig för det här; jag tycker att det är så viktigt
              att man även hör den underåriga, och inte bara vårdnadshavaren.
              Man kan inte med hundraprocentig säkerhet utgå från att den underåriga
              verkligen vill ingå ett äktenskap när någon söker dispens. Det
              kan faktiskt ligga påtryckningar bakom som gör att de underåriga
              godkänner att man lämnar in en dispensansökan. Vi vet att det
              sker och att det har skett hittills. Det är en svaghet i lagstiftningen.
              Det är otroligt viktigt för oss att man ger möjligheter i lagen
              inte bara till vårdnadshavaren utan även till den underåriga så
              att han eller hon får samtala med personer utan att vårdnadshavaren
              är närvarande.
            </seg>
            <seg n="6039b0e8">
              Min fråga till Maria Hassan är: Varför kan ni inte se att det
              fortfarande ligger en risk i lagen som den är utformad på den
              här punkten?
            </seg>
          </u>
          <note type="speaker" n="ba460ba7">
            Anf. 154 MARIA HASSAN (s) replik:
          </note>
          <u who="Q4988676" xml:id="i-27ef277546372c64-1" n="e56b30d4">
            <seg n="6da4b764">
              Herr talman! Tänk att jag visste att den frågan skulle komma
              upp! Jag slog upp betänkandet, och på s. 12 står det tydligt och
              klart att i propositionen anför regeringen att utredning i första
              hand får ske genom samtal med den underåriga, vårdnadshavarna
              och den tilltänkta maken. Mer klart kan man inte skriva. Dessutom
              utgår jag ifrån att principen om barnens bästa genomsyrar hela
              samhället, så jag litar på att våra tjänstemän vid olika myndigheter
              klarar av det.
            </seg>
          </u>
          <note type="speaker" n="7c00c747">
            Anf. 155 VIVIANN GERDIN (c) replik:
          </note>
          <u who="Q4949860" xml:id="i-1434b2781438c310-0" n="e9e9a89e">
            <seg n="8c4840ca">
              Herr talman! Jag har också läst betänkandet, och jag kan se en
              särskiljning i utformningen som ger vårdnadshavaren en större
              makt och en större styrka än den minderåriga. Så har man formulerat
              det. Visst den minderåriga ska få komma till tals, men i lagstiftningen
              har man inte uttryckt det som att det skulle vara tvingande. Det
              är just den skillnaden som finns. Vårdnadshavaren har den rätten,
              men i betänkandet är den inte lika stark för den underåriga. Det
              är det som är kärnfrågan.
            </seg>
          </u>
          <note type="speaker" n="8d49cd33">
            Anf. 156 MARIA HASSAN (s) replik:
          </note>
          <u who="Q4988676" xml:id="i-27ef277546372c64-2" n="e56b30d4">
            <seg n="5abaf713">
              Herr talman! Eftersom det är vuxna som utövar påtryckningar mot
              barn så tycker jag att man i första hand ska lyssna på vårdnadshavarna.
              Då kan man i hög grad bedöma redan vid samtalet om det pågår påtryckningar.
              Barnen är offer. Därför måste man i första hand lyssna på de vuxna.
              Varför anser de att deras minderåriga son eller dotter ska gifta
              sig?
            </seg>
          </u>
          <note type="speaker" n="621ab699">
            Anf. 157 TASSO STAFILIDIS (v) replik:
          </note>
          <u who="Q6186607" xml:id="i-8a5c59d078b3f042-1" n="0a2a2930">
            <seg n="836baf67">
              Herr talman! Jag tänker ta upp den bit som handlar om de straffrättsliga
              bestämmelserna. Det är mycket riktigt så som Maria Hassan påpekar
              i sitt anförande; det finns straffrättsliga bestämmelser när det
              handlar om tvång. Men det som jag har lyft upp och tjatat om i
              utskottet och så vidare handlar om att likställa alla under 18
              år när det gäller tvång. Det är det som min fråga handlar om.
              I dag görs inte det i lagstiftningen.
            </seg>
            <seg n="3b329a33">
              Man behöver alltså inte vara tvingad. Jag har träffat flera unga
              flickor under 18 år inte minst vid mina studiebesök på vissa skolor
              som jag har redogjort för i tidigare debatter som har haft ett
              mindre helvete hemma i sina familjer. De har sett det som en tillflykt
              att kunna lämna familjen och gifta sig och få en ny frihet genom
              att gifta sig som underåriga. Bara för att de själva vill när
              de är 18 år så tycker inte jag att det är acceptabelt.
            </seg>
            <seg n="cca8db44">
              Det är den aspekten jag talar om när det inte handlar om tvång
              utan enbart om ett barn som inte har fyllt 18 år och att det ska
              likställas med tvång.
            </seg>
            <seg n="6f78e6e2">
              Därför vill jag ställa en fråga till Maria Hassan. Jag hoppas
              att hon har uppfattat vad jag har strävat efter. Det är inte själva
              tvånget; jag vet att vi har en straffrättslig bestämmelse om det.
              Anser Maria Hassan att man här bör likställa barn, när det handlar
              om barn under 18 år, med tvång? Det är det som jag efterlyser
              och hoppas att regeringen så snart som möjligt ska ta itu med.
            </seg>
          </u>
          <note type="speaker" n="0767f1ad">
            Anf. 158 MARIA HASSAN (s) replik:
          </note>
          <u who="Q4988676" xml:id="i-27ef277546372c64-3" n="e56b30d4">
            <seg n="8fa353ae">
              Herr talman! Tasso Stafilidis beskrivning är alldeles riktig.
              Jag har själv träffat många flickor som anser att äktenskapet
              är det enda sättet att fly från sina familjer. Du har rätt i det.
              Men låt oss se den här lagen verka innan vi fattar beslut om nya
              lagar. Sedan kanske vi återkommer när vi utvärderar lagen efter
              en viss tid det kan bli om ett eller två år. Tanken är inte helt
              främmande för mig, men låt oss anta lagen först och sedan återkomma
              till frågan.
            </seg>
          </u>
          <note type="speaker" n="cbb35145">
            Anf. 159 TASSO STAFILIDIS (v) replik:
          </note>
          <u who="Q6186607" xml:id="i-8a5c59d078b3f042-2" n="0a2a2930">
            <seg n="0ced5553">
              Herr talman! Det är det som jag hoppas att vi gemensamt ska göra
              i vårt samarbete att vi kommer tillbaka till frågan och ser att
              det eventuellt kommer att finnas en lucka i de här fallen. Det
              är ett sätt där man kan avskräcka och framför allt visa vad vi
              tycker och var ansvaret ligger. Ansvaret ska inte ligga på de
              här flickorna eller pojkarna. Det är det som jag tycker att vi
              på något sätt gör med den här lagen; vi lägger ansvaret på barnen.
              I stället för att hjälpa till att förändra deras verklighet lägger
              vi ansvaret på barnen när vi inte gör detta straffbart. I fall
              där man enbart är minderårig ska det räknas på samma sätt som
              tvång och det ska bli straffrättsliga efterspel.
            </seg>
            <seg n="55076dc5">
              Jag hoppas att vi kommer tillbaka till den här frågan. Jag tror
              att vi kommer att få svar på detta genom de utvärderingar som
              måste till så snart som möjligt. Det kommer att bli oerhört viktigt
              och intressant att se hur praxisen kring dispenserna kommer att
              utvecklas och hur lagen kommer att fungera i praktiken.
            </seg>
          </u>
          <note type="speaker" n="8f1fadcc">
            Anf. 160 MARIA HASSAN (s) replik:
          </note>
          <u who="Q4988676" xml:id="i-c34ce5867c3f8071-2" n="e56b30d4" next="i-8bb5a7934c2d8293-2">
            <seg n="6d50ddad">
              Herr talman! Jag har ingenting att tillägga. Jag ser fram emot
              att få se lagen i verkligheten. Sedan hoppas jag på en snabb utvärdering.
            </seg>
          </u>
          <note n="5787c538" type="speaker">
            Anf. 161 INGER RENÉ (m):
          </note>
          <u who="Q4988676" xml:id="i-8bb5a7934c2d8293-2" n="e56b30d4" prev="i-c34ce5867c3f8071-2">
            <seg n="4b4c230f">
              Herr talman! Äntligen, kan jag också säga med hänvisning till
              Selma Lagerlöf och Gösta Berlings saga . Äntligen står vi här.
            </seg>
            <seg n="945d242f">
              Det betänkande som vi nu ska ta ställning till kan lagutskottet
              känna sig stolt över enligt min mening. Det är ett utskottsinitiativ.
              Vi i utskottet är föräldrar till propositionen om åtgärder mot
              barnäktenskap och tvångsäktenskap.
            </seg>
            <seg n="323b53c8">
              Våren 2002, för nästan precis två år sedan, fanns i ett motionsbetänkande
              några motioner som ville förhindra barnäktenskap. Lagutskottet
              begärde i ett tillkännagivande att lagstiftningsåtgärder omgående
              skulle komma till stånd i syfte att förhindra äktenskap mellan
              barn eller med barn inblandade och äktenskap som ingås under tvång.
            </seg>
            <seg n="f2b14419">
              Det känns i dag mycket tillfredsställande att vi nu står i begrepp
              att fullfölja utskottets eniga vilja som manifesterades för två
              år sedan. Några av er var ju med vid den tiden.
            </seg>
            <seg n="9c0d4ca2">
              Möjligen hade jag varit ännu mer tillfreds dels om utskottet
              hade tillstyrkt en moderat motion av Cristina Husmark Pehrsson
              som väcktes ett år tidigare men som då tyvärr vändes av utskottet,
              dels om arbetet i departementet hade kunnat snabbas på. Då hade
              lagen kunnat träda i kraft före förra sommaren. Vi i utskottet
              gjorde ansträngningar i den vägen men lyckades inte få departementet
              med oss. Det är begripligt att frågor med politiskt skiljaktiga
              åsikter tar tid, men i den här frågan var vi alla överens. Man
              kan tycka att det borde ha gått undan lite snabbare.
            </seg>
            <seg n="c06a939a">
              Men sedan får jag väl möjligen erkänna att frågan är mer komplicerad
              än vad åtminstone jag i förstone kunde ana. Nu träder i varje
              fall lagen i kraft den 1 maj. Det var den tidigaste tidpunkten
              som Justitiedepartementet kunde klara av detta till.
            </seg>
            <seg n="f3099428">
              Själva lagförslaget är måhända inte fulländat i varje del. Lagrådet
              hade ju en del synpunkter, men remissinstanserna är i stort sett
              nöjda. För mig och Moderaterna har det också varit viktigt att
              lagen skulle kunna träda i kraft just nu före sommaren.
            </seg>
            <seg n="5c9bfeb9">
              Frågan om att under hot och tvång, våld och ofrihet ingå äktenskap
              är en mycket komplex materia. Därför utgår vi i utskottet ifrån
              att regeringen på sedvanligt sätt följer utvecklingen och utvärderar
              den nya lagstiftningen och återkommer till oss i riksdagen om
              det behövs.
            </seg>
            <seg n="6c207d4d">
              Det är nog inte heller någon överdrift att säga att vi är många
              här kammaren som kommer att följa hanteringen av den här nya lagstiftningen
              mycket noga. Om vi ser att det finns behov gissar jag att det
              kommer motioner i den riktningen, kanske redan till den allmänna
              motionstiden i höst.
            </seg>
            <seg n="4bf4e8b2">
              Vi moderater har alltså inga reservationer i det här betänkandet.
              Jag har själv varit så rädd att störa denna sköra planta så att
              den inte skulle kunna träda i kraft den 1 maj. Vi vill till fullo
              bifalla förslaget i betänkandet.
            </seg>
          </u>
          <note type="speaker" n="c48f4c63">
            Anf. 162 ULF HOLM (mp):
          </note>
          <u who="Q520956" xml:id="i-aecfca11d22966dc-0" n="e307bc6e">
            <seg n="22dcc97c">
              Herr talman! Inte heller vi i Miljöpartiet har några reservationer,
              men det beror på att vi inte har någon ledamot i utskottet.
            </seg>
            <seg n="91a475a6">
              Jag vill också säga att detta är ett väldigt bra betänkande.
              Det är ett arbete av Socialdemokraterna, Vänstern och Miljöpartiet
              tillsammans. Det har blivit ett utmärkt förslag i en samarbetsproposition.
              Man kan verkligen säga att äntligen kommer det. Det har tagit
              tid efter utskottets initiativ våren 2002. Men det här är ju,
              precis som Inger René sade, mycket mer komplicerat än vad man
              först tror. Frågan har varit uppe till debatt många gånger i medierna
              också. Jag tycker nog att vi har tagit ett stort steg framåt i
              den här frågan. Vi får en bättre lagstiftning när det gäller åtgärder
              mot barnäktenskap och tvångsäktenskap.
            </seg>
            <seg n="0740d6be">
              Frågan är ju svår, inte minst mot bakgrund av att vi är ett mångkulturellt
              land. Vi behöver därför hitta en bra skrivning här. Jag vet att
              det har varit mycket diskussion om detta med dispensmöjligheter
              och att det borde vara tydligare. Det kan man ju önska. Men jag
              tror också att det är väldigt svårt att skriva en lagtext så precist
              och så exakt att man utesluter alla olika möjligheter. Jag tror
              att det är mycket bra att ha den här chansen att kunna ge dispens.
              Därefter ska man utvärdera detta och följa arbetet mycket noga.
            </seg>
            <seg n="f5fb17d7">
              Därför är jag beredd att yrka bifall till en enda liten reservation,
              nämligen nr 6 som handlar om uppföljning. Jag tycker att det är
              väldigt viktigt att vi tar fasta på detta och jobbar med att utvärdera
              lagen. Dessutom måste vi också ge information om detta. Informationen
              ska nå ut till så många olika grupper, inte minst till grupper
              som kanske inte är vana att ta emot samhällsinformation i vardagen.
              Därför tror jag att vi behöver fler informationsinsatser om detta.
            </seg>
            <seg n="56d848be">
              Jag kan hålla med om det som står i vissa av reservationerna,
              men jag tycker ändå att vi ska var nöjda med det betänkande som
              finns. Jag uppmärksammar bland annat det särskilda yttrandet från
              Tasso Stafilidis om registrerat partnerskap. Jag har samma uppfattning
              som Vänsterpartiet att samma regler borde gälla för partnerskap
              som för äktenskap. Egentligen vill jag ha könsneutralt äktenskap,
              men det är en annan diskussion som vi kommer tillbaka till längre
              fram. Jag tycker att det är ganska viktigt, och det är synd att
              det inte blev så. Det pågår ju arbete där, precis som Tasso Stafilidis
              skriver i sitt särskilda yttrande. Jag tycker att det är bra nog.
            </seg>
          </u>
          <note n="f027ca79">
            Jag yrkar alltså bifall bara till reservation nr 6 och i övrigt
            till förslaget i betänkandet.
          </note>
          <note n="d718dcaf">
            Föredrogs
          </note>
          <note n="de33c4b9">
            Överläggningen var härmed avslutad.
          </note>
          <note n="fef4e89d">
            15 § Immaterialrättsliga frågor
          </note>
          <note type="speaker" n="a91d1229">
            Anf. 163 NICLAS LINDBERG (s):
          </note>
          <note n="1d348856">
            Herr talman! Vi ska nu debattera lagutskottets betänkande nr
            17 om immaterialrättsliga frågor. I betänkandet hanteras 14 motionsyrkanden
            från den allmänna motionstiden.
          </note>
          <u who="Q5953825" xml:id="i-462389ffb460316e-1" n="4f4f81a5">
            <seg n="3ad88b34">
              Utskottet är i betänkandet enigt om att avstyrka motioner som
              tar upp olika problem med så kallat patentintrång och förslag
              om patentintrångsförsäkring. Utskottet har inte någon annan uppfattning
              än motionärerna vad gäller patentets betydelse och vikten av ett
              effektivt patentskydd. Utskottet konstaterar däremot att riksdagen
              både 1994 och 1998 beslutat om skärpta åtgärder mot intrång i
              de immateriella rättigheterna. Utskottet konstaterar vidare att
              såväl nationellt som internationellt arbete i linje med motionsönskemålen
              pågår.
            </seg>
            <seg n="b7fb6653">
              Dessa reservationer kommer säkerligen att tas upp i den kommande
              debatten varför jag härmed överlämnar ärendet till kammaren.
            </seg>
          </u>
          <note n="7dde8f0a">
            Utskottet är också enigt om att avstyrka en motion om översyn
            av upphovsrätt i anställningsförhållanden. Utskottet erfar att
            regeringen efter avslutat arbete med EG-direktivet om upphovsrätt
            i informationssamhället planerar en översyn av just upphovsrätten
            bland annat vad gäller reglerna om upphovsrättens övergång.
          </note>
          <note n="61de22b5">
            I betänkandet finns fem reservationer rörande datorrelaterade
            uppfinningar, förstärkning av det upphovsrättsliga skyddet, ersättning
            för kopiering, ersättning till STIM och så kallad arenarätt.
          </note>
          <note type="speaker" n="b2ab8ec3">
            Anf. 164 HENRIK VON SYDOW (m):
          </note>
          <u who="Q5716610" xml:id="i-1792b64ba57e6cb2-0" n="c53c9123">
            <seg n="4e5a4f82">
              Herr talman! Som vi hörde handlar det här betänkandet enkelt
              uttryckt om frågor om äganderätt till idéer, alltså de regler
              som staten sätter upp för att skydda intellektuella prestationer
              mot ovälkommet eller obehörigt utnyttjande. Den som har skapat
              en skyddad produkt eller utfört en skyddad prestation ska också
              ges en ensamrätt att dra ekonomisk nytta av produkten eller prestationen.
            </seg>
            <seg n="7b5807e3">
              Den här diskussionen blir än mer angelägen och än mer viktig
              nästan för varje år som går. Den amerikanske nationalekonomen
              Jonathan Kendricks forskning visar att förhållandet mellan immateriella
              och materiella tillgångar har skiftat från 30/70 till 63/37 under
              de senaste 70 åren. Det alltså inte längre att ta på det som är
              våra allra viktigaste resurser. Det här är ett exempel som stryker
              under vikten av fungerande och effektiv immaterialrätt, upphovsrätt
              och patentskydd.
            </seg>
            <seg n="e668b3cb">
              Precis som det en gång var rätt och riktigt och nödvändigt att
              lägga grunden för den första äganderätten av fält och gårdar och
              sedan för äganderätten av fabriker och värdepapper är det nu angeläget
              att lägga grunden för teknikframsteg som leder till nya kunskaper
              och nya uppfinningar och därmed till ett rikare samhälle. Patent
              driver fram en utveckling där människor konkurrerar med varandra
              inte bara genom att kopiera utan också genom att driva fram nya
              kunskaper och nya uppfinningar. Därför är rimliga regler och en
              effektiv administration av detta ett av de allra mest angelägna
              sätten att lägga grunden för fortsatta framsteg och växande välstånd
              också på 2000-talet.
            </seg>
            <seg n="9b6bd98c">
              För konstnären, artisten, författaren är upphovsrätten till det
              egna verket angelägen för att man ska kunna livnära sig och leva
              gott på yrket. Det är med framtidsutsikter om vinst på produktutveckling
              som världens ledande forskningsföretag likaväl som små och utmanande
              nya innovationsföretag riskerar miljarder för att utveckla nya
              uppfinningar, nya mediciner och nya koder. Det är för att möjliggöra
              investeringar i framtagandet av den nya tekniken som upphovsrätt
              och patent spelar en viktig och ibland helt avgörande roll.
            </seg>
            <seg n="6fd8d3ed">
              Därför vill jag här i kammaren nu understryka att det arbete
              som pågår och har pågått med patenträttens utformning, såväl på
              nationell som på internationell nivå, är mer än angeläget för
              att lägga grunden för ett nytt, livskraftigt och framåtskridande
              samhälle där det är enkelt att förverkliga sina idéer. Vi tar
              del i det arbetet, och vi ser fram emot att regeringen under året
              kommer till kammaren med förslag som öppnar för en både stark
              och inte minst tillgänglig äganderätt till immateriella tillgångar.
            </seg>
            <seg n="acb17810">
              På samma sätt vill jag här i kammaren understryka behovet av
              att politiken öppnar för att utveckla nya fält där immaterialrättsliga
              regler kan tillämpas och ser över uppenbara luckor som finns i
              lagen i dag. Värden som i dag för till exempel arrangörerna av
              idrottsarrangemang är utslagna och undantagna kan ge möjlighet
              att väcka det man kan kalla ett sovande kapital och slumrande
              tillgångar när man utsträcker och utnyttjar immaterialrättens
              tillämpningsområde och stärker den immateriella äganderätten på
              nya fält. Det kan vi göra här och i dag i kammaren.
            </seg>
          </u>
          <note n="30b287c5">
            Herr talman! Mot bakgrund av detta yrkar jag bifall till reservation
            2 i utskottets betänkande.
          </note>
          <note type="speaker" n="149d9a71">
            Anf. 165 MARTIN ANDREASSON (fp):
          </note>
          <u who="Q5556512" xml:id="i-099dfff0e68cb971-1" n="61c7f676">
            <seg n="fd533f04">
              Herr talman! Immaterialrätten handlar om skyddet för idéer och
              för konstnärligt skapande. Precis som tidigare talare har varit
              inne på är det en grundsten för ett samhälle där människor vågar
              ta risker och lägga ned betydande tid och kraft på satsningar
              som kanske först långt senare kan bära frukt i form av en ekonomisk
              avkastning. En fungerande immaterialrätt som leder till ett väl
              samordnat system för industriellt rättsskydd av olika slag men
              också till olika former av upphovsrätt är nödvändig för att vi
              ska kunna ha ett samhälle som bygger på tillväxt, som uppmuntrar
              entreprenörskap och som stimulerar den industriella utvecklingen
              och nyföretagandet men som samtidigt också skyddar konstnärers
              och andra skapande utövares rättigheter till sitt skapande.
            </seg>
            <seg n="092f72b1">
              Det är viktigt att immaterialrätten bygger på långsiktighet.
              Det här är ett område där man definitivt vinner på en god förutsebarhet
              långt fram i tiden avseende vilka rättsregler som kommer att gälla.
              Det är också mycket viktigt att man har en enhetlighet mellan
              olika former av idéer och prestationer som man vill skydda upphovsrättsligt.
            </seg>
            <seg n="5412ad64">
              Inte minst viktigt är det också med det internationella samarbetet.
              Det är i sak olyckligt ifall olika länder i onödan väljer olika
              lösningar för att åstadkomma immaterialrättsligt skydd. Det är
              inte minst viktigt att man har ett immaterialrättsligt system
              där man håller nere kostnaderna för bevakandet av de rättigheter
              som man ska bevaka.
            </seg>
            <seg n="3da89305">
              Av den anledningen är vi från Folkpartiet mycket positiva till
              ett ökat internationellt samarbete, inte minst på EU-nivå, på
              det immaterialrättsliga området. Vid debatten i motsvarande ämne
              förra året hoppades jag att EU:s mycket långdragna förhandlingar
              om ett gemenskapspatent skulle komma i hamn. Tyvärr får jag nu
              uttrycka samma förhoppning igen. Jag hoppas innerligt att jag
              nästa gång vi debatterar immaterialrättsliga frågor i allmänhet
              slipper framföra en sådan förhoppning, utan att frågan då ska
              vara i hamn äntligen för att citera talare i den förra debatten.
              En fungerande ordning för gemenskapspatent skulle nämligen vara
              en av de viktigaste åtgärderna för att få en samordning på europeisk
              nivå som samtidigt också dramatiskt sänker kostnaderna för att
              bevaka patent i olika länder, vilket i sin tur är viktigt för
              att gynna industriell utveckling och tillväxt i Europa.
            </seg>
            <seg n="f9712c0b">
              Herr talman! Vi vet att det i flera olika sammanhang pågår ett
              intensivt arbete på EU-nivå i olika immaterialrättsliga frågor
              i Europa. En av dem kommer vi att diskutera lite senare i kväll,
              nämligen frågan om genpatent, men i detta betänkande har vi en
              fråga som handlar om EU:s arbete när det gäller patent på datorrelaterade
              uppfinningar. Det är ett komplext område, där det finns ett stort
              antal patent som beviljas på datorrelaterade uppfinningar och
              där det på alltfler områden inom industrin är så att de uppfinningar
              som tillkommer är på ett eller annat sätt datorrelaterade.
            </seg>
            <seg n="2d6de032">
              Det är angeläget att man hittar en hållbar juridisk lösning på
              detta område och att man kan åstadkomma en europeisk harmonisering
              av patentpraxis på det här området. Jag hyser gott hopp om att
              man där kommer att kunna landa på en konstruktiv kompromiss, men
              vi från Folkpartiets sida anser inte att det finns anledning att
              i dag från utskottets sida ta ställning till olika förslag i pågående
              förhandlingsarbete.
            </seg>
            <seg n="7896cfa7">
              Herr talman! Just därför att det är viktigt med en internationell
              samordning, långsiktighet och enhetlighet blir jag lite förvånad
              över tanken på att man skulle från svensk sida ensidigt införa
              en ny upphovsrättslig form, som kallas arenarätt, för att skydda
              de rättigheter som idrottsutövare eller andra kan vilja bevaka.
              Det är frågor där vi i dag har ett annat system för att bevaka
              möjligheten att kunna skydda sig som enskild idrottsutövare eller
              vad det nu kan vara mot obehöriga upptagningar och återgivningar
              av ens prestationer. Det skulle ur europeisk synpunkt vara beklagligt
              ifall Sverige här valde en särlösning.
            </seg>
            <seg n="e015b2b5">
              Avslutningsvis, herr talman! Ibland går det fort att få framgång
              i en fråga. Den dag när vi förra gången debatterade immaterialrätt
              i allmänhet diskuterade vi mycket om den statliga styrelserepresentationen
              i STIM. Dagen efter förra årets debatt beslutade regeringen helt
              i enlighet med det borgerliga förslaget att ta bort den statliga
              styrelserepresentationen. Vi får väl se om vi i år lyckas lika
              bra med att få gehör för det gemensamma borgerliga kravet att
              se över dagens system för fördelning av den statliga upphovsrättsersättningen.
            </seg>
            <seg n="79801a37">
              Bonus Presskopia har i dag inte skyldighet att ta upp som medlemsorganisationer
              alla de konstnärsorganisationer som verkar på detta område, och
              vi tycker att det kan vara väl värt att pröva om dagens ordning
              är den principiellt mest tillfredsställande.
            </seg>
          </u>
          <note n="dd344ac5">
            Av den orsaken, herr talman, vill jag yrka bifall till reservation
            nr 3.
          </note>
          <note type="speaker" n="58769edc">
            Anf. 166 INGEMAR VÄNERLÖV (kd):
          </note>
          <u who="Q6032157" xml:id="i-12d4d2adb3857f04-0" n="e27fe9fc">
            <seg n="488093f1">
              Herr talman! Immaterialrätt är den sammanfattande benämningen
              för ett antal olika regler som skyddar intellektuella prestationer.
              På det här området är mycket bra gjort, men en del återstår att
              göra, och det är det jag ska nämna lite grann om här i samband
              med de tre reservationer som Kristdemokraterna står bakom.
            </seg>
            <seg n="1a2ec143">
              Jag börjar med reservationen om den ersättning för upphovsrätt
              som har med kopiering att göra. Konstnärer har i dag laglig rätt
              till viss upphovsrättslig ersättning vid fotokopiering av deras
              verk. Staten och Kommunförbundet betalar årligen en klumpsumma
              för rätten att fotokopiera konstverk för i huvudsak undervisningssyfte.
              Resurserna betalas till företaget Bonus Presskopia, som på uppdrag
              av ett antal medlemsorganisationer bevakar rättsinnehavarnas ekonomiska
              intressen. Därefter fördelas resurserna av Bonus till medlemsorganisationerna,
              som i sin tur och efter egna regler fördelar resurserna till konstnärerna.
              Eftersom det rör sig om förhållandevis små resurser fördelas de
              oftast inte till varje enskild konstnär som fått ett verk kopierat,
              utan i stället i form av stipendier.
            </seg>
            <seg n="ce8abf14">
              Medlemsorganisationerna i Bonus representerar olika konstnärsgrupper,
              till exempel bildkonstnärer, fotografer, tecknare, tonsättare
              och författare för att ta några. Herr talman, så långt är allt
              gott och väl. Men här finns det problem, och det uppstår i och
              med att Bonus Presskopia bara tillåter en medlemsorganisation
              för varje konstform. De mindre konstnärsorganisationerna får alltså
              inte ansluta sig till Bonus. Givetvis bör statens kopieringsersättning
              gå till alla de konstnärsorganisationer som ställer sina medlemmars
              verk till förfogande för kopiering. Det borde vara självklart
              att alla konstnärer på samma villkor får del av den upphovsrättsliga
              ersättningen. Så är det emellertid inte i dag. Därför vill vi
              kristdemokrater att en utvärdering görs av det rådande fördelningssystemet.
            </seg>
            <seg n="dd33cda3">
              Förr om åren har utskottsmajoriteten avstyrkt liknande yrkanden
              med hänvisning till att man förutsätter att det vi tar upp kommer
              att övervägas inom ramen för det arbete som enligt uppgift pågår
              i Regeringskansliet och som går ut på att genomföra direktivet
              om upphovsrätt i informationssamhället. Nu avstyrker man med beskedet
              att regeringen har för avsikt att överlämna en proposition senare
              i år.
            </seg>
            <seg n="4d10e3cd">
              Även om regeringens avsikter är aldrig så goda må det förlåtas
              oss, herr talman, om vi är något luttrade när det gäller regeringens
              tidsbestämning mot bakgrund av redovisade avsikter. Under tiden
              som ingenting händer kommer även fortsättningsvis många konstnärer
              och andra utövare att gå miste om rättmätig upphovsrättslig ersättning.
            </seg>
            <seg n="e1e39063">
              STIM, Svenska Tonsättares Internationella Musikbyrå, har till
              uppdrag att bevaka kompositörers och författares verk och se till
              att de ersättningar som upphovsmännen ska ha betalas in och fördelas
              till rättighetsinnehavarna. Tillsammans med Centerpartiet vill
              Kristdemokraterna ha en ändring av upphovsrättslagen som innebär
              att i den verksamhet som bedrivs av studieförbund och ideella
              organisationer ska framförande av upphovsrättsligt skyddade verk
              kunna undantas, alltså göras fria från avgifter. Detta är ett
              viktigt inslag i strävan att inte fördyra för kulturarbetare som
              oftast arbetar engagerat och oegennyttigt i små omständigheter
              i studieförbund och i ideella organisationer.
            </seg>
            <seg n="c190286f">
              Så går jag över till vår tredje och sista reservation, den om
              arenarätten. Den som går till exempel på ett idrottsevenemang
              och betalar sin entrébiljett kan samtidigt ta med sig sin videokamera.
              Tekniskt är det möjligt att koppla kameran till en mobiltelefon
              och att sända över bilderna till en webbsida. Teoretiskt kan alltså
              vem som helst direktsända idrottsevenemanget på en hemsida. I
              dag finns det ingen materialrätt som förhindrar detta. Den som
              däremot gör samma sak i samband med en teaterföreställning begår
              ett brott mot upphovsrätten.
            </seg>
            <seg n="32dc74d8">
              I svensk lagstiftning existerar inte någon äganderätt eller upphovsrätt
              beträffande sändningsrätter för föreningar eller sammanslutningar,
              till exempel idrottsklubbar. När Fotbollförbundet säljer TV-rättigheter
              är det faktiskt bara ett slags skenbar rättighet som man säljer.
              Vad det egentligen handlar om är den rätt som tillkommer ägaren
              till en idrottsanläggning eller arrangören vid ett evenemang att
              ta ut en högre inträdesavgift för ett sändande TV-bolag. Först
              när ett TV-bolag gjort en upptagning inträder upphovsrätten, och
              då är det TV-bolaget som får den.
            </seg>
            <seg n="3a521c75">
              Det finns alltså ingen generell äganderätt beträffande händelseförlopp
              i realtid. I dag finns det ingen skyddslagstiftning beträffande
              upphovsrätt för arrangörer av idrottsevenemang, ej heller för
              evenemang med imitatörer, akrobater och cirkus- eller varietéartister.
              Arrangören har visserligen rätten till arenan där evenemanget
              sker, men informationen kring det som sker under evenemanget är
              inte skyddad i upphovsrättslig mening.
            </seg>
            <seg n="58ed40a7">
              Vi menar att behovet av skydd för rättigheter som äganderätten
              och rätten till de egna evenemangen bör utredas. Så kallade arenarättigheter
              finns i vissa andra länder. Det kan vara befogat att utreda möjligheten
              att införa liknande rättigheter i Sverige.
            </seg>
            <seg n="c9e7e2fd">
              Utskottsmajoriteten hävdar, något förvånande, att det inte finns
              några bärande skäl för att man ska överväga införande av ett nytt
              immaterialrättsligt skydd i enlighet med vad jag här har anfört.
              Vidare förvånar majoriteten när den bekänner sig till de antaganden
              som gjordes vid införandet av 1986 års lagstiftning på området
              och som går ut på att det är möjligt för artister och andra utövare
              som saknar upphovsrättsligt skydd att avtalsvägen skaffa sig garantier
              mot att obehöriga upptagningar av deras prestationer sker. Det
              är möjligt att det fanns fog för dylikt resonerande för 18 år
              sedan, då till exempel Internet inte fanns. Men hur ska någon
              i dag via ett kontrakt kunna skaffa sig garantier för att obehöriga
              upptagningar av de egna prestationerna inte sker när vem som helst
              medelst en enkel videokamera kan direktsända evenemang över hela
              världen på en hemsida? Där skulle jag gärna vilja ha ett besked
              av majoritetens företrädare.
            </seg>
            <seg n="faeb26ca">
              Herr talman! Vi kristdemokrater står naturligtvis bakom våra
              tre reservationer, men jag nöjer mig med att yrka bifall till
              reservation nr 5.
            </seg>
          </u>
          <note type="speaker" n="4ff32ee6">
            Anf. 167 TASSO STAFILIDIS (v):
          </note>
          <note n="3d309e69">
            Herr talman! I det här betänkandet har Vänsterpartiet en reservation
            tillsammans med Centerpartiet, och den handlar om datorrelaterade
            uppfinningar. Det är reservation nr 1, som jag härmed yrkar bifall
            till.
          </note>
          <u who="Q6186607" xml:id="i-e85de1ec51a7ddcd-0" n="0a2a2930">
            <seg n="5b5c25a3">
              Det har varit olika turer i den här frågan på EU-nivå. Parlamentet
              har haft en uppfattning och rådet har haft en annan uppfattning,
              och så har man till slut kommit fram med ett förslag till direktiv
              som innebär i stort sett att man ska kunna ta patent på nästan
              allting.
            </seg>
            <seg n="6735965a">
              Det tycker inte vi i Vänsterpartiet. Vi ser en fara i utvecklingen,
              där patenträtten alltmer blir storföretagens rätt mot de enskilda
              innovatörerna och de entreprenörer som är basen för framtida tillväxt
              och välstånd. Vi ser också en risk här. Om man tillåter att man
              obegränsat tar patent på i det här fallet mjukvara finns det också
              en risk för ensamrätter, för att storföretag lyckas förhindra
              innovatörer inom databranschen från att utveckla marknaden inom
              IT.
            </seg>
            <seg n="262edade">
              Det är problematiskt också eftersom gränsdragningen i dag är
              otydlig. Det blir ännu mer problematiskt om man drar gränser som
              inbegriper mjukvara när det handlar om upphovsrättsliga skydd.
              I dag har vi i Sverige ett upphovsrättsligt skydd inom området
              som till viss del skyddar upphovsrättsinnehavaren. Men direkt
              efter kan någon presentera samma sak och få patent på det och
              därigenom förhindra att mjukvaran kan bli föremål för fortsatt
              utveckling.
            </seg>
            <seg n="3d0e79e1">
              Vi ser helt enkelt en risk med det förslag som finns och vi vill
              att Sverige ska jobba vidare med att förändra den överenskommelse
              som nu ligger på bordet. Vi vill, när det gäller datorrelaterade
              uppfinningar, att man ska verka för att patent på mjukvara inte
              ska vara tillåtet.
            </seg>
            <seg n="ad511da6">
              Herr talman! I övrigt står vi i Vänsterpartiet bakom förslagen
              i betänkandet och de motiveringar som finns till avslag på de
              olika motionerna.
            </seg>
            <seg n="a04c01a1">
              Jag har tidigare pratat varmt för att man ska betala den avgift
              som STIM begär in oavsett vilka som framträder eller uppträder.
              Kristdemokraternas yrkande om ersättning för kopiering står i
              direkt strid med det som sägs om ersättning till STIM. Detsamma
              gäller Centerpartiet som i reservationerna kräver samma sak. Å
              ena sidan värnar man om de små upphovsrättsinnehavarna. Å andra
              sidan tycker man att vi i vissa fall kan strunta i dem och låta
              folk slippa betala.
            </seg>
            <seg n="a73ca72b">
              Jag har vid tidigare debatter redovisat vad det kostar, och jag
              ska inte göra det nu. Det kostar inte särskilt många kronor i
              de fall som ni presenterar i reservation nr 4. Det kostar inte
              så många kronor när man uppträder i små föreningar och så vidare.
              Det är förknippat med mycket låga kostnader. Jag tycker inte att
              det finns skäl att bifalla det krav som finns i reservation nr
              4.
            </seg>
            <seg n="7ab1a272">
              Vad gäller reservation nr 3 har jag full förståelse för problematiken.
              Vi befinner oss nu i ett arbete kring direktivet om upphovsrätten
              i informationssamhället i vårt samarbete med regeringen. Jag hoppas
              att vi där kommer fram till en bättre situation på området. Jag
              tycker att det är okej att utskottet inte har tagit ställning
              utan hänvisar till arbete som pågår. Jag vill ändå tala om att
              det är viktigt för min och Vänsterpartiets del att även de små
              upphovsrättsorganisationerna kan komma till tals och få del av
              ersättningarna för kopiering.
            </seg>
          </u>
          <note type="speaker" n="02d4a02a">
            Anf. 168 VIVIANN GERDIN (c):
          </note>
          <u who="Q4949860" xml:id="i-1434b2781438c310-1" n="e9e9a89e">
            <seg n="d58bcd4c">
              Herr talman! Ledamöter och åhörare! Jag vill ta upp två områden
              i LU17. Jag vill börja med att yrka bifall till reservation 1.
              Den gäller mjukvarupatent.
            </seg>
            <seg n="ba1823b3">
              Centerpartiet är kritiskt till hur den europeiska patentkonventionen
              tolkas av EPO, det europeiska patentverket. Vi anser att konventionen
              anger att man inte ska kunna ta patent på programvara, och vi
              finner att det är djupt olyckligt att EU driver på en patenträtt
              på mjukvara.
            </seg>
            <seg n="1a2120a1">
              Jag instämmer i det som har sagts tidigare av Vänsterpartiets
              representant om att vi har fått uppfattningen från sakkunniga
              på området att mjukvarupatent begränsar utvecklingen. I dag är
              det också väldigt otydliga formuleringar och svåra gränsdragningar.
            </seg>
            <seg n="588aa82c">
              En europeisk patenträtt som går på tvärs mot människors uppfattning
              av vad som är rätt och fel och som beviljar patent på lösa grunder
              och ständigt sätter storföretagens rätt framför småföretagens
              anser vi är olycklig. Patenträtten måste utformas så att den stöder
              gemensamma europeiska ansträngningar att utveckla småföretagandet
              och välståndet i hela Europa.
            </seg>
            <seg n="70b362f3">
              Vi ser nu en utveckling där patenträtten alltmer blir storföretagens
              rätt mot de enskilda innovatörerna. Detta kommer att hämma utvecklingen.
              Trots att datorprogram inte i sig är patenterbara enligt EU:s
              lagar har det redan utfärdats ca 30 000 patent. Det råder också
              väldigt många oklarheter, mycket beroende på att rådet och EU-kommissionen
              har haft olika åsikter.
            </seg>
            <seg n="7ea95b2a">
              Från Centerpartiets sida vill vi föreslå att initiativ ska tas
              för en omförhandling av det beslut som man tog i fjol. Nu vet
              vi också att frågan kommer upp på konkurrenskraftsrådets möte
              i maj i år. Vi hoppas också att rådet ska lyssna in och vara mottagligt
              för de synpunkter som kommer fram här.
            </seg>
            <seg n="e09ba569">
              Vi tycker att mjukvarupatent är en sorts tankeförbud. Vi vill
              också att regeringen ska bli aktiv på området. Vi tycker att regeringen
              passar för mycket i den här frågan. Med det argument som jag redovisade
              tidigare yrkar jag bifall till reservation nr 1.
            </seg>
            <seg n="389318c3">
              Jag vill också ta upp avgifterna till STIM. Vi har fört fram
              våra krav tidigare när det gäller STIM:s krav på ersättning för
              musikarrangemang som framförs inom ideella organisationer. Det
              gäller främst 21 § i upphovsrättslagen, som vi vill se en förändring
              av.
            </seg>
            <seg n="7d09a2db">
              Vi tycker att nuvarande regler försvårar för organisationerna,
              särskilt de riktigt små, att arrangera också musikinslag vid sina
              möten. Vi tycker inte att det är rimligt att kräva av de här verksamheterna,
              som inte bedrivs kommersiellt och inte har något vinstsyfte, att
              de ska omfattas av en byråkratisk redovisning.
            </seg>
            <seg n="43b185c5">
              Tasso Stafilidis sade här tidigare att det inte kostar särskilt
              många kronor för föreningarna. Då ställer jag mig ännu mer frågande
              till att man ska redovisa det. Det finns en stor misstanke om
              att det administrativa, byråkratiska arbetet kostar mer än man
              egentligen får in från föreningarna. Det kan knappast täcka kostnaderna
              i slutändan.
            </seg>
            <seg n="cd9f43ef">
              Centerpartiet är en folkrörelse. Vi sätter stort värde på allt
              arbete som görs inom föreningslivet i hela vårt land. Vi vet att
              det betyder mycket i föreningsarbetet att kunna ha kulturinslag
              och musikinslag och att man slipper ifrån den betungande redovisningen.
              Vi har påpekat det också under tidigare år, men det är lika aktuellt
              i dag. Trots att det finns internationella överenskommelser menar
              vi att Sverige har en hel del folkrörelser och därför har ett
              ansvar för att se till att det ideella arbetet och föreningslivet
              kan leva vidare.
            </seg>
            <seg n="cc565ab9">
              Som det är i dag är det faktiskt väldigt betungande. Samtidigt
              sker neddragningar inom den offentliga sektorn av ekonomiska bidrag
              till föreningar och det ideella arbetet för övrigt. Då är det
              än viktigare att man får behålla de få kronor som det skulle betyda
              att man slipper redovisa och skicka in pengar till STIM.
            </seg>
          </u>
          <note type="speaker" n="11e8b9f6">
            Anf. 169 JOHAN LÖFSTRAND (s):
          </note>
          <u who="Q4563305" xml:id="i-cfcb2169d70e842a-0" n="220916a0">
            <seg n="2cbfcf02">
              Herr talman! Vi diskuterar just nu immaterialrättsliga frågor.
              Det är ett oerhört viktigt område och ett oerhört komplicerat
              område, ett område där olika intressen står mot varandra. På ena
              sidan står uppfinnare och konstnärer som vill skydda sina uppfinningar
              och konstverk. På andra sidan står allmänintresset att utnyttja
              de innovationer som finns för att på så sätt skapa nytta i samhället.
            </seg>
            <seg n="c016d044">
              Patenträtten är en oerhört viktig del i samhället. Den är en
              viktig del när det gäller att ge uppfinnare motivation och lönsamhet
              för att de ska kunna gå vidare och driva nya projekt och på så
              sätt skapa en utveckling i samhället. Målet måste vara att vi
              ska skapa ett samspel mellan uppfinnare, konstnärer och samhällsintresset.
            </seg>
            <seg n="0e927f36">
              Jag kommer för tids vinning att inrikta mitt anförande på de
              områden där det i dag finns reservationer. Jag vill börja med
              att yrka bifall till lagutskottets förslag i betänkande nr 17
              i dess helhet och avslag på samtliga reservationer.
            </seg>
            <seg n="247cf747">
              Herr talman! Under punkt 3 om datorrelaterade uppfinningar behandlas
              motion T474 yrkande 5. Där finns en reservation från Vänsterpartiet
              och Centerpartiet. Reservanterna menar att det är olyckligt att
              EU i dag driver frågan om mjukvarupatent. Reservanterna menar
              också att den svenska utgångspunkten borde vara att patent på
              mjukvara inte skulle vara tillåtet. Jag ser det som beklagligt,
              men jag tror att det är viktigt att man tar en diskussion om gränsdragningar
              och var gränsen ska gå.
            </seg>
            <seg n="77576cee">
              Under de senaste åren har vi sett en allt snabbare utveckling.
              Immaterialrättsligt skydd för datorprogram har fått allt större
              betydelse. För närvarande skyddas datorprogram i stor utsträckning
              av upphovsrättslig lagstiftning både i Sverige och i övriga Europa,
              medan det i USA och Japan är möjligt att i mångt och mycket patentera
              stora delar av programvaran. Men även i Sverige och i övriga Europa
              är det i dagsläget möjligt att patentera olika typer av programvara
              om funktionen av programmet har teknisk effekt. Med teknisk effekt
              menas att uppfinningen ska kunna lösa ett problem på ett tekniskt
              sätt och sedan fungera i praktiken.
            </seg>
            <seg n="84243b2f">
              Jag tycker att det är bra att EU diskuterar frågan om patent
              på mjukvaror. Det är nödvändigt att vi får en harmonisering så
              att vi har likadana regler inom hela EU-området för att på så
              sätt underlätta för uppfinnare att ha överblick över hur regelverket
              fungerar och vilka rättigheter man har.
            </seg>
            <seg n="16c172e1">
              Jag tycker, precis som det står i majoritetstexten, att det ska
              vara möjligt att patentera vissa typer av datorrelaterade uppfinningar
              då de uppfyller de generella patentkraven på teknisk effekt. Om
              ett företag till exempel skapar en mjukvara som sedan placeras
              i ett ABS-system i en bil tycker jag att det är självklart och
              oerhört viktigt för den framtida utvecklingen att det här företaget
              kan ta patent på det lilla program som sitter i bromssystemet
              så att man sedan kan använda pengarna till att gå vidare för att
              göra systemet ännu bättre.
            </seg>
            <seg n="11d2dbc7">
              På de områden där man uppfyller de generella patentkraven på
              teknisk effekt tycker jag att det ska vara möjligt att patentera
              även mjukvara.
            </seg>
            <seg n="083af584">
              Herr talman! Under punkt 4 Upphovsrättsligt skydd tar motionären
              och reservanten upp frågan om förenklingar och om att ta bort
              reglerna om upphovsrätten för att på så sätt hjälpa konstnärer
              att få kunskap om och förståelse för vilka rättigheter och skyldigheter
              man har i fråga om upphovsrätten. Jag är helt övertygad om att
              de flesta här i kammaren på olika sätt vill underlätta för företagare
              rent generellt. Självklart ska vi stödja egna företagare som vill
              skydda sina uppfinningar och sina konstverk. Självklart ska vi
              också se till att ge dem kunskap om vilka rättigheter de har.
            </seg>
            <seg n="ab5b4963">
              Som det står i majoritetstexten pågår ett arbete inom Regeringskansliet
              om att försöka genomföra EG-direktivet om upphovsrätten i informationssamhället,
              som jag tror kommer att leda en bit på vägen för att nå målet.
            </seg>
            <seg n="be00b8b9">
              Under punkt 6 finns en reservation från samtliga borgerliga partier
              gällande ersättning vid kopiering. Här vill reservanterna att
              regeringen ska se över de regler som finns gällande upphovsrättsersättningen.
              En sådan översyn är planerad. Regeringen har sagt att efter en
              departementspromemoria om upphovsrätten i informationssamhället,
              som just nu behandlas inom Regeringskansliet och som jag tror
              nödvändigtvis måste behandlas innan man kan diskutera det gällande
              ersättningssystemet, kommer det att göras en översyn av upphovsrätten.
              Där ska också det som gäller avtalslicenser tas in.
            </seg>
            <seg n="e561e80a">
              Herr talman! Under punkt 7 har Kristdemokraterna och Centerpartiet
              reserverat sig då de vill att ideella organisationer ska undantas
              från de regler som i dag gäller som ersättning för STIM. Här anser
              majoriteten i utskottet att det är viktigt att vi tar till vara
              upphovsmännens rätt. Utskottet menar att det blir svårt att hitta
              andra typer av undantag än de som redan finns. De gränsdragningsproblem
              som finns i dag borde prövas ur en mer rättslig aspekt i stället
              för att ändra lagstiftningen. Jag tycker inte att man ska sätta
              de regler som finns ur spel. Varför ska ideella organisationer
              på så sätt ha en konkurrensfördel gentemot olika typer av småföretagare
              som kanske bedriver verksamhet? Jag tror att det kan skapa en
              viss typ av snedvridning.
            </seg>
            <seg n="ca466604">
              Sist men inte minst gäller det punkt 9. Där har vi den återkommande
              frågan om arenarätt. Här har Moderaterna och Kristdemokraterna
              reserverat sig. Reservanterna vill ha en upphovsrättslig lagstiftning
              som ska ge skydd till hela sportarenor. Men jag måste säga att
              det redan i dag finns en skillnad mellan till exempel ett biobesök
              och en fotbollsmatch. Ett biobesök är någonting som man kan göra
              om och om igen. Det gäller en produkt som visas på många olika
              ställen, medan en fotbollsmatch är en unik händelse. Som redan
              har sagts från talarstolen i dag har den här frågan behandlats
              flera gånger tidigare. Varken nu eller tidigare har utskottsmajoriteten
              funnit något skäl till att göra någon förändring.
            </seg>
          </u>
          <note n="227c6dfc">
            Jag vill avsluta med att än en gång yrka bifall till förslaget
            i lagutskottet betänkande nr 17 i dess helhet och avslag på samtliga
            reservationer.
          </note>
          <note type="speaker" n="dd789f94">
            Anf. 170 INGEMAR VÄNERLÖV (kd) replik:
          </note>
          <u who="Q6032157" xml:id="i-12d4d2adb3857f04-1" n="e27fe9fc">
            <seg n="027f19ce">
              Herr talman! Jag har två frågor till Johan Löfstrand. Jag börjar
              där Johan Löfstrand slutade. Han nämner att det är skillnader
              på biobesök och en fotbollsmatch. Okej, det är skillnader. Vi
              ändrar scenariot, Johan Löfstrand och säger så här i stället.
              Jag går på en föreställning där en imitatör uppträder. En imitatör
              räknar kanske med att genomföra samma föreställning kväll efter
              kväll. Även där kan jag ta med mig videokamera och via mobiltelefon
              sända föreställningen över hela världen via en hemsida. Alla som
              är intresserade av imitatören kan direkt via sin dator se programmet.
              De behöver inte besöka föreställningen nästa dag. Det förändrar
              lite grann, Johan Löfstrand.
            </seg>
            <seg n="22a377e4">
              Jag är, som sagt var, mycket förvånad över att man fortfarande
              lutar sig mot lagstiftning som är 18 år gammal. Jag nämnde det
              i mitt anförande. Då fanns inte Internet, och då fanns inte dessa
              möjligheter med mobiltelefoner och videokameror. Därför anser
              jag, Johan Löfstrand, att det finns absolut bärande skäl till
              att fundera på det här.
            </seg>
            <seg n="63608cc8">
              Jag skulle vilja veta hur Johan Löfstrand menar att man via avtal
              och kontrakt ska kunna lösa det här, exempelvis med tanke på imitatören.
            </seg>
            <seg n="507f2d4f">
              För ett år sedan när vi pratade om samma saker sade Socialdemokraternas
              företrädare när det gällde frågan om arenarätt att det var en
              viktig fråga och att det pågick ett arbete inom EU med det direktiv
              som finns om upphovsrätt i informationssamhället. Man förutsatte
              att frågan skulle komma upp där.
            </seg>
            <seg n="9220f050">
              Den här gången, ett år senare, står det endast så här i betänkandet:
              Frågan har såvitt utskottet känner till inte heller tagits upp
              inom EU under senare tid. Hur ligger det till på den fronten?
            </seg>
          </u>
          <note type="speaker" n="b279b634">
            Anf. 171 JOHAN LÖFSTRAND (s) replik:
          </note>
          <u who="Q4563305" xml:id="i-cfcb2169d70e842a-1" n="220916a0">
            <seg n="df976470">
              Herr talman! När det gäller arenarätten ska jag svara på Ingemar
              Vänerlövs fråga. Självfallet går det att avtala. De borgerliga
              partierna brukar gå i bräschen för att man ska lagstifta så lite
              som möjligt och låta de privata aktörerna sköta en så stor del
              av det affärsmässiga som möjligt.
            </seg>
            <seg n="1021e5f1">
              När det gäller imitatören är det väl bara så att alla som går
              in och tittar på imitatören vid köpet av biljetten ingår ett avtal
              om att inte använda sig av en videokamera och inte skicka ut det
              på nätet. Det innebär att ett avtal då är ingånget mellan dem
              som tittar på arrangemanget och dem som står för arrangemanget.
              På så sätt har det skapats ett avtal som gör att man inte får
              sända ut det över Internet.
            </seg>
          </u>
          <note type="speaker" n="bc790c74">
            Anf. 172 INGEMAR VÄNERLÖV (kd) replik:
          </note>
          <u who="Q6032157" xml:id="i-12d4d2adb3857f04-2" n="e27fe9fc">
            <seg n="a7f35a86">
              Herr talman! Den andra frågan jag ställde gällde detta att när
              vi för ett år sedan var samlade här till en likadan debatt kom
              s-företrädaren slutligen till frågan om arenarätt, och han sade
              då att den var relevant och att det pågick ett arbete inom EU
              med det direktiv som finns om upphovsrätt i informationssamhället.
              Man förutsatte att det kommer att tas upp där. Men när vi läser
              det här betänkandet ser vi att det bara står att frågan såvitt
              utskottet känner till inte heller tagits upp inom EU under senare
              tid.
            </seg>
            <seg n="5bc29bec">
              När det gäller avtalet och imitatören kan det väl tänkas att
              det teoretiskt sett skulle kunna fungera så, om det är 10, 15
              eller 20 personer. Men säg att det blir en otrolig massa människor.
              Vi kan ta till exempel fotbollsmatchen, som i och för sig inte
              går i repris men som ändå kan vara intressant att titta på. Det
              kan också vara något annat idrottsevenemang där det är många personer.
              Då inser man att den typen av avtal som Johan Löfstrand skissade
              på inte fungerar i praktiken.
            </seg>
          </u>
          <note type="speaker" n="765e7c97">
            Anf. 173 JOHAN LÖFSTRAND (s) replik:
          </note>
          <u who="Q4563305" xml:id="i-cfcb2169d70e842a-2" n="220916a0">
            <seg n="d48f8eb4">
              Herr talman! När det gäller huruvida det pågår ett arbete i EU,
              finns det för tillfället inte något land inom unionen som använder
              sig av det här. Om Sverige skulle införa arenarätt kommer vi att
              vara det enda landet som har den typen av lagstiftning. Jag tror
              att en stor del av den lagstiftning som ska finnas inom det immaterialrättsliga
              området ska vara harmoniserad på ett så stort område som möjligt.
              Det vore olyckligt om Sverige hade en egen lagstiftning medan
              övriga Europa har en helt annan lagstiftning.
            </seg>
            <seg n="f9ad0903">
              När det gäller huruvida det är många som tittar eller inte, tror
              jag att det är många som går på bio också. Det finns nog en ganska
              stor möjlighet att man vid de tillfällena tar upp en videokamera
              och filmar. Det är förbjudet. Vad är skillnaden? Om det är avtalat
              mellan de olika parterna att man inte får ta med en videokamera
              in och filma ett evenemang eller filma på en biograf är det i
              båda fallen olagligt. Olagligheter tillåter vi inte i något av
              fallen.
            </seg>
          </u>
          <note type="speaker" n="34d3ab41">
            Anf. 174 VIVIANN GERDIN (c) replik:
          </note>
          <u who="Q4949860" xml:id="i-1434b2781438c310-2" n="e9e9a89e">
            <seg n="89baf452">
              Herr talman! Jag vill först klargöra att Centerpartiet inte är
              emot patent i sig och inte heller är emot upphovsrättslagstiftning.
              Vi inser att det är väldigt viktigt och att det behövs i vårt
              samhälle.
            </seg>
            <seg n="b638668d">
              Det som det handlar om nu är vad som ska patenteras och hur det
              ska gå till. Vi har redan i dag en lag som omfattar datorprogram.
              Jag tror att den lagen finns sedan 1989. Då infördes skydd för
              datorprogram i upphovsrättslagstiftningen.
            </seg>
            <seg n="104f9789">
              Det som vi nu ifrågasätter är graden av skydd och införandet
              av patenträtt på mjukvara. Det finns en risk, som vi ser det,
              att det framför allt gynnar storföretag. Det är oftast de som
              har patent. De små företagen och innovatörerna som jobbar i sitt
              dagliga verk och kommer på uppfinningar hämmas i sin utveckling
              och i sitt arbete med en förnyelse, som hela tiden behövs på det
              här området. När det gäller patent på mjukvara besitter de som
              har patenten ett övertag gentemot dem som jobbar med det här och
              hela tiden vill se till att det blir bättre och bättre.
            </seg>
            <seg n="8ff436e7">
              Vi anser att det ligger en stor risk i det här. Den lagstiftning
              man har i USA, där man också har ett mjukvarupatent, har visat
              sig ha en hel del nackdelar, speciellt för småföretagen. Jag vet
              att Socialdemokraterna har ett speciellt hjärta för de stora företagen.
              Sedan i höstas pratar även ni socialdemokrater om tillväxt, och
              då behövs de små företagen.
            </seg>
            <seg n="4843af11">
              Det är just det synsättet som gör oss väldigt oroliga, när vi
              ser vad som är på gång. Sedan är det inte heller någon brådska
              med det hela. Varför vill ni driva på? Varför låter ni EU ta överhanden
              och driva det här?
            </seg>
          </u>
          <note type="speaker" n="d80cb7b4">
            Anf. 175 JOHAN LÖFSTRAND (s) replik:
          </note>
          <u who="Q4563305" xml:id="i-cfcb2169d70e842a-3" n="220916a0">
            <seg n="12eab5c5">
              Herr talman! I immaterialrättsliga sammanhang är det, som alltid,
              viktigt att ha tydliga regler och gränser. Det får självfallet
              inte vara så att man kan ta patent på områden som blir så stora
              att man på så sätt kan få monopol på en hel marknad. Det måste
              självfallet finnas tydliga regler. Det är därför vi har sagt att
              patentkraven ska gälla vid de tillfällen då man hittar någon typ
              av teknisk effekt som sedan har en funktion i praktiken. Det måste
              kunna få finnas patentmöjligheter på en viss typ av mjukvara.
            </seg>
            <seg n="cb549506">
              Ta systemet med ABS-bromsar, som jag nämnde i talarstolen tidigare.
              I det systemet är det inte någon teknisk uppfinning som har gjort
              att det systemet kanske är bättre än något annat, utan det är
              ett litet datorprogram. Då måste ett företag som har lagt ut oerhört
              mycket pengar verkligen få möjlighet att patentera just det lilla
              programmet.
            </seg>
            <seg n="22af8070">
              Om vi jämför upphovsrätt med patenträtt ser vi att i upphovsrätten
              skyddar man en exakt utformning av till exempel en skriven kod
              eller en text i en bok. Det som är problemet är att när det är
              en teknisk innovation kan man skriva precis samma sak fast i ett
              annat dataspråk. Eller också lägger man upp de olika programmeringsdelarna
              på olika sätt, vilket kommer att göra att programmet kanske ser
              helt annorlunda ut. Men den tekniska, slutgiltiga finessen kommer
              att vara exakt likadan. Det gör att upphovsrätten i många fall
              inte är ett tillräckligt skydd för just det tekniska syfte som
              finns, till exempel det lilla programmet i ABS-bromsarna.
            </seg>
          </u>
          <note type="speaker" n="9e345a5f">
            Anf. 176 VIVIANN GERDIN (c) replik:
          </note>
          <u who="Q4949860" xml:id="i-1434b2781438c310-3" n="e9e9a89e">
            <seg n="768fe2bd">
              Herr talman! När Johan Löfstrand beskriver det här kan jag verkligen
              förstå dem som säger att det är otydligheter och svåra gränsdragningar.
            </seg>
            <seg n="091f45f0">
              Jag har fått en synpunkt från en som jobbar med mjukvara, och
              han säger så här: Fördelen med att behålla dagens lagstiftning
              är att det går att skriva två datorprogram som utför samma uppgift
              utan att begå ett patentintrång. Men om man inför ett patent på
              mjukvara kan program nr 2 komma att göra intrång i patent för
              program nr 1. Jag har inte den tekniska kunskapen att ifrågasätta
              men har ändå haft kontakt med personer som jobbar med det här
              och ser stora risker i det.
            </seg>
            <seg n="8188311a">
              Sedan är det ytterligare en sak som är lite oroande, och det
              är att det inte finns någon domstol på Europanivå som ska avgöra
              tvisterna om patent. Nu är det många som befarar att det kommer
              att bli en hel del tvister på grund av att det är svårtolkade
              saker när det gäller att införa patent på mjukvara. Här är det
              alltså respektive lands nationella domstolar som ska göra bedömningar
              i patentmål. Vi kan befara att det kommer att skapa ännu mer oklarheter
              om man kommer fram till olika bedömningar i olika länder. Det
              finns alltså stor anledning att vara försiktig här.
            </seg>
            <seg n="d7eaab02">
              Än en gång vill jag understryka att det faktiskt handlar om graden
              av skydd. Det är den vi ifrågasätter nu liksom hastigheten på
              det här. Det är därför som vi har en reservation i betänkandet.
            </seg>
          </u>
          <note type="speaker" n="ce3410c2">
            Anf. 177 JOHAN LÖFSTRAND (s) replik:
          </note>
          <u who="Q4563305" xml:id="i-cfcb2169d70e842a-4" n="220916a0">
            <seg n="f9f955ed">
              Herr talman! Jag håller med Vivianne Gerdin om att det är oerhört
              viktigt att det finns tydliga spelregler, precis som det måste
              finnas tydliga spelregler gällande de flesta marknader för att
              de olika aktörerna ska veta vad de har att rätta sig efter.
            </seg>
            <seg n="f85ee0f1">
              Självklart måste det finnas mekanismer som skyddar små uppfinnare
              och innovatörer som kanske inte har rättslig kapacitet eller resurser
              att stå emot storföretag. Det här ska vi jobba med. Det är jätteviktigt.
              Jag hoppas att den här frågan kommer att utvecklas inom Europasamarbetet
              för att skydda mindre innovatörer. Jag tror att det är viktigt
              för att på så sätt behålla en mångfald.
            </seg>
            <seg n="ff8a0ac5">
              Men det här ska inte innebära att vi inte ska tillåta patent
              på mjukvara. Jag kan ta ett annat exempel. Ett företag har till
              exempel helt nyligen lyckats hitta en teknisk finess för att överföra
              röntgenbilder till ett digitalt program och underlättar på så
              sätt sjukvårdsbehandlingen. Man kan skicka röntgenbilder, man
              kan lättare analysera dem och man kan göra många olika saker.
              Den här uppfinningen tog oerhört lång tid och kostade oerhört
              mycket pengar. Då tycker jag att det här företaget ska kunna ta
              patent på det program som sitter i apparaten och som gör att processen
              fungerar.
            </seg>
            <seg n="50d8d608">
              Om man i stället skulle ha haft ett upphovsrättsligt skydd skulle
              man kunna skriva en datorkod som skulle kunna skilja sig från
              den ursprungliga texten men som skulle ge samma finess i slutändan.
              Det är det som är skillnaden mellan patent och upphovsrätt.
            </seg>
          </u>
          <note type="speaker" n="87d6a1cb">
            Anf. 178 HENRIK VON SYDOW (m) replik:
          </note>
          <u who="Q5716610" xml:id="i-1792b64ba57e6cb2-1" n="c53c9123">
            <seg n="c26667c2">
              Herr talman! Johan Löfstrand säger att frågan om arenarätt är
              en gammal fråga, och det stämmer möjligen. Den är färsk för mig.
            </seg>
            <seg n="d6816318">
              Jag förstår inte riktigt hur Socialdemokraterna resonerar. Dessutom
              är frågan faktiskt mer aktuell än någonsin tidigare. Därför vill
              jag ställa ett par frågor om den.
            </seg>
            <seg n="986caec4">
              På temat att väcka det kapital som sover ser vi nu hur intresset
              för de allsvenska fotbollsmatcherna ökar ordentligt. Det är bra.
              Det är många klubbar som behöver få bättre ekonomi och mer resurser.
              Dessvärre är idrottsrörelsen i bred bemärkelse i ett ännu större
              behov av mer resurser, mer kapital och större möjligheter att
              av egen kraft få mer rörelse i idrottsrörelsen, om man uttrycker
              det på det sättet.
            </seg>
            <seg n="ccbf4765">
              En konkret idé, Johan Löfstrand, är att utsträcka immaterialrättens
              tillämpningsområde till nya fält, också till arrangörer av idrottsarrangemang.
              Med ny teknik för upptagningar av idrottsarrangemang blir allt
              enklare och smidigare. Också lägre divisioner kan skaffa sig möjligheter
              till ersättningar för sina arrangemang.
            </seg>
            <seg n="566b3854">
              Det enda argument som vi har hört från Johan Löfstrand till varför
              man faktiskt inte ska ha den möjligheten är det argument som Martin
              Andreasson tidigare förde fram, att det inte skulle vara förenligt
              med EU-direktiv som är på väg att implementeras. Men det är inget
              riktigt giltigt argument. Det är ju ofta som vi sträcker ut principer
              i EU-direktiv till att omfatta också andra områden. Här förstår
              jag inte hur Johan Löfstrand resonerar.
            </seg>
            <seg n="9d6780ad">
              Den principiella grundfrågan är: Varför motarbetar Socialdemokraterna
              att idrottsföreningar ska ha immaterialrättsligt skydd för sina
              arrangemang?
            </seg>
          </u>
          <note type="speaker" n="e215ca82">
            Anf. 179 JOHAN LÖFSTRAND (s) replik:
          </note>
          <u who="Q4563305" xml:id="i-cfcb2169d70e842a-5" n="220916a0">
            <seg n="b0e02440">
              Herr talman! Den här frågan har diskuterats ett otal gånger.
              Varje gång som frågan har diskuterats och setts över har man kommit
              fram till att det inte finns något sådant behov. Det är mycket
              bättre att arenaägaren, fotbollsarrangören eller sportarrangören
              och den som vill göra någon typ av upptagning skriver ett avtal
              och på så sätt kommer fram till de villkor som ska gälla för hur
              den ska användas och vilka som ska ha möjlighet att se den.
            </seg>
          </u>
          <note type="speaker" n="25e29fec">
            Anf. 180 HENRIK VON SYDOW (m) replik:
          </note>
          <u who="Q5716610" xml:id="i-1792b64ba57e6cb2-2" n="c53c9123">
            <seg n="3093153e">
              Herr talman! Här kom ett argument fram, att det inte finns något
              behov. Eftersom du uppenbarligen kan historiken så våldsamt långt
              tillbaka i det här ärendet, är det möjligt att det var rätt någon
              gång i början på 80-talet. Men nu är det 2004, och tekniken att
              göra just filmupptagningar, att dokumentera, att göra uppteckningar
              från idrottsarrangemang är lättare än någonsin tidigare. Tekniken
              är mer lättillgänglig än någonsin tidigare. Priset för att distribuera
              detta är också väsentligt mycket lägre än någonsin tidigare. När
              blir det dags för Socialdemokraterna att uppdatera sin verklighetsbild?
            </seg>
            <seg n="8696a4a8">
              Jag tycker också att det argument som förs fram, att det är kontraktsvägen
              som det här problemet ska lösas, i praktiken är horribelt. Menar
              du att man skulle skriva kontrakt med besökare av idrottsarrangemang
              med låga divisioner att inte filma detta för att sedan sända det?
              I så fall, Johan Löfstrand, får du väl ändå erkänna att det är
              så våldsamt mycket enklare och smidigare för samtliga inblandade
              att idrottsföreningen har ett immaterialrättsligt skydd för sitt
              idrottsarrangemang.
            </seg>
          </u>
          <note type="speaker" n="8f0912b9">
            Anf. 181 JOHAN LÖFSTRAND (s) replik:
          </note>
          <u who="Q4563305" xml:id="i-cfcb2169d70e842a-6" n="220916a0">
            <seg n="52b6c776">
              Herr talman! Om det är ett arrangemang av sådan karaktär att
              man inte vill att det ska filmas och sedan skickas ut på nätet,
              tycker jag att man när man köper biljetten ska informeras om att
              det inte är tillåtet med ljud- eller filmupptagningar. Jag ser
              inte något som helst problem med det. De aktörer som vill göra
              ljud- och filmupptagningar träffar man avtal med. Om det är människor
              som inte följer de här reglerna, får man väl behandla dem på samma
              sätt som de människor som är inne på biografer och filmar och
              sedan lägger ut filmerna på nätet.
            </seg>
            <seg n="57213710">
              Sedan tror jag, precis som jag sade tidigare, att det är viktigt
              att ha en lagstiftning som ser likadan ut i flera länder. Jag
              tror att det vore olyckligt om Sverige hade en särlagstiftning
              som skilde sig från alla andra. Framför allt nu när vi blir alltmer
              internationaliserade tror jag att det är viktigt att vi har samma
              principer i Sverige som i andra länder. Om utländska TV-bolag
              vill komma hit ska de veta vilka regler som gäller.
            </seg>
          </u>
          <note type="speaker" n="6c55d4ac">
            Anf. 182 GUSTAV FRIDOLIN (mp):
          </note>
          <u who="Q2029325" xml:id="i-06822edd91c9166d-0" n="34ead7d6">
            <seg n="ed7b16d9">
              Herr talman! Immaterialrätt kan betraktas som ett ägandeskydd
              för de idéer som uppstår hos en uppfinnare och en möjlighet för
              denne att försörja sig på sitt uppfinnande, som de tidigare talarna
              varit inne på.
            </seg>
            <seg n="03cd835a">
              Mot bakgrund av en sådan positiv syn på möjligheten att patentera
              uppfinningar finns det i det här betänkandet en miljöpartistisk
              motion som syftar till att skydda uppfinnaren, främja patent och
              göra det ekonomiskt möjligt också för den inte så väl bemedlade
              att tjäna pengar på de uppfinningar man kommer att berika världen
              med. Den gröna motionen, som i betänkandet bär nr N414 och kommer
              från årets motionsflod, innehåller ett flertal krav för att tillgodose
              detta.
            </seg>
            <seg n="7024ff02">
              Vår hållning är att det bör ges skydd för uppfinningar under
              tiden mellan det att ansökan lämnas in fram till dess att patentet
              beviljas. Patentverket har vittnat om att skyddet under denna
              tid är alldeles för dåligt och att det är rimligt att en skälig
              ersättning ska kunna utgå till den som drabbas.
            </seg>
            <seg n="907bc631">
              Vi anser också att det ska bli billigare att söka patent. När
              det är dyrt att söka patent får det till följd att många blir
              tvingade att sälja sin uppfinning till större företag då de saknar
              medel att själva förverkliga den. Vi vet att många patent på energibesparande
              eller miljövänliga produkter på detta sätt inte har fått möjlighet
              att förbättra världen. De har helt enkelt blivit uppköpta av större
              företag som haft en skräck för att de ska hota deras ställning.
              På det sättet har de aldrig blivit förverkligade.
            </seg>
            <seg n="7f49fc04">
              Jag ser med glädje att lagutskottet valt att behandla den här
              miljöpartistiska motionen i en positiv anda. De skriver bland
              annat att det arbete som bedrivs på området har en inriktning
              som ligger i linje med motionsönskemålen. Jag menar därför att
              det inte nu krävs votering om motionen.
            </seg>
            <seg n="46e9faf4">
              Herr talman! I betänkandet behandlas också ett krav på att undanta
              ideella verksamheter och studieförbund från de upphovsrättsliga
              reglerna och avgifterna till STIM. Vi instämmer i stort i det
              kravet och menar att man på olika sätt bör främja spridandet av
              kultur i föreningar, i studieförbund och i samhället i stort.
              Med tanke på de internationella konventioner Sverige slutit i
              sammanhanget är det dock svårt att finna det möjligt att nu bifalla
              tillkännagivandet i frågan. Vi instämmer för den sakens skull
              inte i utskottets rigida hållning mot undantag för ideell verksamhet
              när det gäller upphovsrätt och STIM-regler. Men vi kan inte heller
              biträda reservationen, som i alltför hög grad bortser från de
              intressen som STIM faktiskt representerar.
            </seg>
            <seg n="51c928ac">
              Vi hoppas att regeringen kommer att agera för att i samtal med
              landets tonsättare och musiker skapa undantag i internationella
              konventioner och lagstiftning åt det håll som motionärer och reservanter
              efterlyser. Men vi vill understryka att det just måste ske i samarbete
              med STIM och dess medlemmar.
            </seg>
            <seg n="d6805c0f">
              Herr talman! Den viktigaste frågan i betänkandet behandlar datorrelaterade
              uppfinningar och mjukvarupatent. Inom EU pågår ett omfattande
              lobby- och lagstiftningsarbete där patenträtten riskerar att utnyttjas
              för att kväva nytänkande och forskning snarare än att, som tänkt,
              uppmuntra desamma. EU-kommissionens förslag till direktiv om upphovsrätt
              rörande datorrelaterade uppfinningar och mjukvarupatent har mött
              hård kritik för att kommissionen i alltför hög grad lyssnar till
              de verkligt stora företagens intresse att inte bli utmanade underifrån
              och kunna patentera det mesta av datorrelaterade uppfinningar
              och märk väl upptäckter.
            </seg>
            <seg n="2b5282f5">
              EU-kommissionens direktiv som det såg ut riskerade att slå ut
              den positiva utvecklingen med datorprogram med öppen källkod och
              annat utvecklingsbart som finns inom datorsfären. EU-parlamentet
              valde därför, mycket på grund av initiativ från den gröna gruppen
              men också från svenska parlamentariker från alla möjliga andra
              partigrupper i EU-parlamentet, att kräva stora förändringar i
              direktivet. Bland annat efterlyste man en knivskarp gräns mellan
              vad som är datortekniska upptäckter och vad som är uppfinningar
              för att på så sätt skapa en fredad zon där patenträtten inte riskerar
              att störa den positiva, öppna utveckling som sker såväl på Internet
              som med datorer i övrigt.
            </seg>
            <seg n="58dfc0a5">
              Nu pågår ett intensivt arbete inom EU för att väga samman de
              olika viljorna samtidigt som lobbyingen och påtryckningarna är
              stora från dem som i stort sett helst skulle vilja kunna patentera
              sina egna föräldrar och allt mellan himmel och jord. Då är det
              nyttigt att vi i riksdagen sätter ned foten och visar var vi står
              så att riksdagen på ett aktivt sätt både kan bidra i EU-debatten
              och sätta en svensk regeringsståndpunkt som på ett rimligt sätt
              avväger patentintressena mot intresset av öppenhet och fortsatt
              forskning och utveckling. Därför avslutar jag med att yrka bifall
              till reservation 1.
            </seg>
          </u>
          <note n="d718dcaf">
            Föredrogs
          </note>
          <note n="de33c4b9">
            Överläggningen var härmed avslutad.
          </note>
          <note n="40e357ef">
            16 § Gränser för genpatent m.m. genomförande av EG-direktivet
            om rättsligt skydd för biotekniska uppfinningar
          </note>
          <note type="speaker" n="4699e5ce">
            Anf. 183 NICLAS LINDBERG (s):
          </note>
          <u who="Q5953825" xml:id="i-91db7102a06ae398-4" n="4f4f81a5">
            <seg n="3c9b80a6">
              Herr talman! I dag finns ett stort antal genpatent i Sverige.
              Sådana patent är nödvändiga för att få fram nya läkemedel och
              för utveckling, investeringar och tillväxt på bioteknikområdet.
              I den proposition som lagutskottet i sitt betänkande nr 18 tillstyrker
              föreslås att gränserna för dessa patent ska bli tydligare.
            </seg>
            <seg n="d813a7aa">
              Propositionen bygger på ett EG-direktiv som innebär att EU-länderna
              skapar enhetliga regler för möjlighet till patent på biologiskt
              material, bland annat genpatent. Förslaget innebär inga ökade
              möjligheter till patent. Av patentlagen kommer det uttryckligen
              att framgå att människokroppen i dess olika bildnings- och utvecklingsstadier
              inte kan utgöra en patenterbar uppfinning.
            </seg>
            <seg n="0d5fbaf1">
              Det slås också fast att enbart upptäckten av en gensekvens inte
              kan utgöra en patenterbar uppfinning. Lagen innebär att gränsen
              mellan upptäckt och uppfinning blir tydligare genom att biologiskt
              material, sägs det, endast kan vara föremål för en uppfinning
              om det isolerats från sin naturliga miljö och framställts tekniskt.
              Den industriella användningen av en gensekvens ska framgå av patentansökan.
            </seg>
            <seg n="c9ba11bd">
              I betänkandet behandlas 26 motionsyrkanden. Utskottet är, med
              undantag för Centerpartiet, enigt om att regeringens lagförslag
              bör antas och att motionsyrkanden i denna del bör avslås. Utskottet
              konstaterar, på samma sätt som Lagrådet, att lagförslaget väl
              står i överensstämmelse med EG-direktivet. Utskottet konstaterar
              också att EU-kommissionen väckt talan mot Sverige eftersom direktivet
              ännu inte genomförts i svensk rätt. Utskottet noterar att direktivet
              redan har införlivats i dansk och finsk rätt. Kristdemokraterna
              har i det här avseendet anmält ett särskilt yttrande.
            </seg>
            <seg n="afb21d6a">
              Utskottet är helt enigt om att avstyrka motionsyrkanden om jordbruksundantag
              då motionärernas önskemål i huvudsak får anses tillgodosedda i
              propositionen. Utskottet är helt enigt om att avstyrka en motion
              som tar upp i och för sig angelägna frågor som rör u-ländernas
              tillgång till läkemedel, då detta inte behandlas i propositionen.
              Det kan alltså inledningsvis konstateras att det finns stor enighet
              kring införandet av EG-direktivet i svensk rätt.
            </seg>
          </u>
          <note n="03f80109">
            Däremot finns det i betänkandet nio reservationer, bland annat
            rörande etiskt motiverade undantag från patenterbarhet, patentansökans
            innehåll samt förhållandet mellan direktivet och konventionen
            om biologisk mångfald. Dessa reservationer kommer, är jag övertygad
            om, att debatteras. Härmed överlämnar jag ärendet till kammaren.
          </note>
          <note type="speaker" n="071f8c96">
            Anf. 184 HENRIK VON SYDOW (m):
          </note>
          <u who="Q5716610" xml:id="i-1792b64ba57e6cb2-3" n="c53c9123">
            <seg n="c3af3af5">
              Herr talman! Bioteknik är
            </seg>
            <seg n="602cd87b">
              användningen av biologiska system för att skapa olika produkter
              och tjänster. Det är ett brett och gammalt område. Till biotekniken
              hör till exempel jäsning av öl och vin, användning av jäst i bakning
              och rötning av lin. Det är några exempel.
            </seg>
            <seg n="4d0977c3">
              Modern bioteknik bygger i viss utsträckning på genteknik, och
              möjligheten till genpatent är angelägen för att driva fram utveckling,
              innovation och investeringar inom biotekniken. Det gäller inte
              minst framtagningen av nya läkemedel. Om möjligheten till patent
              inte fanns skulle investeringar och utveckling riskera att utebli.
              Den risken är särskilt stor på bioteknikområdet, där det ofta
              behövs stora investeringar. Det är osäkert om investeringarna
              kommer att leda till en användbar produkt. Att ta fram fungerande
              preparat kan kosta ett läkemedelsbolag flera tusen miljoner kronor
              i långsiktig och svår forskning. För varje preparat som kan säljas
              finns det ofta 2030 som blir helt misslyckade.
            </seg>
            <seg n="c8934302">
              Biotekniken rymmer stora möjligheter. Nära förestående är utvecklingen
              mot allt bättre mediciner för personer med sjukdomar som diabetes,
              blödarsjuka och psoriasis. Biotekniken bidrar till utveckling
              av vitaminberikade grödor som kan förhindra bristsjukdomar och
              begränsa svältsjukdomar i tredje världen. Möjligheter att efter
              tragiska olyckor rädda liv genom organtransplantationer ökar också
              med bioteknik. Allt detta är exempel på det hoppfulla som följer,
              och kan följa, med den nya tekniken och den nya kunskapen.
            </seg>
            <seg n="e6aaa48c">
              Det är också enkelt, viktigt och riktigt att framhålla att biotekniken
              på flera sätt är en angelägen framtidssektor, inte minst i Sverige.
              Vi ser hur bioteknik alltmer träder fram som den stora tillväxtbranschen
              i Öresundsregionen. Medicon Valley som södra Skåne, Köpenhamn
              och nordöstra Sjælland vill kalla sig växer och antalet anställda
              ökar kraftigt.
            </seg>
            <seg n="15da2949">
              Under detta paraply finns också forskning vid universiteten,
              högskolorna och sjukhusen. Tillsammans vill företagen och universiteten
              skapa den mest attraktiva bioteknikregionen i Europa. Allt detta
              är hoppfullt.
            </seg>
            <seg n="05811c62">
              Samhällsutveckling och människans möjligheter är beroende av
              de ofta mycket kostsamma forskningsinsatser som kommer till stånd
              inom den privata sektorn. Om möjligheten till forskning inte fanns
              skulle det finnas risk att forskning, framsteg och utveckling
              fördröjs eller till och med uteblir.
            </seg>
            <seg n="3ae3aefb">
              Med detta i grunden hoppfulla anslag vill jag ändå inte skygga
              för de etiska frågor som diskussionen om genpatent med nödvändighet
              reser. Det är tvärtom. Det ställer krav på politiska avvägningar
              där politiken både måste öppna för mer forskning och förtydliga
              gränsdragningar.
            </seg>
            <seg n="8a13a93b">
              Herr talman! Moderaterna har en reservation tillsammans med Folkpartiet.
              Den är viktig på flera sätt. Vi motsätter oss inte en bestämmelse
              i patentlagen om etiskt motiverade undantag från patent, men vi
              anser att det finns en risk med en sådan uppräkning som görs av
              vad som alltid ska anses strida mot allmän ordning eller goda
              seder. Inom ett område som bioteknik och genteknik och som gränsar
              till flera etiska diskussioner är det svårt eller nästan omöjligt
              att göra en särskild uppräkning av vad som är oetiskt.
            </seg>
            <seg n="a94931ac">
              Nya uppfinningar, nya upptäckter och nya framsteg ger ett behov
              av att ständigt föra en etisk diskussion i dessa ämnen. Troligen
              kommer den fortsatta utvecklingen att påverka vår syn på vad som
              är etiskt och vad som är oetiskt.
            </seg>
          </u>
          <note n="310d6a59">
            Med detta, herr talman, vill jag yrka bifall till reservation
            2.
          </note>
          <note type="speaker" n="bfff1f60">
            Anf. 185 MARTIN ANDREASSON (fp):
          </note>
          <u who="Q5556512" xml:id="i-099dfff0e68cb971-2" n="61c7f676">
            <seg n="dba65f42">
              Herr talman! Lösningen på cancerns gåta, ett botemedel mot hiv
              eller ett vaccin mot malaria, grödor med bättre näringsvärde och
              större motståndskraft mot parasiter och växtsjukdomar förhoppningarna
              är stora på biotekniken, inte minst med tanke på den forsknings-
              och kunskapsexplosion som har pågått de senaste decennierna och
              som vi fortfarande bara är i början av.
            </seg>
            <seg n="6c5f07e8">
              De etiska frågorna måste också ställas. Vilka metoder är försvarbara
              att sätta i praktiskt bruk? Var går gränserna? Vilka undantag
              måste man göra för att försvara etiska grundvärden som överskuggar
              de intressen som kan uppväga detta?
            </seg>
            <seg n="aefce689">
              Det är få EG-direktiv som varit så omstridda som det som ligger
              till grund för den proposition vi nu diskuterar. Genomförandet
              av direktivet om rättsligt skydd för biotekniska uppfinningar
              är grovt försenat både i Sverige och i ett antal andra EU-länder.
              Ett medlemsland har rentav gått till EG-domstolen och förlorat.
            </seg>
            <seg n="2d07cd2c">
              Det som trots allt är positivt med denna utdragna genomförandeprocess
              är att det är få direktiv som blivit så grundligt genomdiskuterade
              inför genomförandet.
            </seg>
            <seg n="3bfed323">
              När frågan nu överlämnas till den svenska riksdagens avgörande
              kan vi från Folkpartiet liberalernas sida i huvudsak ansluta oss
              till förslagen i propositionen. Men det finns också problem som
              jag återkommer till.
            </seg>
            <seg n="2aae867a">
              Först vill jag understryka några saker som är viktiga i denna
              debatt. Det handlar i dag inte om ifall genmodifiering, terapeutisk
              kloning och så vidare ska vara tillåtet eller inte. Det är inte
              det vi diskuterar. Vi diskuterar huruvida detta ska vara möjligt
              att patentera.
            </seg>
            <seg n="bddf2f21">
              Detta handlar inte om patent på liv. En naturligt förekommande
              gen är inte i sig möjlig att patentera. Det är först när genen
              isoleras och blir en del av en relevant teknisk tillämpning för
              att lösa problem som ett patent skulle kunna beviljas.
            </seg>
            <seg n="1fc5c65d">
              Det finns tydliga etiska undantag i det förslag som vi nu ska
              ta ställning till. Människokroppen i dess olika utvecklingsstadier
              är icke möjlig att patentera. Reproduktiv kloning av människor
              är inte möjlig att patentera. Patent på djurraser och växtsorter
              är inte tillåtet och så vidare.
            </seg>
            <seg n="c49b2aa6">
              Det är inget nytt med genpatent. Det är också viktigt att patent
              syftar till att skydda uppfinningar, inte rena upptäckter, varken
              på detta eller andra områden. Den tekniska lösning som krävs för
              en patentansökan måste ha en uppfinningshöjd.
            </seg>
            <seg n="12edb23d">
              Patentlagstiftningen har utvecklats för att säkerställa att företag
              och individer vågar utveckla uppfinningar till färdiga produkter.
              Patent gynnar kommersialisering och teknisk tillämpning av forskning.
              Det gäller i allra högsta grad på bioteknikområdet där kostnaden
              från idé till färdig produkt ofta är mycket stor, och de intressen
              som ett patent kan skydda därför också är stora.
            </seg>
            <seg n="591c8605">
              I grund och botten delar vi därmed regeringens åsikt att man
              under vissa förhållanden ska kunna tillåta patent på uppfinningar
              där man använder sig av gener eller gensekvenser. Vi är också
              positiva till att praxis på detta område harmoniseras på europeisk
              nivå genom genomförandet av direktivet.
            </seg>
            <seg n="f4ff3bad">
              Ändå finns det problem som är viktiga att beakta. Vi har ett
              antal reservationer i vårt betänkande som just handlar om olika
              frågeområden där vi tycker att det är mycket angeläget att en
              arbetsgrupp som regeringen har tillsatt följer utvecklingen noga
              och skyndsamt återkommer med olika förslag.
            </seg>
            <seg n="82592484">
              Det finns till exempel en konflikt mellan nyttan av ett patentskydd
              för det enskilda företaget och faran för samhället med alltför
              breda patent. I fallet med genpatent handlar det till exempel
              om att användningen av en gensekvens för skilda tekniska tillämpningar
              skulle kunna förhindras.
            </seg>
            <seg n="a761cac0">
              Denna typ av utveckling skulle vara olycklig eftersom den kan
              leda till att företag avskräcks från att bedriva utvecklingsarbete
              inom vissa områden.
            </seg>
            <seg n="78b3f18e">
              Inte minst handlar detta om problematiken kring så kallat oinskränkt
              produktskydd. Redan i dag är det möjligt att få patent med oinskränkt
              produktskydd på en bioteknisk uppfinning. Det betyder att skyddet
              som följer ett patent kan omfatta alla användningar av gensekvensen
              eller mikroorganismen.
            </seg>
            <seg n="1ada548f">
              Även om patent med oinskränkt produktskydd har beviljats är det
              fullt möjligt att meddela ytterligare patent på samma gensekvens,
              men de blir då användningspatent. Då måste man teckna korsvisa
              licensavtal mellan de båda patentinnehavarna, vilket långtifrån
              alltid är okomplicerat. Man måste också ta hänsyn till att mycket
              av den forskning och utveckling som bedrivs sker inom små företag
              som ägs av forskare som själva inte har patenträttslig expertis
              inom företaget. Här finns naturligtvis risken att patent med oinskränkt
              produktskydd gör att små aktörer avskräcks från utvecklingsarbete
              hellre än att ta risken att hamna i en lång och kostsam patenttvist
              med något betydligt större företag.
            </seg>
            <seg n="29d1e35d">
              Det är därför mycket viktigt att följa hur den föreslagna patentlagstiftningen
              kommer att tillämpas i praktiken. Därför, herr talman, yrkar vi
              bifall till reservation nr 7. Vi står naturligtvis bakom också
              andra reservationer men yrkar bifall bara till denna.
            </seg>
            <seg n="0d8df854">
              Ett annat problemområde är de frågor som handlar om immaterialrätt
              i förhållande till traditionell kunskap, till exempel uppfinningar
              som drar nytta av växter som har använts som läkemedel av en urbefolkning
              men varit okända för världen i övrigt. Här är det viktigt att
              Sverige driver på ett internationellt samarbete för att bygga
              upp databaser kring traditionellt kunnande och skapa enhetliga
              regelverk på området. Det är bara så den intellektuella äganderätten
              kan tryggas effektivt.
            </seg>
            <seg n="0bab1ae8">
              Till sist vill jag understryka hur viktigt det är att diskussionen
              om de etiska aspekterna på bioteknik och genteknik fortsätter,
              inte minst när det gäller hur den särskilda etikklausul som ingår
              i direktivet och lagförslaget kommer att tillämpas i praktiken.
            </seg>
            <seg n="f1a1e8e5">
              Det är svårt att göra en särskild uppräkning av vad som är oetiskt
              på ett område som utvecklas så snabbt och berör så många svåra
              etiska frågeställningar. Vi kan bara vara säkra på att nya uppfinningar
              och upptäckter kommer att ställa oss inför nya etiska problem
              som vi i dag inte kan ana.
            </seg>
            <seg n="078b1db2">
              Ett område där den etiska diskussionen redan nu är intensiv är
              tillämpningarna inom stamcellsforskningen. Vi kan, som sagt, konstatera
              att lagförslaget här i dag inte reglerar vilka metoder som ska
              vara tillåtna, bara vilka patent som ska vara möjliga att bevilja.
            </seg>
            <seg n="fba1918f">
              Vi anser det viktigt att lagförslaget innehåller ett förbud mot
              reproduktiv kloning av människor, men vi är nöjda med att det
              inte innehåller något förbud mot patent på terapeutisk kloning.
            </seg>
            <seg n="ae3d056e">
              Med det, herr talman, vill jag understryka betydelsen av att
              arbetet på det är området fortsätter på europeisk nivå. Vi står
              bakom alla våra reservationer, men yrkar bifall endast till reservation
              7.
            </seg>
          </u>
          <note type="speaker" n="ac01843a">
            Anf. 186 HILLEVI LARSSON (s):
          </note>
          <u who="Q3375042" xml:id="i-d078b89fcec311b3-0" n="a779f24e">
            <seg n="832dc7f9">
              Herr talman! Det som är absolut viktigast att framhålla i fråga
              om detta är att vi nu förstärker skyddet när det gäller de etiska
              frågorna. Vi försvagar det alltså inte. Det är väldigt viktigt
              att påminna om det.
            </seg>
            <seg n="cd52be08">
              För första gången förtydligar vi nu svensk lagstiftning i fråga
              om vilka etiska regler som ska gälla. Tidigare talare har varit
              inne på mycket av det. Det gäller att inte kunna ta patent på
              djurraser och växtsorter och att mänskliga könsceller inte får
              förändras. Men det som kanske är ännu viktigare i just detta sammanhang
              när vi talar om genpatent är att patenten i själva verket smalnar
              av. Det kommer alltså inte att vara breda patent i framtiden.
              Anledningen till det är att man nu anger att det måste finnas
              uppfinningshöjd. Det innebär att det måste vara något nytt, något
              som inte tidigare är känt.
            </seg>
            <seg n="065fe5a1">
              Det andra kravet är att man måste se funktionen. Om man tar en
              gen till exempel och tar en gensekvens måste man inte bara upptäcka
              denna gensekvens utan även finna dess funktion, något som är svårt
              i sig. Än svårare är det att finna en industriell användning av
              det här, alltså att få ett tekniskt förfarande i fråga om detta.
              Som jag ser det minskar man därmed möjligheterna till breda patent.
              Man ska alltså inte kunna ta patent på en gen utan funktionen
              av en gensekvens som dessutom har skilts från kroppen och även
              en kopia av denna gensekvens. Det är alltså ett väldigt förtydligande.
            </seg>
            <seg n="a65575fc">
              Det är också väldigt viktigt att påminna om att vi i dag har
              patent på gensekvenser. Av 900 patent har 300 att göra med DNA-molekyler,
              alltså gensekvenser. Det är något väldigt positivt för svensk
              sjukvård att detta över huvud taget finns. Jag kommer att komma
              in på det senare. Men jag tänkte nu gå in på det konkreta fall
              som har förtydligat dessa gränsdragningar.
            </seg>
            <seg n="85d153fb">
              Det finns ett amerikanskt företag som heter Myriad Genetics.
              Myriad Genetics har fått ett brett patent när det gäller möjligheter
              att diagnostisera bröstcancer. Det är två bröstcancergener som
              företaget har funnit möjligheter att finna och därmed minska möjligheterna
              att bröstcancern utvecklas hos dessa kvinnor.
            </seg>
            <seg n="298355ae">
              Myriad Genetics har haft en mycket aggressiv strategi och bland
              annat krävt att svenska sjukhus som gör dessa tester på svenska
              kvinnor inte själva ska få genomföra tester utan att det ska skickas
              till USA så att detta företag i USA självt ska genomföra testerna
              till enorma merkostnader för sjukvården. Detta strider givetvis
              mot de regler som gäller.
            </seg>
            <seg n="1c071342">
              Europeiska patentverket har nu blandat sig i detta för att ompröva
              om inte patentet är för brett. Företaget hävdar nämligen att man
              även har ensamrätt på forskning kring dessa bröstcancergener,
              alltså inte bara möjligheten att diagnostisera att kvinnor har
              dessa gener.
            </seg>
            <seg n="e646794f">
              Det pågår nu en prövning, och det har skrämt upp detta företag
              rejält, och nu ställer man inte längre krav på att svenska sjukhus
              ska skicka tester till USA.
            </seg>
            <seg n="0b46c949">
              Det är också intressant i sammanhanget att man inte kan utfärda
              ett bindande patent för Sverige mer än till 50 %. Det kallas halva
              patent. Det innebär att ett svenskt sjukhus som upplever att Myriad
              Genetics ställer orimliga krav till oskäliga kostnader kan stämma
              Myriad Genetics i svensk domstol. Exempelvis kan ett sjukhus i
              Helsingfors gå till Helsingforss tingsrätt och kräva tvångslicens.
              Det innebär att man över huvudet på detta företag utfärdar ett
              rimligt avtal. Detta kan alltså svensk domstol bestämma, och europeiska
              domstolar har ingen rätt att blanda sig i det, än mindre amerikanska
              domstolar eller detta företag.
            </seg>
            <seg n="bc517c86">
              Detta är beviljat långt innan detta EG-direktiv har införts i
              svensk lag. Ändå har vi denna situation. Det om något är ju bevis
              för att denna fråga inte är ny. Däremot tror jag att med de definitioner
              som nu anges i svensk lag blir det nästintill omöjligt att få
              så breda patent som detta företag har fått. Företaget kan alltså
              inte göra anspråk på all forskning kring bröstcancerdiagnostik
              eftersom det inte ingår i kriterierna.
            </seg>
            <seg n="0caf4d47">
              Skulle det vara så, trots allt, att Europeiska patentverket utfärdar
              detta och säger att man får detta breda patent finns det ytterligare
              en möjlighet. Det är nämligen så att om en svensk forskare kommer
              på en annan metod att diagnostisera dessa bröstcancergener kan
              man kräva tvångslicens för att få utföra detta till exempel på
              svenska sjukhus utan att företaget i USA har någon möjlighet att
              stoppa det. Först måste man försöka utfärda en frivillig lösning
              med företaget. Om det inte är möjligt till en rimlig kostnad kan
              man alltså i svensk domstol få denna möjlighet. Detta är något
              som finns redan i dag och som kommer att finnas med den nya lagstiftningen.
              Men nu förstärks snarast möjligheterna att hindra alltför breda
              patent.
            </seg>
            <seg n="37cec925">
              Avslutningsvis kan jag också säga att det är väldigt viktigt
              att det finns möjlighet att utfärda patent, givetvis inom etiskt
              godtagbara ramar, med anledning av till exempel de läkemedel som
              hittills har kommit på grund av att man kan ta dessa patent. Det
              handlar om möjligheter för kortväxta att bli längre, möjligheter
              att få blodet att koagulera hos blödarsjuka och möjligheter att
              bekämpa virusinfektioner och cancer. Det handlar till och med
              om diabetesvaccin. Det handlar om möjligheter att bygga upp benstommen
              igen vid benbrott. Dessa mediciner hade inte tillkommit om man
              inte hade forskat med gensekvenser. Det är ju det som är framtiden.
            </seg>
            <seg n="4c81e4c0">
              Frågan är om företag, enskilda forskare och uppfinnare finner
              det lönsamt att forska kring detta om de sedan inte får någon
              utdelning. Så är det i fråga om alla andra läkemedel, att under
              en begränsad period får man patent på sin produkt eller sin tjänst.
              Sedan släpps det fritt och andra får komma in och konkurrera.
              Men om man inte har denna möjlighet finns det alltså ingen morot
              i form av lönsamhet att satsa på denna forskning. Då tror jag
              att de drömmar som vi alla har om att få botemedel mot cancer,
              få hivvaccin och få malariavaccin och så vidare kommer att omöjliggöras.
              Som jag ser det är nämligen detta enda möjligheten att gå vidare
              med denna forskning.
            </seg>
            <seg n="85310028">
              Men de etiska aspekterna måste naturligtvis tillgodoses. Och
              vi måste följa utvecklingen eftersom det hela tiden kommer nya
              rön, och utvecklingen går rasande fort. Därför ska regeringen
              tillsätta ett etiskt råd som hela tiden ska följa denna utveckling
              och även tillämpningen av dessa nya regler. Även inom EU pågår
              ett sådant arbete för att se till att det hela tiden är etiskt
              försvarbart och att inte bara den enskilde uppfinnarens intressen
              av patent räknas utan även allmänna intressen, inte minst intressen
              i form av forskning och sjukvård och att det ska fungera tillfredsställande.
            </seg>
            <seg n="0d31f084">
              Med dessa ord vill jag yrka bifall till förslaget i utskottets
              betänkande som jag ser snarare som en förstärkning på detta område
              när det gäller de etiska aspekterna. Man tydliggör etiska regler.
              Det är alltså ett steg framåt som jag ser det.
            </seg>
          </u>
          <note type="speaker" n="9712810d">
            Anf. 187 YVONNE ANDERSSON (kd):
          </note>
          <u who="Q4935945" xml:id="i-8ce75cd2ba227a29-1" n="d01ec6a2">
            <seg n="16491814">
              Herr talman! Detta är en komplex materia som ska implementeras
              via ett EG-direktiv. Förändringen skulle ha varit genomförd tidigare,
              som Niclas Lindberg så tydligt har beskrivit. Nu ligger propositionen
              på riksdagens bord.
            </seg>
            <seg n="e2874101">
              Det är inte alltid enkelt att veta hur man ska hantera EG-direktiv.
              Från min sida utgick jag från att ett direktiv som redan är försenat
              i genomförandeprocessen bör implementeras snarast. Jag anser dock
              att nya tag till omförhandling omedelbart måste genomföras, en
              omförhandling i syfte att förändra direktiven, förtydliga dem
              och fördjupa dem beträffande vissa grundläggande frågor.
            </seg>
            <seg n="b5e9c6d6">
              Vi valde från vår sida att inte reservera oss till förmån för
              vår syn beträffande omförhandling utan i stället skriva ett särskilt
              yttrande om behovet av att omförhandling ska ske och med några
              av de förändringar som vi vill arbeta för.
            </seg>
            <seg n="fbbae314">
              För att det emellertid inte ska råda något som helst tvivel om
              var Kristdemokraterna står i dessa frågor väljer jag att yrka
              bifall till Miljöpartiets motion L6 och deras yrkande 2 som gäller
              att regeringen inom EU ska ta initiativ till en omförhandling
              av direktivet om rättsligt skydd för biotekniska uppfinningar.
              Skälen till detta finns i vårt särskilda yttrande.
            </seg>
            <seg n="1918f5fe">
              Direktivet har kritiserats hårt av miljöorganisationer och andra
              organisationer. Europarådet rekommenderade år 1999 att gener från
              växter, djur eller människor inte ska få betraktas som uppfinningar
              eller vara föremål för monopolskydd genom patent. Den svenska
              regeringen borde ta initiativ till en revidering av direktivet
              i syfte att ändra det i riktning mot Europarådets förslag. Europarådet
              har också rekommenderat att medlemsstaterna ska begära en omförhandling
              av direktivet. En sådan omförhandling skulle ge mera tid för en
              offentlig diskussion om de omfattande förändringar som föreslås
              och ökade möjligheter att finna en mer tillfredsställande lösning.
            </seg>
            <seg n="4d0476d8">
              Herr talman! Jag tycker att det vore värdefullt med en debatt
              också om hanteringen av EG-direktiv. Att man kan reservera sig
              i samband med att EG-direktiv införlivas i svensk lag när det
              gäller att utvidga lagen för svenska förhållanden till att gälla
              flera områden är jag väl medveten om. Men är det rent formellt
              rimligt att reservera sig för ytterligare begränsningar i samband
              med att ett EG-direktiv ska implementeras? Kan det vara ett fördragsbrott
              som det handlar om? I alla fall jag tycker att det är en märklig
              ordning. Men med tanke på vad jag nu har sagt har jag alltså genom
              att ansluta mig till Miljöpartiets yrkande om omförhandling anpassat
              mig till den praxis som växt fram.
            </seg>
            <seg n="a70c1aed">
              Herr talman! De ändringar i patentlagen och växtförädlarrättslagen
              som regeringen har föreslagit överensstämmer mycket väl med Europaparlamentets
              och rådets direktiv om rättsligt skydd för biotekniska uppfinningar.
              Sverige har en skyldighet att genomföra beslutade direktiv. I
              den delen har jag alltså inga som helst invändningar.
            </seg>
            <seg n="96c14375">
              Däremot är direktivets ordalydelse inte helt tydlig. Trots att
              Hillevi Larsson mycket noga har klargjort att det är tydligare
              är det inte tillräckligt enligt många remissinstanser. Det kan
              det finnas ett behov av klargörande när det gäller gränsdragningen
              mellan upptäckt och uppfinning.
            </seg>
            <seg n="a350d1cf">
              På grund av dessa gränsdragningsproblem bör det därför framgå
              av direktivet att det är artikel 5.1 som är överordnad vad gäller
              patenträtten. I artikel 5.1 sägs det att människokroppen i sina
              olika bildnings- och utvecklingsstadier liksom enbart upptäckten
              av en av dess beståndsdelar, inbegripet en gensekvens eller en
              delsekvens av en gen inte kan utgöra patenterbara uppfinningar.
              Regeringen bör alltså initiera en sådan förändring av direktivet
              att patent aldrig kan beviljas på rena upptäckter till exempel
              av en gen, gensekvens eller ett enzym.
            </seg>
            <seg n="5f8a3393">
              Olika remissinstanser har avlämnat yttranden. Gentekniknämnden
              har gjort ett påpekande om vikten av att gränsdragningsproblematiken
              klargörs. Vetenskapsrådet säger i sitt remissvar att gränsen mellan
              uppfinning och upptäckt i praktiken sedan länge är upplöst genom
              produktpatent på organiska föreningar som kan medges genom att
              de isoleras och identifieras. Det underlättar knappast de nu i
              många fall komplicerade gränsdragningsfrågor som uppstått genom
              biotekniken.
            </seg>
            <seg n="b2ff0833">
              Patentbesvärsrätten konstaterar för sin del att det till grund
              för remissen liggande direktivet, liksom EPO-praxis, ger utrymme
              för ett obegränsat produktskydd för en gen med dess DNA-sekvens,
              eller för en del av denna sekvens. En förutsättning härför är
              att den isoleras ur sin naturliga miljö och att den patentsökande
              i sin ansökan anger gensekvensens eller delsekvensens funktion,
              till exempel vilket protein eller vilken del av ett protein som
              kan framställas genom användning av gensekvensen respektive delsekvensen.
            </seg>
            <seg n="d791421a">
              Här finns det en hel del annat att tillägga. Domstolen hyser
              farhågor för att ett oinskränkt produktskydd för en gen eller
              för en del av genens DNA-sekvens får negativa återverkningar på
              forskningen inom universitetssjukhusen och för sjukvården.
            </seg>
            <seg n="e27cbf45">
              I denna redovisning skulle jag kunna ta med fler remissinstanser,
              men med hänsyn till talmannens önskan om en viss tidsbegränsning
              ska jag nöja mig med detta och bara säga att denna redovisning
              pekar på att det finns ett behov av klarlägganden.
            </seg>
            <seg n="f1e5b6d0">
              Sammanfattningsvis noterar vi en kvarstående otydlighet, främst
              i direktivets artikel 5. Det bör framgå av direktivet att artikel
              5.1 är överordnad vad gäller patenträtten.
            </seg>
          </u>
          <note type="speaker" n="59e9c9dd">
            Anf. 188 MARTIN ANDREASSON (fp) replik:
          </note>
          <u who="Q5556512" xml:id="i-099dfff0e68cb971-3" n="61c7f676">
            <seg n="fa8bf9fe">
              Herr talman! Trots den sena timmen skulle jag helt kort vilja
              ställa några frågor till Yvonne Andersson. Jag förstår den respekt
              för EG-rätten som ligger bakom att Kristdemokraterna inte reserverar
              sig mot genomförandet av direktivet. Eftersom direktivet just
              nu håller på att genomföras är det besynnerligt att man samtidigt
              vill att det omedelbart ska omförhandlas. För mig går det inte
              riktigt ihop just i och med att EG-direktivet nu i land efter
              land håller på att genomföras. För mig är det därför inte direkt
              rätt tillfälle att begära en omedelbar omförhandling i frågan.
            </seg>
            <seg n="9b4f6141">
              Vidare gäller det frågan om oinskränkt produktskydd, som ju är
              praxis i dag. Jag har i mitt anförande redovisat problematiken
              kring detta, så jag ska inte upprepa det här. Men även om Sverige
              antar vi valde en egen linje och inte tillät oinskränkt produktskydd
              av den svenska lagstiftningen skulle det inte påverka giltigheten
              beträffande alla de europeiska patent som bygger på oinskränkt
              produktskydd och som i alla fall gäller i Sverige. Det här handlar
              ju om den svenska regleringen av patentansökningar i Sverige.
              Därför tycker jag att den gjorda invändningen något skjuter över
              målet.
            </seg>
            <seg n="d66f9be1">
              Slutligen är det viktigt att understryka att direktivet på ett
              tillfredsställande sätt, tycker jag, markerar skillnaden mellan
              upptäckt och uppfinning, framför allt genom att det ovillkorliga
              kravet ställs att man när det gäller gener och gensekvenser alltid
              måste specificera exakt vad det är för teknisk lösning och tillämpning
              som användandet av gensekvensen syftar till att uppnå.
            </seg>
          </u>
          <note type="speaker" n="ed352a08">
            Anf. 189 YVONNE ANDERSSON (kd) replik:
          </note>
          <u who="Q4935945" xml:id="i-8ce75cd2ba227a29-2" n="d01ec6a2">
            <seg n="532dde7e">
              Herr talman! När det gäller detta med omförhandling är vår inställning
              att direktivet måste genomföras. Men det innebär inte att detta
              direktiv är det bästa i alla världar och framöver. Det finns,
              som jag tidigare nämnde, ett antal remissinstanser som har insett
              att skillnaden mellan upptäckt och uppfinning ytterligare borde
              klargöras. I den meningen kan man mycket väl fördjupa diskussionen
              i ett direktiv, samtidigt som det begärs att det omförhandlas
              med alla länder så att man hittar den bästa av vägar för att så
              säkert som möjligt lägga fast en etik som är hållbar inför framtiden.
              Det är inte så märkligt att man gör så, för det här är ju en lång
              och trög process. Den startar i samband med att man samtidigt
              ändå genomför direktivet.
            </seg>
          </u>
          <note type="speaker" n="86acc851">
            Anf. 190 MARTIN ANDREASSON (fp) replik:
          </note>
          <u who="Q5556512" xml:id="i-099dfff0e68cb971-4" n="61c7f676">
            <seg n="0946d3d3">
              Herr talman! Jag upplevde egentligen inte det som nyss sades
              som ett svar i sak. Jag skulle vilja veta på vilket sätt man ännu
              mer skulle kunna klargöra skillnaden mellan upptäckt och uppfinning
              jämfört med hur det är nu. Man säger ju att just när det gäller
              gensekvenser är det ett ovillkorligt krav att beskriva hur den
              tekniska lösning ser ut som genen sätts in i och vilka problem
              det är tänkt ska lösas. Men det får vi väl återkomma till längre
              fram.
            </seg>
            <seg n="3da64e93">
              Vi i Folkpartiet har en reservation där vi säger att man på samma
              sätt ska kunna specificera samma användningskrav också på andra
              områden än när det strikt gäller gensekvenser men det får vi anledning
              att återkomma till. All lagstiftning ska självklart hela tiden
              utvärderas.
            </seg>
          </u>
          <note type="speaker" n="0811b00f">
            Anf. 191 YVONNE ANDERSSON (kd) replik:
          </note>
          <u who="Q4935945" xml:id="i-8ce75cd2ba227a29-3" n="d01ec6a2">
            <seg n="712b7ccb">
              Herr talman! Jag kan som ett litet exempel nämna Karolinska Institutet
              som har beskrivit olika konsekvenser och som menar att otydligheterna
              nästan helt har hänskjutits för tolkning till patenträttsväsendet.
              Om det finns olika intressenter från väldigt många olika områden
              Naturvårdsverket och andra som känner att man inte kan tolka detta
              så att det blir en tydlig gränsdragning mellan upptäckt och uppfinning,
              då kanske det ska fördjupas av dem som faktiskt diskuterar och
              förstår frågorna på djupet.
            </seg>
            <seg n="4a9535c9">
              Jag har inte ambitionen som politiker att säga att jag ska begripa
              varje sakfråga, men jag inser att det finns en komplexitet i denna
              fråga som gör att det kan finnas anledning att låta den gå tillbaka
              och omförhandlas av människor som samlas och går igenom på djupet
              hur gränsdragningarna kan göras tydligare. Därmed har jag använt
              den invändning som remissinstanserna har och försökt vara lyhörd
              mot dessa.
            </seg>
            <seg n="7db7baf6">
              Återigen har jag inga invändningar mot att detta implementeras
              i dagsläget.
            </seg>
          </u>
          <note type="speaker" n="55750206">
            Anf. 192 TASSO STAFILIDIS (v):
          </note>
          <u who="Q6186607" xml:id="i-8a5c59d078b3f042-3" n="0a2a2930">
            <seg n="c80125bd">
              Herr talman! Det här betänkandet är inget lätt betänkande. Samtidigt
              har jag för min del haft en oerhört spännande tid där jag faktiskt
              för en gångs skull, skulle jag vilja säga satt mig in ordentligt
              i frågorna om gränser för genpatent. Vänsterpartiet har under
              många år drivit en väldigt tydlig linje. När det kom till sin
              spets och detta förslag låg på bordet blev vi dock tvungna att
              kunna dra vår linje gentemot detta, och då började det hela klarna.
            </seg>
            <seg n="ff700def">
              Herr talman! Genom patent får uppfinnaren en ensamrätt för viss
              tid att utnyttja en uppfinning yrkesmässigt. Det innebär också
              att uppfinnaren måste publicera sina resultat, och därmed är det
              fritt fram för andra att forska vidare om uppfinningen. Utan möjlighet
              till patent riskerar utvecklingen av till exempel läkemedel att
              fördröjas eller utebli.
            </seg>
            <seg n="abb26c2a">
              Bioteknik, inbegripet genteknik, spelar en allt viktigare roll,
              och skyddet för biotekniska uppfinningar kommer med all säkerhet
              att vara av grundläggande betydelse för den industriella utvecklingen
              i Europa och inom EU. Möjligheter till patenträttsligt skydd för
              biotekniska uppfinningar är därför nödvändiga för att stimulera
              innovation, utveckling och investeringar på bioteknikområdet.
            </seg>
            <seg n="5e0fa885">
              Vänsterpartiet anser att förutsättningarna för patent bör vara
              enhetliga i Europa. Vi har helt enkelt inget val i dag. Därför
              stöder vi genomförandet av EG-direktivet om rättsligt skydd för
              biotekniska uppfinningar, detta trots att vi under många år pekat
              på de risker som är förenade med patentlagstiftningen på detta
              område. Inte minst gäller detta globalt.
            </seg>
            <seg n="12b3c878">
              För övrigt var vi i Vänsterpartiet mycket kritiska till hela
              direktivet på inledningsstadiet, och våra ledamöter i EU-parlamentet
              röstade emot det. Då kan man fråga sig vad som gjort att vi nu
              ställer upp på direktivet. Proppen som vi debatterar i dag är
              faktiskt en samarbetspropp mellan den socialdemokratiska regeringen
              och Vänsterpartiet. Jag har sagt det många gånger i talarstolen
              i dag.
            </seg>
            <seg n="b461a4aa">
              Herr talman! Jag vill poängtera att detta förslag inte innebär
              några utökade möjligheter till patent i förhållande till den nu
              gällande patenträtten. Genpatent har funnits i Sverige sedan 1980-talet.
              Man kan också fråga sig varför EG-direktivet ska genomföras om
              det inte tillför något nytt, men det är just för att sätta gränser.
              Gränserna bör förtydligas i lagstiftningen. I dag finns till exempel
              inga uttryckliga bestämmelser i patentlagen om vad som kan patenteras
              och inte när det gäller mänskligt biologiskt material. Gränserna
              blir nu tydligare och patentlagstiftningen mer begriplig, trots
              att den för många av oss ändå är väldigt obegriplig.
            </seg>
            <seg n="f621ed6a">
              Vänsterpartiet anser således fortfarande att man inte ska kunna
              ta patent på liv. Det säger också direktivet. Vi står alltså bakom
              detta förslag till ny lagstiftning därför att det inte innebär
              någon utvidgning av det som gäller redan i dag. I stället dras
              det gränser, och det som blir patenterbart snävas in. De nya reglerna
              sätter också gränser för den fortsatta utvecklingen av praxis.
            </seg>
            <seg n="a1e59f73">
              Herr talman! Direktivet klargör också skillnaden mellan en uppfinning
              och en upptäckt. Man kan inte få patent på sådant som redan är
              känt, som inte är uppfinningsrikt eller som man inte kan ange
              en yrkesmässig användning för, det som enbart är en upptäckt och
              inte en uppfinning eftersom upptäckt inte uppfyller kriteriet
              teknisk effekt. Beviljandet av patent förutsätter alltså att en
              specifik funktion har fastställts och att en specifik användning
              kan anges.
            </seg>
            <seg n="1320e30f">
              Herr talman! Vänsterpartiet värnar om skyddet för den mänskliga
              värdigheten och integriteten. Enligt förslaget kommer det att
              slås fast i patentlagen att människokroppen i sina olika bildnings-
              och utvecklingsstadier inte kan patenteras. Det klargörs att isolerade
              beståndsdelar, exempelvis gensekvenser, är patenterbara men att
              patentskyddet då inte omfattar gener såsom de förekommer naturligt
              i människokroppen. Detta har sagts många gånger förut, men det
              är viktigt att ändå påpeka det på nytt.
            </seg>
            <seg n="81bdc378">
              Detta överensstämmer med gällande praxis, men det saknas alltså
              uttryckliga bestämmelser om detta i den nu gällande patentlagen.
              Och det behövs tydliga gränser för genpatent, särskilt av etiska
              skäl.
            </seg>
            <seg n="433edce5">
              Vänsterpartiet är alltså i grunden emot patent på liv, vilket
              inte tillåts. Vi menar att det finns goda grunder att ifrågasätta
              rätten att patentera och äga livsformer. Därför kommer vi att
              fortsätta att vara kritiska när vi behandlar sådana här frågor.
              Det är i grunden en fråga om etik och praktiskt ansvar. Därför
              har vi sett det som viktigt att faktiskt samarbeta med regeringen
              i den här frågan, framför allt för att kunna påverka resultatet
              och innehållet i propositionen. Det handlar till exempel om den
              särskilda grupp som regeringen ska tillsätta med uppgift att bland
              annat följa utvecklingen vad gäller de etiska bedömningarna i
              patentärenden. Här kommer även Statens medicinsk-etiska råd in
              i bilden som en viktig instans.
            </seg>
            <seg n="f5cb8066">
              Den särskilda grupp som ska tillsättas med anledning av den diskussion
              som har varit kommer också att få i uppdrag, förutom att följa
              den utveckling av praxis som kommer att ske, att föreslå till
              exempel förtydliganden eller åtgärder på grund av de brister man
              kommer att upptäcka efterhand. Gruppen ska inte vara enbart en
              expertgrupp eller en grupp som består av vissa specifika personer,
              utan det kommer att bli en grupp som är brett sammansatt.
            </seg>
            <seg n="4aff1278">
              Herr talman! Vi anser också att mediciner mot sjukdomar som hotar
              att skapa nationella eller till och med globala katastrofer, till
              exempel spridning av hiv, bör göras tillgängliga för barn, kvinnor
              och män i de drabbade länderna. Det är nödvändigt att genom bland
              annat medicinsk tekniköverföring minska klyftorna mellan den rika
              och den fattiga världen.
            </seg>
            <seg n="63f4ebbb">
              I dag finns det exempel på att patent på vissa mediciner motverkar
              medicinsk tekniköverföring av vissa produkter som är nödvändiga
              för den fattiga delen av världen. Detta visar att det är angeläget
              att motverka patent på livsformer och breda patent samt att patenträtten
              bör ha en etisk dimension. Produktion av läkemedel och tvångslicenser
              till stöd för de fattiga länderna är dock inget som regleras av
              det förslag vi ska ta ställning till. Detta ligger på en annan
              nivå, i de internationella förhandlingar där Sverige faktiskt
              driver en väldigt bra linje.
            </seg>
            <seg n="8965701e">
              Att kunna ta patent på liv sätter inte bara etiska frågeställningar
              på sin spets. Ett annat mycket allvarligt problem är den så kallade
              biokolonialism som breder ut sig, det vill säga när företag i
              den rika delen av världen patenterar gener som har sitt ursprung
              i fattiga länder.
            </seg>
            <seg n="b8d4beb3">
              Vänsterpartiet vill bidra till en rättvis fördelning av avkastningen
              från genetiska resurser i ett globalt perspektiv. Därför välkomnar
              vi att det i direktivet tydligt står att det införs en skyldighet
              att ange det geografiska ursprunget för biologiskt material från
              växt- och djurriket i patentansökan. Detta gör det lättare att
              kontrollera att bestämmelser och avtal om rättvis fördelning av
              avkastning följs och att utvecklingsländer som är rika på genetiska
              resurser får del av avkastningen.
            </seg>
            <seg n="6a739e7f">
              Det är här som patentskyddet för biologiskt material handlar
              om global rättvisa. Tyvärr får vi rapporter om att ursprungsbefolkningar
              tvingas ställa sina kunskaper om medicinalväxter och områdets
              biologiska mångfald till förfogande för forskning för att sedan
              kanske till och med tvingas betala för de patenterade mediciner
              som forskningen har tagit fram.
            </seg>
            <seg n="4dda501d">
              Vänsterpartiet kräver att ursprungsbefolkningens kunskap och
              nyttjande av lokala genetiska resurser ska skyddas och att varje
              folk ska ges rätt till de egna generna såväl som till deras inhemska
              växter och djur. Detta är återigen en fråga som är global och
              som inte regleras i det direktiv som vi ska ta ställning till
              nu.
            </seg>
            <seg n="579942bc">
              Avslutningsvis, herr talman, vill jag instämma i det som Hillevi
              Larsson tog upp tidigare i sitt utmärkta och tydliga anförande
              vad gäller Myriad Genetics. Just det exemplet är ett tydligt skäl
              till att gränser behöver sättas, vilket också görs med detta direktiv.
            </seg>
          </u>
          <note n="af443681">
            Jag yrkar bifall till utskottets förslag i betänkandet och till
            propositionen.
          </note>
          <note type="speaker" n="12c1f052">
            Anf. 193 GUSTAV FRIDOLIN (mp):
          </note>
          <u who="Q2029325" xml:id="i-06822edd91c9166d-1" n="34ead7d6">
            <seg n="b721ecee">
              Herr talman! En lång resas väg mot strafflinjen så kan man beskriva
              bakgrunden till det betänkande vi nu har att debattera. Mot miljörörelsen,
              mot etiska principer, mot en folklig opinion och mot vissa majoriteter
              i EU-parlamentet har EU slutligen antagit ett direktiv som går
              över en principiellt mycket farlig linje. Man börjar ta patent
              på liv. Man kan fråga sig vilket samhällsintresse som skulle kunna
              ligga bakom att man tar ett sådant här steg. Om man ser patenträtten
              som ett försök att främja forskning är vi då verkligen i detta
              skede säkra på att vi vill göra statliga insatser för att främja
              forskningen på gener?
            </seg>
            <seg n="5936ce62">
              Herr talman! Låt mig läsa en bit ur en bok. Det handlar om en
              man, en politiker, som sitter precis som många av oss har suttit
              på ett tåg. Det är ett gammaldags Intercitytåg. Han är på väg
              upp mot ett valmöte i Boden. Några vänner har gett honom ett litet
              paket med ost, kex och en flaska vin. På en servett har någon
              skrivit: För den långa resan. Glöm inte att livet uppstod i Ockelbo
              en kunskap för varje politiker. Mannen fortsätter så här:
            </seg>
            <seg n="da9c0d36">
              Jag funderade på vad mina vänner menade var någon av mina vin-
              och ostgivande vänner från Ockelbo? Nej, inte vad jag visste.
              Väl framme i Ockelbo någon gång på småtimmarna började jag åter
              fundera på varför livet skulle ha uppstått på just denna gudsförgätna
              plats. Från tågfönstret såg den föga upphetsande ut. Det var först
              på morgonen när jag vaknade som jag förstod vad mina vänner hade
              menat. Naturligtvis en koll på SJ:s karta och tidtabell visade
              att just i Ockelbo hade livet uppstått om man utgår från att jorden
              bildades då tåget lämnade Helsingfors och att just nu är den tidpunkt
              när tåget beräknades komma fram till Boden. HelsingforsBoden är
              en resa på 110 mil och 4,5 miljarder år. Följ med på den resan!
              För mig betyder den oerhört mycket.
            </seg>
            <seg n="7a239296">
              De första milen är kaotiska. I många mil åker vi genom rök och
              grå landskap. Molekyler och atomer svävar runt i en total oordning.
              Mil läggs till mil på den långa resan. Atomer och molekyler lagras
              i jordskorpan, och ett landskap börjar framträda. Men det är först
              när vi når Jörn, efter 97 mils resa, som vi ser de första fiskarna
              och primitiva landväxterna. Det känns nästan som om tåget är framme
              för oss som har varit med under hela resan.
            </seg>
            <seg n="05915305">
              Strax söder om Älvsbyn, efter 106 mils resa, ser vi de första
              kräldjuren. Efter ytterligare en mil, när vi är strax norr om
              Älvsbyn, är det dags för de första fåglarna. Några däggdjur kan
              vi ännu inte upptäcka trots att det bara är några få mil kvar
              på vår resa. När det är mindre än två och en halv mil kvar ser
              vi skymten av något som kan vara förfäder till däggdjuren.
            </seg>
            <seg n="2bcdc79e">
              Den sista milen är spännande. Det händer så mycket utanför fönstret.
              När tre kilometer är kvar på resan upptäcker vi något som man
              kan beskriva som människoliknande varelser. Lutar vi oss lite
              grann ut genom fönstret kan vi se Bodens station. Det är 250 meter
              kvar till dess att tåget ska stanna. Då först då ser vi att de
              människoliknande varelserna börjar bli sociala.
            </seg>
            <seg n="bfcbb86a">
              Tåget har redan börjat sakta in. Nu har det nästan stannat. Det
              är bara två och en halv decimeter kvar. Vi ser vikingar utanför
              fönstret. Orm, Tostes son, skiljer just med gott lynne ett huvud
              från dess kropp. Ögonblicket senare, just innan det där sista
              rycket från bromsarna, ser vi hur industrialismen just har tagit
              fart. Inte bara ångmaskinen utan också klockan börjar bli en dominerande
              del av människans vardag. Nu är det fem centimeter kvar innan
              tåget ska stanna. Vi ser hur hantverkare förvandlas till arbetare.
              Användningen av fossila bränslen har tagit fart. Kolatomer, som
              det har tagit årmiljoner att lagra i jordskorpan, släpps fria
              i våldsam takt. Det känns som att ta snabba steg tillbaka i utvecklingen
              tillbaka till en miljö som fanns innan livet uppstod.
            </seg>
            <seg n="10cf1c67">
              När det bara återstår en centimeter av resan föds jag. När sex
              millimeter är kvar delas det första Nobelpriset ut för upptäckten
              av DNA. Någon tiondels sekund innan tåget stannar planterar någon
              i vit rock in människogener i en gris på det att mer kött ska
              fås ut för pengarna. Nu tar vi över evolutionen, kan man läsa
              i tidningarna. Nu tar vi över skapelsen! Man klipper och klistrar
              gener och bryter ned evolutionens barriärer. Man uppfinner nya
              lönsamma arter. Momentet därefter är vi framme i Boden. Vi är
              nu.
            </seg>
            <seg n="4be0d95f">
              Herr talman! När vi i denna kammare diskuterar genteknik och
              manipulering av livets allra innersta har vi ett större ansvar
              än vi vill tro. Det handlar inte längre om beslut som påverkar
              bara oss som lever nu eller beslut som kan ändras i morgon dag
              av en kammare med en annan sammansättning än den vi har här i
              dag. Det handlar om ett evolutionärt vägval och om ett etiskt
              ställningstagande. Har vi människor rätt att gå in och peta i
              livets allra innersta, eller bör vi vänta, lyda försiktighetsprincipen
              såsom vi har slagit fast den och fundera längre och mer och mer
              genomgående över våra vägval?
            </seg>
            <seg n="52d09f72">
              Herr talman! Miljöpartiet de gröna anser att direktivet om patent
              och bioteknik är av så stor betydelse att Sverige ska motsätta
              sig överförandet av direktivet på nationell nivå. De principiella
              invändningarna mot direktivet är egentligen tillräckligt starka
              för att i sig motivera en vägran att i dagsläget före många andra
              länder implementera direktivet. Ett avslag mot införandet bör
              kombineras med en offensiv för att omförhandla direktivet. I en
              sådan offensiv skulle Sverige med stor sannolikhet få med sig
              fler länder som har varit kritiska under direktivets framförhandlandetid.
            </seg>
            <seg n="ea19c0e5">
              Miljöpartiets kritik delas inte bara av miljörörelsen, utan också
              i remissvar på propositionen från Statens medicinsk-etiska råd,
              Gentekniknämnden och Pantentbesvärsnämnden. En grundläggande utgångspunkt
              för samhällets patentskydd är att skyddet ska omfatta enbart uppfinningar,
              och inte upptäckter. Gener finns i naturen. De uppfinns inte.
              De upptäcks, även om det krävs uppfinningar för att upptäcka dem.
              Detta gäller även gensekvenser.
            </seg>
            <seg n="391294f2">
              Herr talman! Regeringen hävdar i propositionen att genomförandet
              av direktivet inte innebär någon utvidgning av möjligheter att
              ta genpatent jämfört med vad som gäller i dag. Man gör gällande
              att det enbart handlar om ett tydliggörande av gränserna. Det
              stämmer inte. Gränsdragningarna blir fortsatt mycket luddiga i
              direktivet. Statens medicinsk-etiska råd och Gentekniknämnden
              har påpekat svårigheten att tolka skrivningarna om att patent
              inte får strida mot allmän ordning, goda seder och annan lag.
              Det är vidare uppenbart att de föreslagna lagändringarna leder
              till att patent blir klart tillåtet på områden där det inte tidigare
              har varit det. Allt detta preciseras i vår motion. Mot bakgrund
              av det biträder Miljöpartiet reservation 1, där man kräver avslag
              på propositionen.
            </seg>
            <seg n="f31cb0d3">
              Herr talman! Låt mig slutligen orda något om punkt 5 i betänkandet.
              I denna del har Miljöpartiet flera egna motioner där vi tydligt
              uttrycker vår politik. Det är viktigt med krafttag mot så kallad
              biopiracy , och det är viktigt för debatten att diskutera de globala
              rättviseaspekterna på gentekniken. På växtförädlingsområdet är
              gentekniken inte dyrare än andra mer traditionella tekniker. Den
              blir dessutom allt billigare och ger därför i många fall snabba
              resultat. Detta har också kommit att skapa stora problem. Inte
              minst har de globala rättviseaspekterna på gentekniken länge diskuterats.
            </seg>
            <seg n="7972219f">
              Det förefaller oss märkligt att denna problematik inte tas upp
              i propositionen. Med patentering på gener tvingar man fram en
              växtförädling som bygger på genteknik. Sorter som enkelt kan tas
              fram med traditionell teknik måste göras med genteknik för att
              man ska kunna få patent. Bara växtförädlare som har patent eller
              som har råd att betala royaltier för att utnyttja patenterade
              sorter kommer att kunna fortsätta i förädlingsbranschen. Detta
              kommer att innebära en likriktning av växtförädling som får negativa
              konsekvenser för mångfalden av odlade sorter och indirekt för
              vilka odlingssystem som blir tillgängliga för odlarna.
            </seg>
            <seg n="42e73f3f">
              Det hot EU:s patentdirektiv utgör mot den biologiska mångfalden
              i odlingslandskapet är därmed också indirekt. Det består i likriktningen
              av sorter och typen av sorter som kräver en fortsatt bekämpningsmedelsanvändning.
              Bekämpningsmedlen bekämpar inte enbart det ogräs och de skadedjur
              som de ska, utan också de insekter som inte är skadliga och som
              lever på ogräset samt de fåglar och andra smådjur som lever på
              insekter.
            </seg>
            <seg n="23b28f44">
              Att den biologiska mångfalden minskar på åkern är odiskutabelt.
              Försök visar att den konventionella odlingsmetoden är boven i
              dramat. Patentmöjligheten inom detta område har i en inlaga till
              EG-domstolen ifrågasatts utifrån förenligheten med just konventionen
              om biologisk mångfald. Domstolen uttryckte i sitt utslag att saken
              inte var bevisad men att det fanns anledning till tveksamheter.
              Enbart detta borde ha räckt till försiktighet.
            </seg>
          </u>
          <note type="speaker" n="fabc0b69">
            Anf. 194 LENA EK (c):
          </note>
          <note n="15d769f2">
            Herr talman! Ärade ledamöter! Ärade åhörare! Vi debatterar regeringens
            proposition nr 55 Gränser för genpatent m.m. genomförande av EG-direktivet
            om rättsligt skydd för biotekniska uppfinningar .
          </note>
          <u who="Q535342" xml:id="i-462389ffb460316e-2" n="fd82b79a">
            <seg n="7cdd9192">
              Den här propositionen och det här utskottsbetänkandet innehåller
              ett oändligt stort antal tekniska detaljer och spetsfundigheter.
              Man kan fråga vad det rör oss som kvinnor och som medborgare.
            </seg>
            <seg n="780e802c">
              Det visar sig att det berör vår situation en hel del. Som kvinnor
              lever vi varje månad med oron över att känna knölen bröstet som
              signalerar att vi kanske har fått bröstcancer, att vi ska vara
              en av de 6 500 som varje år drabbas. Självfallet finns en stor
              oro, och lika självfallet vill vi ha än bättre möjligheter för
              sjukvården att ställa tidiga diagnoser och på olika sätt förebygga
              bröstcancer.
            </seg>
            <seg n="6a9ccb10">
              Herr talman! Förenklat kan sägas att riksdagen i morgon, om några
              timmar, ska ta ställning till om patent, ensamrätt för företag,
              ska kunna omfatta mänskliga gener och deras information, alltså
              våra arvsanlag och vad vi med dagens forskning tror att de här
              arvsanlagen innehåller för information. Den som får ensamrätt
              på en viss gen kommer också att kunna kontrollera all användning
              och forskning kring dess egenskaper.
            </seg>
            <seg n="f8874c28">
              Ett aktuellt exempel finns redan i dag. Genom att söka efter
              vissa gener kan man se vilka kvinnor som löper hög risk att drabbas
              av ärftlig bröstcancer. Många av fallen beror på en av de två
              generna BRCA 1 eller BRCA 2. Av dem som bär anlagen drabbas 80
              % av bröstcancer. Det är givetvis ett stort framsteg för medicinsk
              forskning att kunna identifiera de här generna och ge kvinnor
              valmöjligheten att i förebyggande syfte låta operera bort brösten.
              Upptäckten av generna och enkla metoder för att finna dem räddar
              liv. Så långt är allt gott och väl.
            </seg>
            <seg n="a2b918a6">
              I Sverige har vi duktiga medicinska forskare som har utvecklat
              egna metoder för att finna de här två bröstcancergenerna. Men
              det är till liten nytta därför att ett amerikansk företag som
              redan nämnts i debatten, Myriad Genetics, har nämligen patent
              på dessa två gener. Patentet är gjort så att det inte bara handlar
              om den särskilda metoden att ställa diagnos, utan det handlar
              också om generna själva och deras informationsinnehåll, och därmed
              alla framtida sätt att ställa diagnos.
            </seg>
            <seg n="1e2dfbde">
              Givetvis är aktieägarna glada. De får monopol på alla diagnoser
              som gäller de här generna. Förlorarna är de kvinnor som drabbas
              av att landstingen får högre kostnader och mindre resurser för
              att genomföra de viktiga testen och längre väntetider. Och vi
              fortsätter att förlora. Eftersom Myriad Genetics patent också
              innebär att de har rätt till framtida metoder minskar forskningen
              och försöken att finna mer effektiva sätt att ställa korrekta
              diagnoser.
            </seg>
            <seg n="4917b443">
              Är det bara de amerikanska forskarna som är knutna till det här
              bolaget som kan tekniken? Nej, mina vänner, svenska forskare,
              franska forskare, holländska forskare med flera kan den här tekniken.
              Institut Curie i Frankrike, känt cancerforskningsinstitut, har
              själva utvecklat 19 alternativa metoder. Nästan alla är väsentligt
              billigare och snabbare än den enda som nu står till buds genom
              olycklig patenthantering i USA som överförts till europeiskt patent.
              Nu överförs tekniken genom att detta EG-direktiv som översatts
              rakt in i svenskt rättsväsende, svensk medicinsk forskning och
              patienters vardag.
            </seg>
            <seg n="17f01dfe">
              Om riksdagen godkänner förslaget om patent på gener som det är
              utformat öppnas för en störtflod av nya patent på våra gener.
              Ett sådant patent låser in forskning om utpekad gen och den information
              genen bär på, trots att vi kanske inte ens upptäckt mer än en
              liten del av den patenterade genens funktion.
            </seg>
            <seg n="997bfc1a">
              Det finns exempel där man fått patent på gener som man trodde
              hade att göra med immunförsvaret men som har visat sig ha vital
              betydelse för hiv/aids-forskningen som därmed har stoppats på
              viktiga områden av stor betydelse för många människor i världen,
              många av dem våra vänner.
            </seg>
            <seg n="e642e72b">
              Att identifiera geners funktion är i dag inte alltid så svårt
              för tekniskt utvecklade företag. Följden av genpatent och den
              utveckling jag har beskrivit blir att framtida forskning stryps,
              vilket också väldigt många europeiska forskare noterar och protesterar
              våldsamt emot. Det är också bakgrunden till de rättegångar som
              pågår om Myriad Genetics patent och den stämning som Nederländerna
              har lämnat in mot själva direktivet i EG-domstolen.
            </seg>
            <seg n="56018490">
              Herr talman! Att utveckla läkemedel är dyrt och svårt. Vi invänder
              inte mot att företag får möjlighet att göra vinst på sina forskningsresultat.
              Vi tycker att patenträtten är viktig som den hittills har sett
              ut. Det är självklart så att man måste kunna ta patent på egenutvecklade
              metoder för att ställa diagnos för att kunna behandla sjukdomar.
              Men regeringens och majoritetens förslag blandar ihop upptäckter
              av gener, genen i sig och genens inneboende information med verkliga
              utvecklingsinsatser och det som hittills har funnits. Traditionell
              patenträtt skiljer noga mellan upptäckt och uppfinning. Det har
              bara varit möjligt att ta patent på uppfinning. Den som uppfinner
              nya gener förtjänar kanske ett patent, men hittills är det science
              fiction, och reglerna ska inte utformas på ett sådant sätt.
            </seg>
            <seg n="fe873eeb">
              Vi är förundrade över att debatten har varit så lågmäld i Sverige.
              I riksdagen behandlas frågan nu som en lagteknisk fråga och inte
              som en moralisk. De omedelbara konsekvenserna för kvinnor i Sverige
              verkar inte ha varit föremål för någon diskussion över huvud taget.
              Jag har inte heller tagit upp situationen i utvecklingsländerna
              och växtpatent. Kanske beror det på kvinnors roll i världen eller
              fattiga människors roll i världen att debatten ser ut så här.
            </seg>
            <seg n="319ff69a">
              Jag vet att min talartid är ute, men jag vill bara oerhört kort
              säga att EG-direktiv alltid innehåller gummiklausuler och definitioner
              man kan glida på eller tolka. Det finns generella möjligheter
              att göra undantag när det gäller nationell säkerhet, nationell
              särart och folkhälsa eller dylikt. Ingen i majoriteten har använt
              sig av dessa undantag. Den självklara konflikten med TRIPS och
              hur man ska lösa kostnadsfrågan för den som vill utmana systemet
              har inte heller behandlats.
            </seg>
            <seg n="9f33505f">
              Herr talman! Det är några timmar kvar innan riksdagen tar ställning.
              Vi hoppas att man i sista sekunden inser vilken ödesfråga detta
              är och att vi får en majoritet för att stoppa det här förslaget.
            </seg>
          </u>
          <note type="speaker" n="4c61636d">
            Anf. 195 HILLEVI LARSSON (s) replik:
          </note>
          <u who="Q3375042" xml:id="i-d078b89fcec311b3-1" n="a779f24e">
            <seg n="bcafc2a1">
              Herr talman! Jag blir lite förvånad när jag hör detta. Det är
              precis det vi gör genom att införliva det här direktivet i svensk
              lagstiftning. Genom att göra detta förtydligar vi gränsdragningarna.
              Vi skriver för första gången i svensk lagstiftning det har alltså
              inte stått tidigare att man inte ska kunna ta patent på gener.
              Det måste vara en uppfinningshöjd, det vill säga att det ska var
              en upptäckt. Det är alltså motsatsen till vad Lena Ek säger. Det
              ska vara någonting helt nytt som inte har funnits tidigare.
            </seg>
            <seg n="3bc77f84">
              Dessutom måste funktionen av denna gensekvens anges. Det är inte
              sant att det är väldigt lätt att se funktionen. I så fall hade
              vi redan vetat om alla funktioner på alla gensekvenser, vilket
              vi inte gör. Det gäller framför allt den industriella användningen.
              Ett exempel på detta är diagnostisering av bröstcancer. Det ska
              alltså inte vara möjligt att ta patent på genen eller forskning
              kring genen. Man smalnar alltså av området. Myriad Genetics får
              det svårare nu. Det är bland annat därför de är i prövning i Europeiska
              patentverket. De får svårare att motivera detta breda patent som
              inte är förenligt med EG-direktivet.
            </seg>
            <seg n="eccd190a">
              Jag förstår inte på vilket sätt svensk lagstiftning nu har försämrats.
              Vi tar ju ett steg framåt för alla kvinnors skull som nu kommer
              att få lättare att få tillgång till den här bröstcancerdiagnostiseringen.
              Jag förstår inte detta.
            </seg>
          </u>
          <note type="speaker" n="17de0599">
            Anf. 196 LENA EK (c) replik:
          </note>
          <u who="Q535342" xml:id="i-91db7102a06ae398-5" n="fd82b79a">
            <seg n="9018e4d2">
              Herr talman! Patenträtten har funnits sedan tidigt 1800-tal.
              Under hela tiden har man skilt mellan upptäckt och uppfinning.
              Det är alltså inget nytt för den här propositionen eller det här
              betänkandet.
            </seg>
            <seg n="b37352e7">
              Det är också så att den medicinska vetenskapen hittills har utgått
              från att det som finns i kroppen är upptäckt och icke uppfinning.
              Redan när patentet från Myriad Genetics kom hade en stor mängd
              forskare, bland annat svenska från Sahlgrenska, Karolinska och
              Malmö/Lund hittat denna gen och funnit metoder för den. Men de
              hade inte kommit sig för att eller inte velat vad vet jag ta patent
              på genen och den behandlingsmetod som finns.
            </seg>
            <seg n="afe3b183">
              Jag tycker att det här är djupt tragiskt, och repliken från Hillevi
              Larsson visar hur svår den här diskussionen är. Hon blandar där
              ihop patenträtt, EG-regler, amerikanska regler och svenska regler.
              För mig är modellen att hitta en kompass i denna snårskog av regler,
              att ta ett steg tillbaka och fundera över vad som är kärnvärdena
              och vad vi egentligen håller på med. Vad är den basala frågan
              i det här sammanhanget?
            </seg>
            <seg n="c154f49e">
              För min del handlar det om att det som finns i människans kropp
              och i människans arvsmassa tillhör människor över hela världen.
              Det är en global gemensam kunskap som inte kan och inte ska patenteras.
              Jag är fullt beredd att lägga ned tid, kraft och pengar på patentsystem
              i sig och på att företag ska kunna dra nytta av sin forskning,
              men det måste bygga på en kunskapsplattform som är gemensam för
              alla. Om man talar om solidaritet med patienter, cancersjuka och
              andra som drabbas av sjukdomar med genetisk bakgrund, eller om
              solidaritet med den fattiga delen av världen, finns det ingen
              tvekan om hur man ska rösta vid voteringen i morgon.
            </seg>
          </u>
          <note type="speaker" n="f2907584">
            Anf. 197 HILLEVI LARSSON (s) replik:
          </note>
          <u who="Q3375042" xml:id="i-d078b89fcec311b3-2" n="a779f24e">
            <seg n="4febe66d">
              Herr talman! Lena Ek sade att det är en snårskog av olika regler.
              Det förstår jag inte. Vi har ju hittills haft svenska regler,
              och nu förändras de utifrån EG-direktivet. Det är väldigt tydligt
              för min del, och det har blivit bättre i och med EG-direktivet.
              Detta har tydliggjort att det inte är fråga om genen i sig och
              inte ens om upptäckten av genen utan att det är en uppfinning
              kopplad till denna. Det är inte ens fråga om genen utan om en
              gensekvens som ska lyftas ut ur kroppen. Man ska finna en funktion
              hos gensekvensen och göra en specifik uppfinning, exempelvis för
              att testa om en patient har bröstcancer.
            </seg>
            <seg n="16c8fa4e">
              Det ska alltså inte innefatta andra vägar att testa bröstcancer.
              Det ska vara fritt för forskare att forska fram och utveckla andra
              vägar. Det ska inte innebära några vägar att finna någon annan
              typ av cancer eller stoppa forskningen. Det är alltså så tydligt
              som det kan bli.
            </seg>
            <seg n="b15a5e87">
              Det som oroar mig är om man helt skulle omöjliggöra utsikterna
              att ta patent på sådana här forskningsresultat. Jag är rädd för
              att vi då inte hade haft läkemedel mot blödarsjuka, benbrott,
              cancer, virussjukdomar och så vidare. 300 patent enligt gällande
              lagstiftning, som alltså inte är det här nya EG-direktivet, avser
              DNA-molekyler som kommer svenska folket till del i form av att
              sjukdomar som tidigare inte gick att bota blir botade. Nu blir
              det ännu bättre, för nu tydliggörs det ännu mer att man bara kan
              få ta ett smalt patent, så att andra forskare kan utveckla andra
              metoder.
            </seg>
            <seg n="3cbd60ed">
              Vad gäller den fattiga delen av världen möjliggörs det nu för
              Sverige att exportera billiga läkemedel via TRIPS-avtalet till
              de u-länder som inte har råd att själva tillverka läkemedel. Det
              är också i den delen ett steg framåt, och det kommer Leif Pagrotsky
              att följa upp vidare i ett annat sammanhang. Inte heller när det
              gäller den fattiga världen behöver vi alltså vara rädda i det
              här avseendet.
            </seg>
          </u>
          <note type="speaker" n="5049cf9b">
            Anf. 198 LENA EK (c) replik:
          </note>
          <u who="Q535342" xml:id="i-2b7dddf4ca402a22-3" n="fd82b79a" next="i-462389ffb460316e-3">
            <seg n="80eee34d">
              Herr talman! Hittills har vi haft en situation där alla som har
              sökt patent har varit övertygade om att man varit tvungen att
              visa upp en uppfinning med en viss nyhetsnivå och en så kallad
              uppfinningshöjd. Den här traditionella uppfattningen om patenträtten
              har utmanats av Myriad Genetics, som genom att formulera det så
              att man har sökt patent på genen och genens informationsinnehåll,
              som handlar om ärftlig bröstcancer, har lyckats få ett amerikanskt
              patent.
            </seg>
            <seg n="fee3ce06">
              Det här har slunkit in bakvägen på den europeiska marknaden genom
              ett avtal för att underlätta patent mellan USA och Europa. Det
              är en fullständig nyhet. Man hade haft möjligheten att sätta stopp
              för detta, vilket väldigt många i Europaparlamentet faktiskt har
              velat göra, men tyvärr förlorade den linjen, vilket jag faktiskt
              tror beror på att de här frågorna inte varit tillräckligt diskuterade.
            </seg>
          </u>
          <note n="5409f35b">
            I direktivets artikel 5 punkt 2 sägs följande på engelska:
          </note>
          <note n="0776e3c9">
            An element isolated from the human body or otherwise produced
            by means of a technical process, including the sequence or partial
            sequence of a gene, may constitute a patentable invention, even
            if the structure of that element is identical to that of a natural
            element.
          </note>
          <u who="Q535342" xml:id="i-462389ffb460316e-3" n="fd82b79a" prev="i-2b7dddf4ca402a22-3">
            <seg n="e7c3e258">
              Man har alltså möjlighet att ta patent på en gensekvens som är
              identisk med den som finns i kroppen.
            </seg>
            <seg n="63078c8b">
              Det här ger exempelvis den effekten att när man tagit patent
              på det som man trodde handlade om immunförsvar visade det sig
              sedan att det egentligen var mycket bättre lämpat för att motverka
              hiv/aids och att vara en viktig byggsten i den forskningen. Den
              delen av forskningsutvecklingen stoppades därför att patentet
              låste in den forskningen. Jag kan inte annat än tycka att det
              är ett steg bakåt att vi reglerar någonting som dessförinnan inte
              har funnits men gör det på ett sämre sätt än de generella regler
              som vi förut haft. Det är inget framsteg utan ett stort nederlag
              för mänskligheten, för forskningen och för de fattiga patienter
              som drabbas.
            </seg>
          </u>
          <note type="speaker" n="be8e9c28">
            Anf. 199 MARTIN ANDREASSON (fp) replik:
          </note>
          <u who="Q5556512" xml:id="i-099dfff0e68cb971-5" n="61c7f676">
            <seg n="5407c688">
              Herr talman! Det var med dagens regelverk som Myriad Genetics
              fick sitt patent. Den fråga som vi ska ställa oss här i dag är:
              Gör direktivet det lättare eller svårare för liknande patent att
              beviljas i framtiden? Svaret är glasklart: Det blir betydligt
              svårare att få den typen av patent beviljade.
            </seg>
            <seg n="2d9fbc5e">
              Hillevi Larsson har utvecklat resonemanget. Jag tänker inte upprepa
              det mer än genom att betona att sista ordet vad gäller det patent
              som Myriad Genetics för ganska länge beviljades verkligen inte
              är sagt.
            </seg>
            <seg n="60f7a97c">
              Sedan pekar Lena Ek på att Europaparlamentet har diskuterat denna
              fråga och att hennes linje förlorade. Hon har lyft fram att direktivet,
              så att säga, har blivit instämt till Europadomstolen. Nederländerna
              väckte talan om huruvida direktivet var förenligt med grunderna
              för europeisk rätt och med internationella avtal.
            </seg>
            <seg n="ed0470cc">
              Poängen är att domstolen kom fram till att direktivet var förenligt
              med detta. Direktivet har prövats vad gäller förenligheten med
              konventionen för biologisk mångfald, TRIPS-avtalet och andra internationella
              åtaganden.
            </seg>
            <seg n="db3dfebe">
              Vad de problem som Lena Ek här beskriver egentligen handlar om
              är ju inte huruvida patent över huvud taget ska vara möjliga att
              bevilja på gener utan det handlar om frågan om oinskränkt produktpatent
              och de frågor som är förknippade därmed. Där finns ett resonemang
              från Folkpartiets sida i vår reservation, som Centern gärna får
              ansluta sig till, om man tycker att det är viktigt att de frågorna
              utvecklas.
            </seg>
            <seg n="cd9e5efa">
              Avslutningsvis: Lena Ek har, om jag uppfattat det rätt, sagt
              att det inte ska vara möjligt att ta patent på en gen som förekommer
              i människokroppen. Då måste man ställa frågan: Vill Centerpartiet
              att det över huvud taget ska vara möjligt att bevilja patent på
              någon form av uppfinning där gener eller gensekvenser används
              på något sätt?
            </seg>
          </u>
          <note type="speaker" n="af29424e">
            Anf. 200 LENA EK (c) replik:
          </note>
          <u who="Q535342" xml:id="i-91db7102a06ae398-6" n="fd82b79a">
            <seg n="2d24ad0c">
              Herr talman! Jag tror att de frågor som ställs på det här området
              väldigt tydligt illustrerar att det här betänkandet är ofullständigt
              och att utskottets majoritet inte har tänkt igenom de här frågorna
              fullt ut.
            </seg>
            <seg n="84a5e923">
              För min del handlar det om att man inte ska kunna ta patent på
              gener och deras kunskapsinnehåll, för det låser forskningen så
              oerhört tydligt. Jag har hittills i debatten nämnt flera exempel,
              herr talman. Det finns många fler exempel.
            </seg>
            <seg n="5dc5eaa6">
              I dag formeras ett motstånd hos medicinare, forskare och patologer
              över hela Europa, som nu börjar fundera över hur deras egen forskning
              förhåller sig till de här reglerna och de patent som hittills
              har beviljats. De är oerhört bekymrade.
            </seg>
            <seg n="0d4a2148">
              På samma sätt reagerar Bröstcancerföreningarnas Riksorganisation,
              för de ser hur de här reglerna i praktiken redan slår i det här
              landet. Vi har mycket diskuterat svenska kvinnors cancerfall,
              framför allt bröstcancersjuka kvinnors förhållanden. Också många
              andra cancerpatienter är beroende av detta. Jag vill säga att
              forskning är oerhört viktig. Patentsystemet tjänar ett viktigt
              syfte, men det är faktiskt också så att man måste sätta gränser
              även i den här diskussionen utifrån vad som är långsiktigt viktigt
              och humanistiskt rätt.
            </seg>
            <seg n="01249938">
              Jag kan se väldigt tydligt hur det här kommer att drabba de fattiga
              delarna av världen på olika sätt, både när det gäller växtmaterial
              och när det gäller humanmaterial.
            </seg>
            <seg n="37aee9ec">
              Jag skulle bara vilja be er fundera över detta: Vilket företag
              i världen skulle utmana ett amerikanskt företag, med de skadeståndsregler
              som finns där, i någon av de här konfliktfrågorna som rör genpatent
              eller som rör samordningen med TRIPS-avtalet eller samordningen
              med reglerna för biologisk mångfald? Inget! Därför att den tvisten
              kommer att äga rum i USA eftersom det är där de anklagade finns
              och det är de skadeståndsreglerna som finns. Det är den soppan
              som ni vill rösta igenom i morgon!
            </seg>
          </u>
          <note type="speaker" n="df74b4ea">
            Anf. 201 MARTIN ANDREASSON (fp) replik:
          </note>
          <u who="Q5556512" xml:id="i-099dfff0e68cb971-6" n="61c7f676">
            <seg n="d38ca2b6">
              Herr talman! Jag vill be kammaren att lägga märke till att Lena
              Ek inte svarar på någon av de frågor jag ställde. Det är också
              ganska intressant att de exempel som hon tar upp handlar om patent
              som faktiskt har några år på nacken. Det handlar inte om att en
              störtflod av motsvarande patent skulle uppstå nu, utan tvärtom:
              Precis som redovisats skulle det här direktivet och dess genomförande
              strama upp praxis avsevärt, inte minst genom att man ställer ett
              ovillkorligt krav på att om det ska vara en uppfinning där ett
              patent beviljas och det finns en gensekvens med i uppfinningen
              så måste man uttryckligen specificera exakt vad det är för industriell
              tillämpning man vill basera patentet på.
            </seg>
            <seg n="14838806">
              Sedan säger Lena Ek så här: Man ska inte kunna ta patent på gener
              och dess kunskapsinnehåll. Ja, möjligheten att forska på gener
              där det finns ett patent har redan redovisats: Den möjligheten
              finns. När det gäller att kunna ta patent på gener vill jag säga
              följande: Generna i min kropp kan naturligtvis ingen människa
              patentera. Men om man isolerar en gen och sätter in den i ett
              industriellt sammanhang, en uppfinning som innebär en helt ny,
              tidigare okänd teknisk lösning på ett problem är det inte detsamma
              som att ta patent på en gen.
            </seg>
            <seg n="c0202c96">
              Jag vill upprepa min fråga: Anser Centern att det över huvud
              taget ska vara möjligt att bevilja patent på uppfinningar där
              det förekommer användning av gensekvenser som en del av uppfinningen,
              eller menar verkligen Centern att hela detta område, hela denna
              centrala del av biotekniken, ska vara undandragen från patenträtten?
            </seg>
          </u>
          <note type="speaker" n="55555e68">
            Anf. 202 LENA EK (c) replik:
          </note>
          <u who="Q535342" xml:id="i-91db7102a06ae398-7" n="fd82b79a">
            <seg n="d5170584">
              Herr talman! Det låter som om vi diskuterar bioteknikens vara
              eller inte vara i det här replikskiftet. Så är det självfallet
              inte, och det visar ju också den forskning som pågår.
            </seg>
            <seg n="61eb2f6e">
              Det som står klart är att det här regelförslaget flyttar den
              gräns som traditionellt har funnits i patenträtten, den gräns
              som har funnits mellan upptäckt och uppfinning, mycket närmare
              upptäckten än vad som är nyttigt och längre ifrån det som är uppfinning.
            </seg>
            <seg n="0823e409">
              De ekonomiska vinsterna finns på de områden som handlar om uppfinningar,
              och det är de reglerna vi ska värna. Däremot ska vi vara oerhört
              försiktiga med att tillåta företag att begränsa forskning och
              kunskap och låsa in kunskap om gener och geners informationsinnehåll
              eller kunskapsinnehåll på det vis som det här förslaget medför.
            </seg>
            <seg n="eec33dcc">
              Möjligheten att forska handlar om framtida vinster så mycket
              vet vi. Vi kan se vad som händer på de områden som redan är patenterade
              på det här olyckliga sättet. Där har forskningen gått ned väldigt
              mycket. Det beror självklart på att det där inte finns några möjligheter
              till vinster på 20 år, vilket är normaltiden för patent det finns
              andra tidsregler också. Det är också därför som det här förslaget
              inte är bra ur den synvinkeln heller.
            </seg>
            <seg n="f990cbdf">
              Herr talman! Jag konstaterar att det finns väldigt skarpa ideologiska
              skiljelinjer i den här debatten. De skiljelinjerna handlar inte
              om synen på teknisk utveckling och miljödriven teknikutveckling,
              utan de skiljelinjerna handlar om hur man hanterar solidaritet
              med sjuka människor och med fattiga människor i praktiken.
            </seg>
          </u>
          <note type="speaker" n="1bbbf31e">
            Anf. 203 KENNETH JOHANSSON (c):
          </note>
          <u who="Q5886752" xml:id="i-9f7768627fff2051-3" n="f7523d84">
            <seg n="ef167cb4">
              Herr talman! Jag vill börja med att yrka bifall till reservation
              nr 1, men jag står självfallet bakom övriga reservationer där
              Centerpartiet förekommer. Jag vill också instämma i det som har
              framförts från denna talarstol från mina två föregående kolleger,
              Gustav Fridolin och Lena Ek.
            </seg>
            <seg n="9a21ac14">
              Herr talman! Sverige står just i begrepp att genomföra EG-direktivet
              om patent på biotekniska uppfinningar. Jag och Centerpartiet anser
              att det är en allvarlig felbedömning som nu görs från majoritetens
              sida och som kan få ödesdigra konsekvenser.
            </seg>
            <seg n="1f9e1298">
              Låt mig från början säga att Centerpartiet inser och anser att
              biotekniken erbjuder fantastiska möjligheter, men också stora
              risker ekologiskt och etiskt. Vi inser också att patent fyller
              en viktig funktion för att stimulera forskning och utvecklingsarbete,
              och en harmonisering av patentlagstiftningen i Europa är naturligtvis
              angelägen. Ändå finns det, enligt Centerpartiets uppfattning,
              mycket starka skäl för att i morgon rösta ned och stoppa förslaget.
            </seg>
            <seg n="93f312a1">
              Vi vill i stället verka för en omförhandling av EG-direktivet
              där ett minimikrav för patent på biotekniska uppfinningar är att
              de inte omfattar den genetiska informationen. Jag är, efter att
              ha läst betänkandet, mycket förvånad och besviken över att Centerpartiet,
              nu med stöd av Miljöpartiet, ensamma står för ett avslag på propositionen.
              Inte ens kd, Kristdemokraterna, har valt att stödja ett avslag
              på propositionen. Jag hoppas att det över natten tänks till och
              att vi kan få ytterligare stöd för reservation nr 1.
            </seg>
            <seg n="4a14ef57">
              Herr talman! En av de stora frågorna är möjligheten att patentera
              såväl enskilda gener som hela organismer. Genom att tillåta patent
              på liv, genetiskt material, förändras i ett slag förutsättningarna
              för växtförädling, växtproduktion, medicinsk diagnostisering och
              behandling.
            </seg>
            <seg n="c42e6271">
              I Sverige, liksom i övriga EU och i de flesta andra länder, är
              det inte möjligt att ta patent på upptäckter. Likväl har patent
              som är att betrakta som upptäckter beviljats, och som vi har hört
              här också debatterats i dag. Jag och Centerpartiet påstår att
              EG-direktivet öppnar för att patentera gener, om jag understryker
              om de isoleras utanför kroppen. Jag uppmanar er att läsa hela
              förslaget till patentlag, även andra stycket i § 1 b. Där tycker
              jag att det här kommer fram mycket tydligt.
            </seg>
            <seg n="757b0df9">
              Centerpartiets utgångspunkt är att vi ska ha klara gränser mot
              en icke acceptabel kommersialisering och monopolisering. Och människokroppen
              ska under inga omständigheter kunna patenteras. Det är kompromisslöst
              för vår del. Precis som vi har rätt till vår egen kropp när det
              gäller till exempel organdonation ska vi också ha rätt till våra
              gener. Information om livet får inte bli kommers.
            </seg>
            <seg n="6d1a23b6">
              Herr talman! Centerpartiet är verkligen inte ensamt i sin kritik.
              Den finns runtom i Europa: Europarådet, nationella etiska råd,
              patientföreningar och inte minst Statens medicinsk-etiska råd,
              där samtliga partiföreträdare var mycket tydliga med att ta avstånd
              från det förslag som nu föreligger. Jag är en av de ledamöterna.
            </seg>
            <seg n="12a1dde8">
              1997 års Unescodeklaration om det mänskliga genomet och de mänskliga
              rättigheterna, som betonar att våra genetiska resurser är mänsklighetens
              gemensamma arv och egendom, är också relevant. När en gen produktskyddas
              kan det anses kränka såväl deklarationen som den enskildes integritet.
            </seg>
            <seg n="465fd647">
              Trots alla kritiska röster verkar nu en majoritet av riksdagens
              partier, utom hittills Centerpartiet och Miljöpartiet, driva igenom
              förslaget. Det beklagar jag verkligen. Det har heller inte under
              årens lopp varit särskilt lätt att få till stånd en offentlig
              debatt. Vi har försökt från Centerpartiet. Det finns andra som
              har försökt också, men det har inte varit lätt.
            </seg>
            <seg n="9ce803ce">
              Herr talman! Avslutningsvis: Centerpartiet säger ja till att
              det ska finnas möjlighet att ta patent på biotekniska uppfinningar.
              Det måste finnas klara gränser mot en icke acceptabel kommersialisering
              och monopolisering. Patent ska avse uppfinningar, inte upptäckter.
              Möjligheten till vård och etisk godtagbar forskning får inte inskränkas.
              Människokroppen ska under inga omständigheter kunna patenteras.
              Patent på liv nej tack!
            </seg>
          </u>
          <note type="speaker" n="4561fcd6">
            Anf. 204 LOTTA N HEDSTRÖM (mp):
          </note>
          <u who="Q517960" xml:id="i-7c55714237681264-3" n="21f07bdf">
            <seg n="a96416fe">
              Herr talman! Jag lovar att fatta mig kort.
            </seg>
            <seg n="b4d1bb73">
              Miljöpartiets syn på den framväxande gentekniken kan enkelt sammanfattas
              i följande fem punkter.
            </seg>
            <seg n="65ca42f5">
              Herr talman! Vi lever i en värld där handelsintressena tillåts
              gå före det mesta, såväl aktiv hungerbekämpning som fattiga länders
              möjlighet att försörja sig på traditionellt, inhemskt och småskaligt
              vis. Befängda företag har till och med tillåtits patentera sjukdomar,
              som den bröstcancergen som numera är privatägd och som Lena Ek
              uppehöll sig vid.
            </seg>
            <seg n="2c4af850">
              I Gentekniknämnden, där jag sitter, får vi numera ständigt propåer
              om utsättning både på marknaden och på fältet av genförändrade
              växter, sedan EU-moratoriet upphävdes. Där finns nämligen vinster
              att hämta.
            </seg>
            <seg n="f2351681">
              Jag minns själv den kvällstandborste från the neem tree som jag
              anvisades ute i Indiens byar i slutet av 70-talet. Sedan kom biopiraterna
              in på scenen, de kapitalstarka storföretag som insett bland annat
              det trädets värde som en läkande substans och som ville patentera
              allt bruk av denna Guds gåva till indierna hindra dem att fritt
              bryta sin kvällstandborste från trädet, tugga till kvisten och
              borsta med färsk, gratis antiseptika.
            </seg>
            <seg n="b9cf6537">
              Än värre blir det när det handlar om patent på biologiskt material
              från människor och djur. Teknik, metoder ska gå att patentera.
              Men direktivet är inte klart och patenträtten tillåts gå för långt,
              enligt min mening.
            </seg>
            <seg n="3b7ff033">
              Direktivet som kammaren står i begrepp att anta syftar till att
              garantera fri rörlighet på den inre marknaden av patenterade biotekniska
              produkter genom att harmonisera medlemsstaternas lagstiftning.
              Det, mina vänner, är syftet. Det är fri handel som är syftet,
              glöm inte bort det!
            </seg>
            <seg n="2affc94b">
              Just sådana primat är vad Miljöpartiet vill slippa se. Det är
              så klart omsorgen om hälsa, tillgången till uthålliga livsmedel,
              biologisk mångfald och livsmedelssuveränitet som ska vara det
              internationella samarbetets främsta utgångspunkter. Glöm inte
              hur Craig Wenter betedde sig och drog nytta av HUGO-projektets
              öppna information för att sedan starta sin stängda privata verksamhet.
              Så ska det inte gå till.
            </seg>
            <seg n="ea71f9f7">
              Kära eventuella åhörare, medledamöter och herr talman! Självklart
              måste vi avslå förslaget i det här betänkandet, den här propositionen
              och det här direktivet. Livet är inte krämarnas. Generna och cellerna
              är allas och ingens. Omförhandla direktivet! Våga trotsa EU!
            </seg>
            <seg n="5950e7de">
              Till sist vill jag läsa en liten kort dikt av Albert Schweitzer,
              den humanistiske läkaren.
            </seg>
          </u>
          <note n="d718dcaf">
            Föredrogs
          </note>
          <note n="de33c4b9">
            Överläggningen var härmed avslutad.
          </note>
          <note n="bf9c1176">
            17 § Yrkestrafik
          </note>
          <note type="speaker" n="b36351c9">
            Anf. 205 MARIAM OSMAN SHERIFAY (s):
          </note>
          <u who="unknown" xml:id="i-2b7dddf4ca402a22-4" n="d5fe5f37">
            <seg n="5fd78496">
              Herr talman! Vi ska nu behandla trafikutskottets betänkande angående
              yrkestrafik. Det har fallit på min lott att ge en kort sammanfattning
              av betänkandets innehåll innan vi börjar debatten.
            </seg>
            <seg n="61fa69dd">
              Betänkandet behandlar 16 motioner om åkeri- och taxiverksamheten.
              Frågor om åkerinäringens konkurrensförutsättningar har utskottet
              behandlat under en följd av år. I dessa sammanhang har utskottet
              bland annat pekat på betydelsen av en konkurrenskraftig svensk
              åkerinäring och i tillkännagivanden till regeringen gett uttryck
              för sin uppfattning.
            </seg>
            <seg n="6643a974">
              Det är mycket positivt att berörda inom branschen tagit olika
              initiativ för att förbättra konkurrensvillkoren inom åkerinäringen.
              Likaså är det positivt med regeringens utredningsarbete i viktiga
              frågor inom området.
            </seg>
            <seg n="a5d3ba04">
              Det omfattande beredningsarbete som pågår inom regeringen och
              inom EU i frågor som rör konkurrensförutsättningarna kommer rimligen
              att leda till en utvecklingskraftig svensk åkerinäring som vi
              i utskottet länge har efterfrågat.
            </seg>
            <seg n="34c2862b">
              Överlast och övervakning av dessa frågor är ett annat avsnitt
              som behandlas i utskottsbetänkandet. Här pågår ett angeläget arbete
              av såväl bransch som myndigheter. Utskottet utgår ifrån att detta
              arbete kommer att fortsätta.
            </seg>
            <seg n="23a3349b">
              I frågan om påföljdssystemet anser vi från utskottet att systemet
              måste bli mer konsekvent. Rättvisa bötessystem måste finnas för
              att konkurrensen ska vara lika för alla. Frågan bereds för närvarande
              av regeringen efter tidigare tillkännagivanden från riksdagen.
              För att markera frågans vikt föreslår vi återigen ett tillkännagivande,
              för att skyndsamt åstadkomma ett reformerat bötessystem som är
              lika för alla oavsett nationalitet.
            </seg>
          </u>
          <note n="b7c647a3">
            När det gäller frågor inom taxinäringen avstyrker utskottet motionsförslagen
            med hänvisning till den pågående översynen av de bestämmelser
            som reglerar taxibranschen.
          </note>
          <u who="unknown" xml:id="i-462389ffb460316e-4" n="d5fe5f37">
            <seg n="ecf57c15">
              Till betänkandet har fogats tre reservationer.
            </seg>
            <seg n="d154c86d">
              Herr talman! Med denna korta sammanfattning ser jag nu fram emot
              en givande debatt.
            </seg>
          </u>
          <note type="speaker" n="0e194558">
            Anf. 206 ELIZABETH NYSTRÖM (m):
          </note>
          <u who="Q4970650" xml:id="i-a0c32edbbd5149d5-0" n="bff41134">
            <seg n="dcec5c1e">
              Herr talman! Betänkandet handlar, som Mariam Osman Sherifay nyss
              nämnde, om yrkestrafiken. Vi behandlar 16 motioner. Många av dem
              tar vi tyvärr i repris då det ibland verkar ta lång tid att nå
              målet.
            </seg>
            <seg n="1ebc06eb">
              Den 4 april 2001 behandlade vi det förra betänkandet om yrkestrafik,
              och Jan-Evert Rådhström anförde: Eftersom marknaden är öppen i
              dag när det gäller lastbilstrafik i vårt land krävs givetvis att
              den svenska åkerinäringen får konkurrera på lika villkor med de
              utländska åkare som trafikerar vårt land. En sådan fråga är exempelvis
              kör- och vilotider.
            </seg>
            <seg n="05404953">
              Även Claes-Göran Brandin gjorde ett inlägg i kammaren och sade:
              Av trafiksäkerhets- och konkurrensskäl krävs också snabba åtgärder
              inom kontroll- och påföljdssystemet. Svenska åkare ska inte behöva
              utsättas för illojal konkurrens från utländska åkare som utan
              större risk för påföljder nonchalerar de svenska trafikreglerna.
            </seg>
            <seg n="70a48c81">
              Ja, Claes-Göran Brandin, inget har hänt sedan dess, och det är
              tre år sedan.
            </seg>
            <seg n="d15e9f67">
              I vår reservation nr 1 pekar vi återigen på att en förbättrad
              lagstiftning behövs för att förebygga konkurrenssnedvridningar.
              Vår förhoppning är att det faktum att den utredning som behandlat
              detta och har avslutat sitt arbete snarast kan leda till en proposition.
            </seg>
            <seg n="228e8e69">
              Den svenska åkerinäringen lider också av att den har ett 20-procentigt
              högre kostnadsläge än konkurrenterna i omvärlden, mycket beroende
              på miljöambitioner och pålagor. Vi är angelägna om att åtgärder
              genomförs för att stärka den svenska åkerinäringens konkurrensmöjligheter.
            </seg>
            <seg n="c37d0227">
              I dag var vi några från utskottet som träffade åkare från främst
              Västerbotten. De framförde synpunkter på hur vi i det här betänkandet
              hanterade frågan om överlaster. De senaste fyra åren har de arbetat
              intensivt med det omoraliska man sysslar med, nämligen överlast
              och snabbare körningar på undermåliga vägar. I dag kom det också
              ett pressmeddelande från Vägverket, Region norr, med rubriken
              Vi måste få bort överlaster på vägarna.
            </seg>
            <seg n="745292b4">
              Det är Vägverket, Länsstyrelsen Västerbotten och Åkeriföreningen
              Norr som har kraftsamlat för trafiksäkerheten i Västerbottens
              län. Tunga lastbilar är överrepresenterade i svåra olyckor. Överlaster
              leder till ökade olycksrisker; bland annat ökar stoppsträckan
              då fordonet blir tyngre. Tillsammans måste vi arbeta för att få
              säkra transporter och vägar med bra bärighet, skriver man bland
              annat i pressmeddelandet.
            </seg>
            <seg n="110bc697">
              Det är mycket positivt att branschen uppmärksammat problemet
              och nu går till praktisk handling. 80 miljoner kubikmeter skog
              transporteras årligen på våra vägar, och det är ett tungt ansvar
              som vilar på transportörerna och inte minst transportköparna,
              skogsbolagen.
            </seg>
            <seg n="28c7ded6">
              Överlaster måste bort, och vi återkommer säkert när vi behandlar
              propositionen om trafiksäkerheten.
            </seg>
            <seg n="474872f3">
              Påföljdssystemet inom åkerinäringen har vi diskuterat många gånger.
              Vid utskottsbehandlingen var det Folkpartiet, Kristdemokraterna
              och Moderaterna som reserverade sig mot majoritetens skrivning,
              men vid justeringssammanträdet blev det en majoritet för reservationen.
              Utskottet beslutade således att föreslå att man ska ge regeringen
              till känna att skyndsamt fullfölja riksdagens beslut i detta avseende
              och återkomma med ett förslag till ett reformerat bötessystem
              som är lika för alla oavsett nationalitet. Det är nu min förhoppning
              att man på departementet inser vikten av denna fråga. Man kanske
              inte behöver invänta beslut på EU-nivå. Snabbhet är ju som bekant
              EU inte känt för.
            </seg>
            <seg n="25b1880a">
              Beträffande svarttaxiverksamhet och motion T227 kommer motionären
              Ulf Sjösten själv att redogöra för ärendet. Därför, herr talman,
              avslutar jag med att yrka bifall till reservation 1. Vi moderater
              står givetvis även bakom reservation nr 3, men vi nöjer oss med
              bifall till reservation nr 1.
            </seg>
          </u>
          <note type="speaker" n="326b10a0">
            Anf. 207 RUNAR PATRIKSSON (fp):
          </note>
          <u who="Q6037205" xml:id="i-cc55f2ca7f66c17a-0" n="955437af">
            <seg n="569a60f5">
              Herr talman! Precis som Elizabeth Nyström har sagt är vi inne
              på en fråga som återkommer med jämna mellanrum. Ibland kan man
              tycka att vi i den här stolen skulle säga: Jag tiger och samtycker
              med föregående talare. Ändå måste man säga några ord i den här
              frågan. Jag kan påstå inför riksdagen om inte annat så för protokollet
              och för dem som läser det senare att en av de största väljarkårerna
              bakom mitt mandat i riksdagen är just åkeriägare. När man är uppväxt
              och politiskt verksam i ett län där åkerinäringen är en så viktig
              del måste man säga några ord om den problematik som tas upp i
              det betänkande vi nu behandlar.
            </seg>
            <seg n="2873e094">
              Om vi ska vara riktigt ärliga ligger problemet för åkeribranschen
              i en annan fråga som är en av utskottets viktigaste, och det är
              vägnätets kvalitet. Senast i dag har jag från mitt eget hemlän
              fått budet om att det börjar gå mot 100 mil avstängda vägar. Vi
              vet att det varje vinter går mot 150 mil avstängda vägar. Då kan
              man möjligen påstå att det kanske är åkarnas eget fel. Det kan
              vi nog inte gå med på. Vi måste säga att vi bygger ett vägnät
              som inte håller för den industri som i dag är verksam i Värmland,
              där träindustrin är så stark. Vi kan fortsätta vidare upp över
              landet där tjälsäkringsproblematiken är som störst men där åkarna
              har sin marknad och där de måste finnas för att den svenska industrin
              ska kunna leva.
            </seg>
            <seg n="f90ed44c">
              I min del av Värmland och uppe mot Dalslandsgränsen finns det
              inga järnvägsspår. Det finns inget alternativ. Det är vägen där
              bussen fraktar folket och där långtradaren fraktar godset som
              är det enda alternativet. Då måste vi se till att dessa kan verka
              året runt. De av mina vänner som vågar vara småföretagare och
              som jag anser vara hjältar satsar från 1 ½ miljon till 3 miljoner
              på en lastbil eller en buss för att i detta område transportera.
              Detsamma gäller runtomkring i hela Sverige.
            </seg>
            <seg n="152de962">
              Vi har i dag uppvaktats av folk från både Värmland och norröver
              som har denna problematik. Det är vår skyldighet att på våra stolar
              i riksdagen se till att man får bästa förutsättningar att driva
              yrkestrafik och driva företag. Jag vet att lastbilar i 1 ½-miljonsklassen
              står i 58 veckor utan, herr talman, att ge några inkomster. Men
              räntan tickar och banken ska ha sin amortering. Det är inte riktigt
              hållbart. Där tror jag att den stora problemtiken ligger. Men
              det är självklart så att åkarens sätt att få lönsamhet också är
              en problematik mellan företagare, alltså köpare och säljare, i
              branschen.
            </seg>
            <seg n="26af2057">
              Som det står i betänkandet sker det när det gäller åkarnas konkurrensförutsättningar
              påverkan från andra länder. Åkare från andra länder måste ha möjlighet
              att konkurrera i Sverige på samma villkor som svenska åkare. Det
              är väldigt viktigt, plus att vägarna måste vara körbara året om.
            </seg>
            <seg n="9ac41099">
              Vi måste också se till att få ett regelverk där det står om överlaster
              och övervakning. Det måste till ett övervakningssystem, ett säljare-och-köpare-koncept,
              som innebär att det inte ska vara lönsamt att köra med för stora
              och för tunga laster på det vägnät som vi har. Här måste vi se
              till att en skärpning sker. Jag tror inte att vi kan lägga bördan
              på åkarna, utan vi måste ha ett samverkansorgan mellan åkare och
              dem som köper åkarnas tjänster.
            </seg>
            <seg n="e408f7b9">
              Jag ska inte ta upp mer tid. Jag yrkar också bifall till reservation
              nr 1, som Elizabeth Nyström redan har gjort.
            </seg>
            <seg n="ea651b17">
              Jag tror att vi skulle kunna komma fram till en uppgörelse i
              de här frågorna som kan innebära att vi egentligen inte behöver
              riksdagsbeslut. Säljarna av transporttjänster kan komma överens
              med köparna om ett etiskt och moraliskt transportsystem i Sverige
              som innebär att vi transporterar den tyngd och kör i den hastighet
              som är bestämd. Då tror jag att det finns en större möjlighet
              för alla att ta sig fram. Men vi ser till att vi har ett året-runt-vägnät.
            </seg>
            <seg n="8b1e58c0">
              En som uttryckte sig på ett bra sätt på en transportkonferens
              i Värmland sade att välfärd är att färdas väl. Det får väl bli
              slutorden i mitt anförande i den här frågan, som vi säkert får
              tid att återkomma till i trafiksäkerhetsdebatten.
            </seg>
          </u>
          <note type="speaker" n="ff383a6d">
            Anf. 208 KARIN SVENSSON SMITH (v):
          </note>
          <note n="a86b0d46">
            Herr talman! Jag yrkar för Vänsterpartiet bifall till reservation
            nr 3. I övrigt står vi bakom betänkandet.
          </note>
          <u who="Q4981479" xml:id="i-d1faa5cb4df6c3df-0" n="c0a939af">
            <seg n="d22ffeb0">
              När det gäller åkerinäringens konkurrenssituation kan man se
              den utifrån två helt olika synsätt. Det kan handla om konkurrensen
              i förhållande till utländska åkare. Detta utreddes av Statens
              institut för kommunikationsanalys, SIKA, för något år sedan. Man
              kan notera att svensk åkerinäring sedan cabotaget blev fritt har
              vunnit större marknadsandelar utomlands än vad den har tappat
              i Sverige. Det är framför allt lönekostnaderna som skiljer, men
              hittills har man inte förlorat på konkurrensen.
            </seg>
            <seg n="b7324757">
              Det som ligger på vårt bord i trafikutskottet är att konkurrensen
              ska ske på sjysta villkor, att vi blir av med flera av de saker
              där det finns goda initiativ från svensk åkerinäring och att de
              ska få credit för det och inte behöva tappa frakter i förhållande
              till dem som inte följer lagstiftning och regler.
            </seg>
            <seg n="d6463238">
              Om man tittar på åkerinäringens konkurrenssituation ska man nog
              också se den i förhållande till andra transportslag. Där hävdar
              vi från Vänsterpartiet att det är riksdagens uppgift att se till
              att det finns förutsättningar för goda transporter, som näringslivet
              och privatpersoner behöver, men att vi inte har större ansvar
              för åkerinäringen än för järnvägsoperatörerna eller den frakt
              som sker inom sjöfartens ram. Här är inte konkurrensen rättvis.
              Åkerierna har tagit nästan all tillströmning på godssidan, och
              det får negativa konsekvenser för både miljö och trafiksäkerhet.
              Ökningen av koldioxidhalten i atmosfären har accelererat de två
              senaste åren och har nått en rekordnivå. Det här måste också beaktas
              när man ser på åkerinäringen. Vi måste ha mer transporter som
              kombinerar väg, sjötransport och spår.
            </seg>
            <seg n="63f48d29">
              När det gäller överlast ska jag bara kommentera det kort och
              säga att det är en fråga med stora statsfinansiella konsekvenser.
              Det är avsatt 104 miljarder mellan 2004 och 2015 för att upprätthålla
              vägarnas standard. En fullastad 60-tonslastbil motsvarar 75 000
              persontransporter i slitage, enligt Vägverkets sektorsrapporter.
              Det behövs alltså mycket fler polisresurser och större möjligheter
              till sanktioner för att man ska komma åt de tunga lasterna som
              förstör våra vägar.
            </seg>
            <seg n="070dd62e">
              När det gäller påföljdssystemet inom åkerinäringen är det mycket
              bra att vi i trafikutskottet har kunnat enas om att för regeringen
              tillkännage regelförändringar som gör det möjligt för polisen
              att beivra alla brott, inte bara överlast utan alla brott som
              är förknippade med åkerinäringen, för att på det viset upprätthålla
              sjyst konkurrens.
            </seg>
            <seg n="ae219aef">
              Då går jag över till det som har engagerat oss kanske mest i
              detta betänkande, och det gäller taxinäringen. Fusket inom taxi
              är ett problem som är giltigt i hela landet, men det är särskilt
              uppmärksammat i den landsdel jag kommer från. Ett exempel på att
              det är giltigt i hela landet är att när man i Helsingfors gjorde
              en razzia i syfte att komma åt svarttaxi visade det sig att 23
              av de 130 kontrollerade taxichaufförerna saknade körkort. 34 av
              dem var dömda för olika brott. Flera av taxichaufförerna var registrerade
              som arbetslösa och fick ersättning från a-kassa eller socialbidrag.
              Det här är mycket allvarligt.
            </seg>
            <seg n="d30a44de">
              I Skåne finns det ett gott samarbete mellan Transportarbetareförbundet,
              polis, åklagare och skattemyndigheter, så att verksamheten är
              förhållandevis mer känd hos oss. I dagsläget bedömer man att ungefär
              150 miljoner kronor undanhålls skattemyndigheterna på grund av
              fusket bara inom taxi. Det är ganska mycket pengar.
            </seg>
            <seg n="b7c9636c">
              Tyvärr är det så att de poliser som speciellt jobbar med att
              beivra brott inom taxi, enligt uppgifter från Sydsvenska Dagbladet,
              har upphört med sin verksamhet. Varför det? Jo, en tänkbar anledning
              är att de inte orkar längre eftersom det finns ett så stort tidsspann
              mellan fällande dom och att länsstyrelsen drar in tillstånden.
              Det kan dröja flera år. Det finns exempel där polisen har stoppat
              taxibilar som enligt registrerade uppgifter visar att de har kört
              för 45 kr på en hel dag. Då kan vem som helst förstå att det nog
              inte går riktigt rätt till. Det beror på den rikliga förekomsten
              av fastpriser, som då inte registreras i taxametern.
            </seg>
            <seg n="0f60a928">
              Sanktionerna är alldeles för svaga för sådana brott. Det finns
              ett exempel med en taxibilsägare med två anställda som kört i
              två år utan tillstånd, tjänat minst 1 miljon och dömts till böter
              på 3 600 kr. Får han dessutom behålla sitt tillstånd i två år
              till förstår ni varför folk är upprörda över den här verksamheten.
            </seg>
            <seg n="e8c17f85">
              Förra sommarens Almedalsvecka innehöll ett mycket intressant
              seminarium, som arrangerades av SEKO. Det handlade om avregleringar.
              På seminariet uppstod en diskussion mellan Björn Rosengren och
              Ulf Adelsohn om vilken avreglering som hade fungerat sämst. De
              hade en intensiv och mycket spännande diskussion om detta. Björn
              Rosengren höll på Posten, och Ulf Adelsohn höll på taxi. De hade
              rikliga exempel på hur illa det hade fungerat.
            </seg>
            <seg n="24700741">
              I Danmark återreglerade man taxinäringen, och då ökade skatteintäkterna
              i ett slag med 79 %. Det stämmer lite till eftertanke för vår
              del. Vi hade kunnat ta itu med det här tidigare i Sverige. Förslagen
              i utredningen om en kundvänligare taxi var bra och genomtänkta
              och borde ha lett till ett förslag från regeringens sida.
            </seg>
            <seg n="161dac30">
              Vi har haft sammanlagt fyra olika utredningar sedan taxi avreglerades
              1990, och nu håller vi snart på att få en femte. Vänsterpartiet
              kommer att driva på för att det ska leda till att det återkommer
              förslag från regering till riksdag så att vi kan ändra det som
              är fel.
            </seg>
            <seg n="b1e6527e">
              Det viktigaste för att få ordning på det här är att man inför
              en obligatorisk taxametertömning. Det återfinns också som ett
              av utredningsdirektiven i den pågående utredningen.
            </seg>
            <seg n="28b31c36">
              Jag vill också något kommentera svarttaxiverksamheten. Vi har
              i den motion som vi väckt från Vänsterpartiet yrkat att det måste
              räcka med att polisen fastställer en gång att det gäller fast
              taxiverksamhet för att det ska leda till fällande dom. Förra gången
              som vi resonerade om det här i trafikutskottet var vi överens
              om att vi måste göra någonting åt det. Det återfinns också i direktiven
              till den sittande utredningen om taxi att man ska återkomma när
              det gäller det här.
            </seg>
            <seg n="b3bc53fc">
              Polis och åklagare har sedan dess, eftersom problemen är väldigt
              stora, efterlyst möjligheter att beslagta och förverka fordon
              som upprepade gånger brukats vid svarttaxiverksamhet. Det här
              förslaget ingår inte i vad utredaren ska behandla, men regeringen
              borde göra ett tillägg om det. Det är vad reservation 3 handlar
              om, som jag tidigare yrkade bifall till.
            </seg>
            <seg n="2527ff7d">
              När man ser till taxinäringen som helhet, vad är då huvudproblemet?
              Avregleringen var ju tänkt att göra det billigare, att man skulle
              få större tillgång och en effektivare konkurrens. Jag tror att
              det är rätt svårt att leda i bevis att någon av de här målsättningarna
              har uppfyllts. Särskilt om man tittar på tillgängligheten kan
              man undra: I glesbygd, där det kanske finns färre kommunikationsslag
              att välja på och man kanske är mer beroende av dem som finns,
              har utbudet minskat medan det har ökat i storstäderna.
            </seg>
            <seg n="dbffbf3b">
              I Malmö ökade under kort tid antalet registrerade taxiföretag
              från 250 till 1 000. Då undrar man: Fyrdubblades behovet av taxiresor
              samtidigt? Hur många av de här kan försörja sig på ett hederligt
              sätt? Hur överlever man en konkurrenssituation där gissningsvis
              20 % av inkomsterna redovisas och beskattas?
            </seg>
            <seg n="ae78e394">
              Vad har det här för betydelse för integrationen? Att köra taxi
              kanske är en av de få försörjningsmöjligheter som bjuds dem som
              kommer hit som nya svenskar. Om den här branschen kännetecknas
              av fiffel och båg, vad får det för konsekvenser för möjligheten
              att på ett bättre sätt integrera infödda svenskar med människor
              som kommer från andra länder?
            </seg>
            <seg n="1d55d919">
              Hur påverkar det kvinnors rätt till det offentliga rummet när
              en taxiresa inte längre visar sig vara ett så tryggt sätt att
              förflytta sig som man har tänkt sig tidigare? Vi har ett jämställdhetsmål
              nu inom trafiken. Jag tycker att man kan tillämpa det på taxinäringen.
              Om man vill komma hem säkert på kvällen och inte vågar använda
              allmänna kommunikationer eller cykel, som är brukligt i den kommun
              där jag bor, kanske man tar en taxi för att det känns säkrare.
              Hur tänker man då när man vet att det sommaren 2002 anmäldes 16
              sexualbrott som enligt anmälan hade begåtts av taxichaufför under
              tjänstetid? Man känner sig kanske inte riktigt trygg längre. Man
              vill åtminstone veta att taxichauffören har körkort. Det här är
              en inskränkning av tillgängligheten till det offentliga rummet
              som rimmar mycket illa med jämställdhetsmålen.
            </seg>
            <seg n="37f7515e">
              Herr talman! Jag tror att vi inom trafikutskottet över partigränserna
              har en uppriktig och stark vilja att komma till rätta med den
              här näringen. Taxi behövs. Taxi är ett väldigt viktigt sätt att
              kunna förflytta sig. Men det ska gå till på ett hederligt sätt.
              De anställda ska ha rimliga anställningsvillkor. Konkurrensen
              ska ske med sjysta, rättvisa och lagliga metoder. Man ska erlägga
              skatt för de förtjänster som betalats. Det är något som vi rimligen
              borde kunna ena oss om över partigränserna.
            </seg>
          </u>
          <note type="speaker" n="afa91412">
            Anf. 209 SVEN BERGSTRÖM (c):
          </note>
          <u who="Q5573582" xml:id="i-2687c0a31410fa92-0" n="65d66467">
            <seg n="4df804ac">
              Fru talman! En huvudfråga i det betänkande som vi nu diskuterar
              är hur vi kan åstadkomma likvärdiga och rättvisa villkor inom
              yrkestrafiken åkerinäringen och taxiverksamheten.
            </seg>
            <seg n="58a76a7d">
              Åkerinäringens hårda konkurrensförutsättningar är välkända. Vi
              har ett kostnadsläge som är ungefär 20 % högre än i Tyskland och
              Danmark, kanske uppemot 50 % högre än i Polen. Precis som Karin
              Svensson Smith var inne på är det naturligtvis en väldigt grannlaga
              uppgift att skapa rättvisa konkurrensvillkor dels mellan olika
              transportslag inom vårt land, dels mellan inhemska och utländska
              aktörer på olika marknader.
            </seg>
            <seg n="7aa9f0bc">
              Det fria cabotaget, alltså möjligheten att utföra tillfällig
              inrikestrafik även för åkare från andra håll, och de nya EU-medlemmarnas
              inträde i unionen gör att många svenska åkare får allt svårare
              att konkurrera. Det finns också inslag av oseriös konkurrens,
              företag som inte tillämpar gällande regler när det gäller kör-
              och vilotider etcetera, som Elizabeth Nyström berörde i sitt inlägg.
            </seg>
            <seg n="e92dd502">
              Därför vore det välkommet om regeringen nu tog fasta på förslag
              från oss i oppositionen men också på Godstransportdelegationens
              rekommendationer om att stärka svensk åkerinäring. Från oppositionens
              sida är vi eniga om att ytterligare åtgärder behövs just för att
              stärka åkerinäringen, och det framgår av reservation nr 1.
            </seg>
            <seg n="0c6c2f5f">
              Vi framhåller här att de ambitioner om miljöhänsyn och regelefterlevnad
              som så tydligt finns inom den svenska åkerinäringen borde välkomnas
              och stödjas. Ett sätt att göra detta är naturligtvis att skapa
              rättvisare konkurrensvillkor så att de sunda strävanden som finns
              inom svensk åkerinäring stärks.
            </seg>
            <seg n="ab293728">
              Fru talman! I dag på förmiddagen hade jag liksom ett antal andra
              från utskottet tillfälle att träffa fem åkeriägare från Västerbotten
              och Värmland. De var bekymrade för att ansvariga myndigheter och
              politiker inte gör mer för att stävja ofoget med överlasttrafik
              som snedvrider konkurrensen, kör sönder vägarna och leder branschen
              in i ett moras med sönderkörda bilar, bilar med sämre andrahandsvärde
              och så vidare.
            </seg>
            <seg n="d88e7c07">
              Vad man efterlyste var ett medansvar för denna viktiga fråga,
              inte minst från virkesköparna, kunderna. Det var nämligen timmeråkare
              som vi träffade. Med 70 ton på en virkesbil i stället för lagstadgade
              max 60 ton kan en åkare få 1520 % mer betalt av kunder som accepterar
              överlasttrafiken. Och i en pressad bransch kan man förstå att
              frestelsen kan vara stor när risken för upptäckt och bestraffning
              inte är särskilt överhängande.
            </seg>
            <seg n="ed4a1390">
              I det här sammanhanget måste jag dessvärre påpeka att det finns
              en formulering om överlaster i utskottets betänkande som kan tolkas
              på ett lite olyckligt sätt. Vi skriver så här: Ett angeläget arbete
              pågår nu för att komma till rätta med problemet. Utskottet utgår
              ifrån att berörda inom området fortsätter sitt påbörjade arbete
              och förutsätter att polisen slår larm om den förstärkta trafikövervakningen
              visar att bl.a. överskridande av tillåtna axellaster och bruttovikter
              är av oacceptabel omfattning. Oacceptabel omfattning? Kan det
              betyda att utskottet menar att det finns en acceptabel omfattning
              av ofoget med överlaster? Nej, naturligtvis inte, åtminstone inte
              för oss i Centerpartiet. För oss är det en självklarhet att vi
              också på detta område måste ha en entydig nollvision, om uttrycket
              tillåts. Med det menar jag att överlaster är oacceptabla, punkt
              slut.
            </seg>
            <seg n="35b2817d">
              Det här måste vi rätta till så fort som möjligt när utskottet
              nästa gång hanterar den här frågan, och det bör vara när vi behandlar
              trafiksäkerhetsfrågorna senare i vår i vårt utskott. Jag hoppas
              och utgår ifrån att vi kan bli eniga i utskottet om att ha en
              betydligt entydigare formulering, för det finns inga acceptabla
              överlaster enligt min mening.
            </seg>
            <seg n="65241829">
              Så några ord om svarttaxiverksamheten som också behandlas i detta
              betänkande. Utskottsmajoriteten framhåller att man ser positivt
              på regeringens initiativ att tillkalla en särskild utredare med
              uppgift att göra en översyn av de bestämmelser som reglerar taxibranschen.
              Man pekar också på att utskottet i ett tillkännagivande till regeringen
              påpekat att översynen särskilt ska inriktas på analyser av vilka
              åtgärder som bör vidtas för att komma till rätta med den olagliga
              yrkesmässiga taxitrafiken, så kallad svarttaxi, och för att minska
              den ekonomiska brottsligheten. Utredaren ska redovisa sitt arbete
              senast den 1 november 2004.
            </seg>
            <seg n="8bbd16fd">
              Till ledning för övervägandena ingår också i utredarens uppdrag
              att analysera bland annat de relativt nya norska bestämmelserna
              om olaga taxitrafik, vilket också förordas i en motion från Centerpartiet.
              Jag välkomnar naturligtvis att kravet i centermotionen tillgodoses.
              Ändå har vi från Centerpartiet tillsammans med Vänsterpartiet
              och Moderaterna reserverat oss, då vi tycker att utskottet kunde
              varit tydligare och skarpare.
            </seg>
            <seg n="06dc3089">
              I reservationen framhåller vi att lagstiftningen i praktiken
              fungerar på olika sätt i olika delar av landet. Polis och åklagare
              efterlyser en laglig möjlighet att beslagta och förverka ett fordon
              som upprepade gånger brukas i svarttaxiverksamhet. Det är en möjlighet
              som finns vid upprepade brott mot trafikbrottslagen, exempelvis
              vid olovlig körning.
            </seg>
            <seg n="12afc838">
              Vi anser också att den av regeringen tillkallade utredaren bör
              få ett tilläggsdirektiv att även analysera frågan om möjligheten
              att beslagta och förverka fordon som används vid upprepad svarttaxiverksamhet.
            </seg>
            <seg n="5e1afb3b">
              Fru talman! Med hänsyn till den sena timmen och att det ändå
              bara är tre reservationer i betänkandet vill jag avsluta med att
              yrka bifall till reservationerna 1 och 3.
            </seg>
          </u>
          <note type="speaker" n="cde4f279">
            Anf. 210 CLAES-GÖRAN BRANDIN (s):
          </note>
          <u who="Q5584861" xml:id="i-dce0d2e4bd2435e7-0" n="263ec593">
            <seg n="697ed09d">
              Fru talman! Den svenska åkerinäringens konkurrenskraft har varit
              föremål för diskussion under en följd av år. Det har varit och
              är fortfarande angelägna frågor för oss. Detta har visat sig i
              tidigare behandling i denna kammare. Det är därför mycket positivt
              att berörda i branschen tagit olika initiativ till att förbättra
              konkurrenskraften inom åkerinäringen.
            </seg>
            <seg n="b3602018">
              Jag vill peka på det omfattande beredningsarbetet inom Regeringskansliet
              och inom EU i frågor som rör konkurrensförutsättningarna inom
              åkerinäringen. Vi socialdemokrater är övertygade om att detta
              kommer att öppna vägen för en stark och utvecklingskraftig svensk
              åkerinäring.
            </seg>
            <seg n="19f10405">
              Ett antal motioner tar upp mer generella aspekter på åkerinäringens
              konkurrensförutsättningar. Från utskottet vill vi peka på det
              transport- och näringspolitiska handlingsprogrammet för svensk
              åkerinäring som man just nu följer upp från regeringens sida.
              Programmet kommer att revideras under året.
            </seg>
            <seg n="388829d4">
              Det pågår också ett utredningsarbete som handlar om att analysera
              hur ett eventuellt svenskt kilometerskattesystem kan utformas
              allt i enlighet med de mål för trafik- och miljöpolitiken som
              riksdagen har slagit fast. I början på sommaren i år ska detta
              redovisas. Jag ser fram emot att ta del av vad utredningen kommer
              fram till.
            </seg>
            <seg n="3ad4405c">
              Fru talman! Till frågan om åkerinäringens konkurrenskraft hör
              också frågor om kör- och vilotider. Att det finns gemensamma regler
              och att dessa efterlevs främjar en sund konkurrens inom EU. Regeringen
              har särskilt utrett frågan med syfte att föreslå hur dessa regler
              ska införas i svensk lagstiftning. Det handlar om arbetstidens
              förläggning för personer som utför mobilt arbete avseende vägtransporter.
              Utredaren lämnade den 2 mars sitt förslag till regeringen. Jag
              ska bara kort konstatera att utredaren föreslår en lag om arbetstid
              vid visst vägtransportarbete. Den ska gälla för tyngre godstransporter
              och persontransporter där fordonet är byggt för transporter av
              mer än nio personer och färden är längre än 50 kilometer.
            </seg>
            <seg n="0e86a2b3">
              Vi ska i detta sammanhang inte glömma att frågor om arbetstid
              är centrala och viktiga delar i de svenska kollektivavtalen. Nu
              handlar denna fråga inte enbart om arbetstid utan lika mycket
              om kör- och vilotider. Dessa regleras i EG-förordningen, som är
              tvingande. Enligt uppgift jobbar rådets transportarbetsgrupp med
              ett kommissionsförslag om en ny förordning om kör- och vilotider.
              Vad vi har förstått ska det bli enklare och tydligare regelsystem.
              Vi socialdemokrater hoppas att man lyckas i dessa ambitioner.
              Efterlevnaden av gällande regelverk är viktig för att få lika
              konkurrensvillkor inom åkerinäringen.
            </seg>
            <seg n="4ae706a0">
              Fru talman! Nu ska jag gå över till problemet med de överlastade
              långtradarna. Detta är ett otyg. Det är en stor trafikfara och
              förstör våra vägar på ett ohållbart sätt. Senast vi behandlade
              ärendet satte utskottet sin förhoppning till det samarbete som
              hade inletts av åkerinäringen och svensk skogsindustri för att
              komma till rätta med problemet. Vägverket har också starkt uppmärksammat
              problemet.
            </seg>
            <seg n="fcc43157">
              Enligt uppgift från Sveriges åkeriföretag har problemen med överlastning
              blivit mer kända tack vare att Vägverket genomfört omfattande
              mätningar med en ny mätmetod. Organisationen slår fast att överlaster
              är ett problem och tar krafttag för att komma till rätta med detta.
              Det är bra. Även svensk skogsindustri tar detta på allvar. Enligt
              Skogsindustrins styrelse är det självklart att beställda transportuppdrag
              ska utföras på ett professionellt och lagenligt sätt. Vi socialdemokrater
              hyser gott hopp om att branschen kan komma till rätta med problemen
              med överlastning. Det är också bra att branschen valt att göra
              detta i samarbete med myndigheterna, som Vägverket och polisen.
              Detta förutsätter att samarbetet fortsätter och utvecklas ännu
              mer.
            </seg>
            <seg n="2a189818">
              Fru talman! I utskottets betänkande finns ett avsnitt som berör
              böter inom åkerinäringen. Jag ska bara kort beröra detta. Verkligheten
              visar att utländska åkare som bötfälls i Sverige i praktiken kan
              strunta i detta. Problematiken är känd för regeringen, som har
              utrett problemet. Utredningen redovisades i augusti 2002. Den
              föreslår att polisen ska ges rätt att kräva en omedelbar förskottsbetalning
              av överlastavgifter på platsen för kontrollen. Uteblir betalningen
              föreslås polisen få befogenhet att hindra fordonets fortsatta
              färd.
            </seg>
            <seg n="d5c52fcc">
              Utskottsmajoriteten anser att påföljdssystemet måste bli mer
              konsekvent. Det måste upplevas som rättvist och lika för alla.
              Att utländska åkare kan strunta i böter innebär en snedvridning
              av konkurrensen. Regeringen har i två tillkännagivanden uppmanats
              att åtgärda detta problem. Ett arbete pågår också inom Regeringskansliet
              för att komma till rätta med problemet. Ett system för att hantera
              frågorna om ömsesidigt erkännande av böter håller på att tas fram
              inom EU. För svensk del behandlas frågan i propositionen Sveriges
              antagande av rambeslut om tillämpning av principen om ömsesidigt
              erkända bötesstraff .
            </seg>
            <seg n="4f0abcfe">
              När det gäller frågan om verkställighetsregler för överlastavgifter
              avser regeringen att i dagarna lägga fram en lagrådsremiss med
              ambition att frågan ska kunna hanteras när kammaren senare i år
              diskuterar trafiksäkerhetsfrågor. Utskottsmajoriteten har dock
              valt att föreslå ännu ett tillkännagivande. Nu finns det en uppenbar
              risk att hela frågan försenas genom detta nya tillkännagivande.
              Kanske tvingas regeringen dra tillbaka den nu föreslagna lagrådsremissen.
              Detta vore synnerligen olyckligt, framför allt i just denna fråga,
              som av olika skäl redan är fördröjd. Det är för oss socialdemokrater
              självklart att det arbete regeringen nu bedriver sker skyndsamt.
              Det är för oss lika självklart att vi från riksdagen inte ytterligare
              ska försena frågans hantering.
            </seg>
            <seg n="53395580">
              Fru talman! Avslutningsvis vill jag uppehålla mig vid en fråga
              som vi socialdemokrater känner starkt för, nämligen att komma
              till rätta med problemet med svarttaxi. Denna kriminella verksamhet
              måste få ett stopp. Den är i sig själv kriminell, och den föder
              ytterligare kriminalitet i form av misshandel, rån och våldtäkter.
              Hela verksamheten är dessutom ett hot mot den legala taxiverksamheten.
            </seg>
            <seg n="29b911e7">
              Den nuvarande svenska lagstiftningen förbjuder egentligen den
              verksamhet det handlar om. Problemet är att man enligt lagstiftningen
              måste kunna styrka att det handlar om att någon kör personer mot
              betalning vid upprepade tillfällen.
            </seg>
            <seg n="66ae6f2e">
              Det är mycket positivt att regeringen har tillsatt en särskild
              utredare som ska vara klar med sin utredning redan den 1 november.
              I utredningsdirektivet finns bland annat uppdraget att ta del
              av den norska lagstiftningen. Detta är bra. Norrmännen har kommit
              längre än vi, och det finns all anledning att studera deras lagstiftning
              närmare i detta ärende.
            </seg>
          </u>
          <note n="b67bedd5">
            Med detta yrkar jag avslag på samtliga reservationer och bifall
            till förslaget i utskottets betänkande.
          </note>
          <note type="speaker" n="067012ca">
            Anf. 211 SVEN BERGSTRÖM (c) replik:
          </note>
          <u who="Q5573582" xml:id="i-2687c0a31410fa92-1" n="65d66467">
            <seg n="184391f0">
              Fru talman! Jag hade egentligen bara två korta frågor till Claes-Göran
              Brandin, men jag blev lite konfunderad av avslutningen av hans
              inlägg. Skulle man ta fasta på vad du säger där, att man ska undvika
              att göra tillkännagivande till regeringen eftersom frågor riskerar
              att bli försenande, så skulle vi naturligtvis avstå från att reservera
              oss över huvud taget i alla betänkanden från oppositionens sida.
              Men det är ju det som är själva det vapen som oppositionen har:
              att göra tillkännagivanden. Det är inte för att försena utan för
              att påskynda handläggningen av ett ärende. Det är naturligtvis
              det som också är syftet med de reservationer som finns i det här
              betänkandet.
            </seg>
            <seg n="d0e6d2e4">
              Det måste väl vara lite pinsamt, Claes-Göran, att ditt inlägg
              här i dag låter på ungefär samma sätt som det gjorde för några
              år sedan när vi diskuterade åkerinäringen och konkurrensförutsättningarna.
              Det har ju hänt väldigt lite, trots allt, när det gäller de merkostnader
              som den svenska åkeribranschen har. Det borde väl vara lite irriterande
              också för den socialdemokratiska majoriteten att det här tar så
              lång tid. Det är den ena saken.
            </seg>
            <seg n="fb8b3908">
              Den andra saken är detta med överlasterna, som vi har pratat
              om här i talarstolen. Vi träffade åkare som vi diskuterade detta
              med tidigare i dag. Jag ville bara kolla med Claes-Göran Brandin
              att vi är överens, majoritet och opposition, om att den här formuleringen
              om acceptabla överlaster i utskottets skrivning inte var riktigt
              bra. Man måste ha en nollvision även på det här området. Vi kan
              inte acceptera någon omfattning av överlaster. Kan vi därför vara
              överens om att vi i nästa vända i utskottet, för det är lite sent
              nu kanske, ska ha en annan skrivning som gör det glasklart att
              överlaster måste bort? Det finns ingen acceptabel omfattning av
              överlaster.
            </seg>
          </u>
          <note type="speaker" n="2ea9640a">
            Anf. 212 CLAES-GÖRAN BRANDIN (s) replik:
          </note>
          <u who="Q5584861" xml:id="i-dce0d2e4bd2435e7-1" n="263ec593">
            <seg n="eed0e77b">
              Fru talman! Jag börjar med det här med tillkännagivandet. I det
              här ärendet har vi vid två tidigare tillfällen gjort tillkännagivanden
              till regeringen. Nu har regeringen återkommit, och man återkommer
              med förslag om hur man ska åtgärda detta. Det är till och med
              så att man tänker anta ett förslag i morgon. Då hävdar jag, och
              vi, med bestämdhet att man försenar detta. För detta tillkännagivande,
              som vi har givit regeringen, måste regeringen ta till sig. Då
              måste man behandla det. Då är risken att det blir en försening.
              Det är bara att hoppas att inte så blir fallet.
            </seg>
            <seg n="cafa72b5">
              När det gäller överlasten kan jag hålla med om att det är olyckligt.
              Jag vet inte om det ska vara en nollvision i samma bemärkelse
              som när vi diskuterar nollvisioner i andra sammanhang. Det måste
              ändå vara någon typ av differens när det gäller de här mätningarna,
              men inte som det står här. Det kan vi nog vara överens om.
            </seg>
          </u>
          <note type="speaker" n="67cd2c61">
            Anf. 213 SVEN BERGSTRÖM (c) replik:
          </note>
          <u who="Q5573582" xml:id="i-2687c0a31410fa92-2" n="65d66467">
            <seg n="9b896cef">
              Fru talman! Jag välkomnar verkligen att vi kan vara överens om
              det. Det är klart att det måste vara en viss tolerans. Vågarna
              är kanske inte på millimetern när man väger 60 ton. Men det ska
              vara en klar inriktning mot nolltolerans. Tack för det.
            </seg>
            <seg n="8ae8749a">
              När det gäller tillkännagivanden är det klart att oppositionen
              inte kan hålla reda på regeringens planering i alla detaljer.
              Att det skulle komma ett beslut i morgon visste vi kanske inte
              vare sig när vi skrev motionerna eller när vi justerade betänkandet.
              Men rent allmänt måste det naturligtvis vara så att oppositionen
              är fri att hetsa regeringen, driva på regeringen och försöka forcera
              en handläggning när vi ser att det år efter år händer så lite.
              Därför får nog regeringen oavsett färg även framöver leva med
              att oppositionen kommer att vara på bettet och försöka göra tillkännagivanden
              för att få fart på en verksamhet som man tycker är för senfärdig.
            </seg>
          </u>
          <note type="speaker" n="5d7b863a">
            Anf. 214 ELIZABETH NYSTRÖM (m) replik:
          </note>
          <u who="Q4970650" xml:id="i-a0c32edbbd5149d5-1" n="bff41134">
            <seg n="bea63ec3">
              Fru talman! Sven Bergström tog upp det som jag hade tänkt ta
              upp när det gäller tillkännagivande. Redan när vi justerade detta
              ärende sade Claes-Göran Brandin att riksdagen redan hade gjort
              två tillkännagivanden och att man uppmanat regeringen att åtgärda
              frågan. Med ett tredje tillkännagivande skulle det ta längre tid.
            </seg>
            <seg n="4c4ba4ef">
              Nu har vi hört att det kommer ett förslag i morgon en lagrådsremiss
              om överlaster. Vi har nu de fem åkarna på åhörarläktaren som hör
              vad vi säger. Därför vill jag säga att jag inte tror att regeringen
              drar tillbaka detta. I så fall vore det att obstruera mot riksdagens
              önskemål.
            </seg>
            <seg n="6f8d518b">
              Tror verkligen Claes-Göran Brandin att regeringen drar tillbaka
              detta? Det är ju ett oerhört viktigt ärende.
            </seg>
          </u>
          <note type="speaker" n="7e09be42">
            Anf. 215 CLAES-GÖRAN BRANDIN (s) replik:
          </note>
          <u who="Q5584861" xml:id="i-dce0d2e4bd2435e7-2" n="263ec593">
            <seg n="84d7eab6">
              Fru talman! Jag vet inte riktigt hur man hanterar en sådan här
              fråga. Regeringen får ju nu ett tillkännagivande på detta. Jag
              vet inte om man då är tvingad att dra tillbaka det.
            </seg>
            <seg n="7f90d76c">
              Jag hoppas innerligt att så inte är fallet, men jag kan inte
              svara på om man enligt den riksdagsordning som finns måste göra
              det. Jag hoppas att man inte gör det, så där är vi överens.
            </seg>
          </u>
          <note type="speaker" n="95ff688e">
            Anf. 216 ELIZABETH NYSTRÖM (m) replik:
          </note>
          <u who="Q4970650" xml:id="i-a0c32edbbd5149d5-2" n="bff41134">
            <seg n="4bbbe4a0">
              Fru talman! Det är ju ett tillkännagivande för tredje gången.
              Det är likalydande alla tre gångerna, så det hoppas jag verkligen
              inte.
            </seg>
            <seg n="9365603d">
              När det gäller överlaster och en lagrådsremiss som ska lämnas
              i morgon undrar jag när Claes-Göran Brandin fick reda på det.
              Vi hörde inget om det när vi justerade betänkandet.
            </seg>
          </u>
          <note type="speaker" n="db587d0b">
            Anf. 217 CLAES-GÖRAN BRANDIN (s) replik:
          </note>
          <u who="Q5584861" xml:id="i-dce0d2e4bd2435e7-3" n="263ec593">
            <seg n="2288cf5d">
              Fru talman! Jo, vi sade faktiskt det då. Vi sade det då och uppmanade
              till att vi inte skulle ha något nytt tillkännagivande.
            </seg>
            <seg n="da920589">
              Jag måste säga att det är lite av pest när man hör vissa av de
              borgerliga företrädarna uttala sig om åkeribranschen. Jag vet
              att det finns problem i åkeribranschen, men när man hör era anföranden
              är det som att man inom hela branschen ligger och dör.
            </seg>
            <seg n="a4e6a153">
              Därför är det mycket märkligt att läsa Scaniatidningen om man
              nu ska göra reklam för den. Under år 2003 ökade man lastbilsförsäljningen
              här i landet med nästan 4 %.
            </seg>
            <seg n="791cbd97">
              Det finns stora problem i åkeribranschen, och dem ska vi gemensamt
              försöka lösa. Men det är inte riktigt så att allt i branschen
              är svart.
            </seg>
          </u>
          <note type="speaker" n="b3f764b7">
            Anf. 218 SYLVIA LINDGREN (s):
          </note>
          <u who="Q4962783" xml:id="i-d61d6f9c48d7898c-0" n="249ee056">
            <seg n="f752cae2">
              Fru talman! Jag vill uttrycka att jag har en positiv känsla av
              skrivningarna i betänkandet och diskussionen om lagråd när det
              gäller överlastning och övervakning. Jag tycker att i de frågorna
              går diskussionen i rätt riktning.
            </seg>
            <seg n="d6c300f5">
              Däremot är jag lite mer kritisk till det avsnitt i betänkandet
              som handlar om CEMT-tillstånden. Vad som lätt glöms bort i diskussionen
              om CEMT-tillstånd är att dessa i grunden är trafiktillstånd. Det
              är tillstånd som ger rätt till trafik mellan länder och där tullkontrollerna
              vid gränspassagerna var stommen för kontroll av om trafiken bedrevs
              lagligt eller ej.
            </seg>
            <seg n="0d516849">
              Med etablerandet av den inre marknaden för transporter inom EU
              försvann gränskontrollerna inom unionen. Därmed försvann också
              möjligheten att kontrollera CEMT-trafiken. Gränslösheten på EU:s
              inre transportmarknad innebär att när ett fordon väl är inne på
              den gemensamma transportmarknaden finns inga effektiva kontrollmöjligheter
              i fråga om hur trafiken bedrivs.
            </seg>
            <seg n="45514c75">
              När nu den gemensamma transportmarknaden genom utvidgningen av
              EU blir större och än mer gränslös urholkas hela CEMT-ordningen
              ytterligare. Utvidgningen borde därför innebära att hela CEMT-institutet
              görs om då nästan hälften av CEMT-länderna omfattas av den gemensamma
              marknaden för vägtrafik. Men marknaden för CEMT-tillstånd för
              de länder som står utanför EU blir samtidigt större och attraktivare.
              Flera av dessa tredjeländer har också ansökt om kraftiga ökningar
              av antalet tillstånd. I vissa fall rör det sig om begäran om fördubbling
              av antalet.
            </seg>
            <seg n="25fae68c">
              CEMT-tillståndens vara beror på vilka kontrollmöjligheter som
              finns att tillgå, och det är bara att konstatera att det i praktiken
              inte finns några sådana.
            </seg>
            <seg n="7058c640">
              Den svenska CEMT-politiken är vällovlig och visar om inte annat
              att man förstått att nuvarande ordning inte är bra. Det är bra
              att man försökt begränsa antalet tillstånd och sagt nej till begäran
              om utökning till de länder som begärt så. Det är bra att man kräver
              en gräns för hur länge ett fordon får utföra transporter innan
              fordonet måste återvända till hemlandet, vilket också framkommer
              i betänkandet.
            </seg>
            <seg n="ef9332a3">
              Men det måste naturligtvis komma ett men man har missat huvudmålet
              att hela CEMT måste göras om i grunden. Alternativet är att en
              kontrollapparat byggs upp som ger möjligheter att vid vägkontroller
              kontrollera fordonsrörelserna och gränspassagerna till hemlandet.
            </seg>
            <seg n="cf841322">
              Min uppfattning, fru talman, är att Sverige måste verka för att
              hela CEMT görs om i grunden. Jag hade önskat mig att betänkandet
              behandlat just behovet av att göra om CEMT så att det överensstämmer
              med dagens verklighet. Jag menar inte att CEMT som organisation
              har spelat ut sin roll, men organisationen måste få andra uppgifter
              som utgår från dagens behov och verklighet.
            </seg>
          </u>
          <note type="speaker" n="842a09eb">
            Anf. 219 JOHNNY GYLLING (kd):
          </note>
          <u who="Q5779628" xml:id="i-e538f4e7b67c43ed-0" n="3c6fa37b">
            <seg n="4334dce3">
              Fru talman! Finns det något fordon som vi verkligen är beroende
              av i dag så är det lastbilen. Samtidigt utpekas ofta lastbilen
              som den som förorsakar stora miljö- och trafiksäkerhetsproblem.
            </seg>
            <seg n="831e0bf2">
              Vill vi leva i ett modernt samhälle måste vi ha effektiva transporter.
              Då kan man inte tänka bort lastbilen, men man kan arbeta för att
              den ska bli miljövänligare och trafiksäkrare.
            </seg>
            <seg n="ba925f8a">
              Svenska åkare har höga ambitioner både för miljö och trafiksäkerhet.
              Man kör på världens renaste diesel. Man jobbar med trafiksäkerhetspolicy.
              Man miljöcertifierar sig och sitt företag. Man tränar miljövänlig
              körning och mycket annat.
            </seg>
            <seg n="71b89317">
              Man kan fråga sig: Uppmuntras detta av regeringen och stödpartierna?
              Nej, vill jag påstå. Konkurrerar man på lika villkor? Nej. Ett
              exempel på hur man belönar att svenska åkare kör på världens renaste
              diesel är att man från Socialdemokraterna, Vänstern och Miljöpartiet
              höjer dieselskatten i stort sett varje år.
            </seg>
            <seg n="e2a16a96">
              Sverige har inte världens högsta dieselskatt, men om man har
              världens renaste diesel borde väl det på något sätt premieras
              och inte bestraffas. Som det har sagts tidigare har svenska åkare
              omkring 20 % högre kostnader än flera konkurrentländer.
            </seg>
            <seg n="17b2392c">
              Ska vi då diskriminera andra som vill komma till Sverige och
              driva transporter? Självfallet inte. Men vi ska inte heller diskriminera
              svenska åkare så som man på något sätt gör i dag.
            </seg>
            <seg n="b1240acc">
              Det finns tyvärr oseriösa svenska åkare, precis som det finns
              oseriösa människor i alla branscher och alla sammanhang. Det måste
              tas krafttag mot sådant.
            </seg>
            <seg n="1bd5b518">
              I reservation 3 har vi kristdemokrater pekat på ett problem,
              nämligen att Vägverket har skurit ned i stort sett hälften av
              anslaget under åren som har gått till polisens bilinspektörer
              som har till uppgift att kontrollera framför allt den tunga trafiken.
              Det är både irriterande och ett svek mot dem som är seriösa i
              transportnäringen när polisen varken hinner eller kan göra de
              kontroller som behövs.
            </seg>
            <seg n="d5e7548a">
              Överlastproblemet har diskuterats i dag. Jag känner tacksamhet
              mot de åkare som har besökt oss i dag och informerat och som själva
              har tagit initiativ under flera års tid för att bekämpa problemet
              med att man kör med överlaster. Det är ett mycket bra initiativ.
              Och som flera har sagt bör man peka på att det är fler än den
              som sitter bakom ratten som har ett medansvar. Det är åkaren själv,
              transportköparna och flera andra.
            </seg>
            <seg n="7106d311">
              Fru talman! Jag vill med detta yrka bifall till reservation 1
              och avslutningsvis säga att regeringens åkeripolitik tyvärr präglas
              av ett symtom punktering.
            </seg>
          </u>
          <note type="speaker" n="a9173552">
            Anf. 220 KARIN SVENSSON SMITH (v) replik:
          </note>
          <u who="Q4981479" xml:id="i-c6a5c095a85867dd-0" n="c0a939af">
            <seg n="31985013">
              Fru talman! Jag delar faktiskt till stora delar den analys som
              Johnny Gylling gjorde av goda initiativ som finns i åkerinäringen.
              Det finns många bra exempel, och vi har några som sitter på läktaren
              som bevis för det. Deras organisation och deras tidning framhåller
              också dessa goda exempel. Jag kan också dela Johnny Gyllings uppfattning
              att det borde löna sig mer. Övervakning och sanktioner borde ge
              mer credit till dem som uppför sig väl i sammanhanget. Men detta
              gäller inte alla. Vi ska inte tro att det bara är änglar som sitter
              bakom ratten, utan det finns andra också.
            </seg>
            <seg n="e43f48fa">
              Men nu till själva frågan. Frågan om dieselskatten handlar om
              rättvisa konkurrensförhållanden mellan de olika transportslagen.
              När det gäller sjöfarten betalar man för såväl investeringar som
              drift av sjöfarten. Sjöfarten konkurrerar delvis med åkerinäringen
              när det gäller godset. Järnvägstransporterna konkurrerar också
              med åkerinäringen i fråga om vissa transporter, nämligen de transporter
              som är långtgående från norr till söder. Och här gäller inte samma
              förhållanden i Sverige som i många andra länder. I många andra
              länder i EU gäller att man har en maximal vikt på 40 ton per lastbil.
              Det var när vi införde en höjning successivt upp till 60 ton som
              SJ Gods förlorade sina transporter, när åkerinäringen tog över
              det som tidigare var järnvägens stora fördel att ta väldigt stora
              transporter.
            </seg>
            <seg n="cf322a4b">
              Det är alltså inte rättvisa konkurrensvillkor. Att höja dieselskatten
              är ett sätt att närma sig de konkurrensvillkor som behövs om transportmålen
              ska nås. Jag undrar hur Johnny Gylling har tänkt sig att detta
              ska ske, särskilt när det gäller miljömålet.
            </seg>
          </u>
          <note type="speaker" n="55f70bd9">
            Anf. 221 JOHNNY GYLLING (kd) replik:
          </note>
          <u who="Q5779628" xml:id="i-e538f4e7b67c43ed-1" n="3c6fa37b">
            <seg n="3db833d0">
              Fru talman! Det är glädjande att Karin Svensson Smith instämmer
              i stora delar av mitt anförande, bland annat analysen av svenska
              åkares goda ambitioner och problemet med kontrollen på vägarna
              och att det behövs mer resurser där. Där tycker jag att Karin
              Svensson Smith och Vänsterpartiet har ett medansvar, i och med
              att de ingår i regeringsunderlaget, för att se till att det kommer
              fram pengar till bättre kontroller också.
            </seg>
            <seg n="ec6f84cc">
              När det gäller dieselskatten frågar Karin Svensson Smith om konkurrensen
              gentemot andra transportslag. Jag menar att samverkan där är ett
              större inslag än konkurrens. Jag kan inte riktigt se hur en höjning
              av dieselskatten ska skapa rättvisa mellan transportslagen om
              man bara gör detta.
            </seg>
            <seg n="f1d10c55">
              Det pågår nu ett arbete med att försöka reda ut vad som är rättvisa
              transportavgifter och se till att alla transportslag betalar för
              sin miljöpåverkan, för buller, för olyckor och annat och att man
              försöker likställa dessa avgifter. Det välkomnar vi. Och de flesta
              partier är överens om att detta arbete ska leda fram till något
              bra. Men att då plötsligt höja dieselskatten och tro att det ska
              gynna andra transportslag tycker jag är helt fel.
            </seg>
            <seg n="7f76e52e">
              När det gäller fjärrtrafiken, där svensk åkerinäring är utsatt
              för konkurrens, blir detta ett hårt slag.
            </seg>
          </u>
          <note type="speaker" n="5cbba8c4">
            Anf. 222 KARIN SVENSSON SMITH (v) replik:
          </note>
          <u who="Q4981479" xml:id="i-c6a5c095a85867dd-1" n="c0a939af">
            <seg n="37d5fffd">
              Fru talman! Det är klart att vi skulle föredra en kilometerskatt.
              Men i väntan på att vi får legala möjligheter att införa den,
              som skulle ge rättvisa mellan svenska och utländska åkare, är
              vi tvungna att höja dieselskatten. Motivet till det går att finna
              i bland annat två olika rapporter som har delgetts riksdagen.
              Det handlar bland annat om Miljömålsrådets rapport, där man mycket
              tydligt konstaterar att den stora ökningen av vägtrafik är det
              allvarligaste hindret för att nå miljömålen. Om man läser Vägtrafikinspektionens
              rapport anges som en av förklaringarna till att man inte uppnår
              delmålen inom trafiksäkerhet att volymen vägtrafik, särskilt vad
              gäller den tunga trafiken, har varit så stor att man inte har
              kunnat kompensera för den med andra åtgärder.
            </seg>
            <seg n="49636cdc">
              Lösningen på detta måste vara att man i större utsträckning än
              i dag hittar smartare kombinationer med sjötransporter och järnvägstrafik.
              Jag håller med om att vägen till stora delar behövs. Det är självklart.
              Hur åstadkommer man det? Transportköpare lever i en krass verklighet.
              De måste utgå från vad en transport kostar. Då jämför de det ena
              med det andra. Då kan jag bara konstatera att vägtrafiken har
              tagit i princip hela den ökning av godstrafiken som vi har haft
              under de senaste tio åren. Godstrafiken på järnväg har stått ganska
              still, och sjöfarten har haft en liten ökning. Med andra prisförhållanden
              skulle vi få ett annat resultat, annars når vi aldrig vare sig
              miljö- eller trafiksäkerhetsmålen.
            </seg>
          </u>
          <note type="speaker" n="15448f46">
            Anf. 223 JOHNNY GYLLING (kd) replik:
          </note>
          <u who="Q5779628" xml:id="i-e538f4e7b67c43ed-2" n="3c6fa37b">
            <seg n="fec12b2b">
              Fru talman! Jag tror fortfarande inte att man kan rätta till
              de brister som finns i fråga om transportavgifterna genom att
              höja dieselskatten i väntan på en kilometerskatt. Jag kan göra
              en jämförelse med sjöfarten. Sjöfarten släpper också ut väldigt
              mycket koldioxid, sammantaget till och med mer än den svenska
              lastbilstrafiken. Det har jag läst i Kommunikationskommitténs
              betänkande, där Karin Svensson Smith var en av ledamöterna. Men
              det är väl ingen som med anledning av det har föreslagit att man
              ska lägga sten på bördan på sjöfarten, som i och för sig redan
              betalar höga farledsavgifter. Det är få länder som har det system
              som man har i Sverige.
            </seg>
            <seg n="e6b43cf0">
              Jag tycker att Karin Svensson Smith ibland glömmer att lastbilstrafik
              är nyttotrafik. Det är ingen som kör omkring för att ha roligt.
              Man kan få ha roligt också när man kör lastbil. Det tror jag att
              många har. Men man gör det i huvudsak för att göra en nyttig tjänst
              för samhället. Då ska vi inte lägga sten på bördan på de åkare
              som kämpar för att sköta sig och som arbetar seriöst med miljöpolicy
              och tankar den bästa diesel som finns att tillgå och så vidare.
              Man ska hellre uppmuntra och främja dem, och det tycker jag inte
              att regeringspartiet och stödpartierna har lyckats med.
            </seg>
          </u>
          <note type="speaker" n="1ca3b095">
            Anf. 224 ULF SJÖSTEN (m):
          </note>
          <u who="Q6179028" xml:id="i-1cad56811db70a00-0" n="b7e34ec0">
            <seg n="78e3bb62">
              Fru talman! Åhörare på läktaren! När jag hör Claes-Göran Brandin
              i debatten förstår jag inte varför min motion om svarttaxiverksamhet
              inte har funnit hans och Socialdemokraternas gillande. Det kanske
              han vill förklara för mig. Det finns möjlighet till replik senare.
            </seg>
            <seg n="ef51dc30">
              Svarttaxiverksamheten har ökat kraftigt under de senaste åren
              och för länge sedan nått helt oacceptabla nivåer. Kommuner, rättsvårdande
              myndigheter, fackliga organisationer, fastighetsägarföreningar,
              näringsliv, försäkringskassan, skattemyndigheter och givetvis
              taxis egna organisationer, lokalt och nationellt, har på många
              platser runtom i landet gått samman för att begränsa denna verksamhet.
            </seg>
            <seg n="8aff90fa">
              I min hemstad Borås är problemen i dag mycket stora. Där har
              man i samverkan sökt olika vägar för att komma till rätta med
              problematiken. En sådan väg som, tycker jag, antyder ett stort
              mått av desperation är att man helgkvällar tvångsmässigt har begränsat
              biltrafiken i centrala staden.
            </seg>
            <seg n="c247f9c7">
              Förutom osund kriminell konkurrens med den legitima näringen
              innebär svarttaxiverksamheten en mängd följdbrottslighet, vilket
              har belysts här i kväll. Det rör sig om sexualbrott, stölder,
              olaga hot, rån, bedrägeri, skattebrott och olaga yrkesmässig trafik.
            </seg>
            <seg n="0eb8ebb1">
              Fru talman! Som tidigare nämnts gör många stora insatser för
              att begränsa svarttaxiverksamheten. De rättsvårdande myndigheterna
              upplever dock att lagstiftning och rättspraxis inte fungerar tillräckligt
              bra för att det ska gå att komma till rätta med detta växande
              problem. Man upplever också att lagstiftningen i praktiken fungerar
              olika i olika delar av landet.
            </seg>
            <seg n="122cf46e">
              Polis och åklagare har därför efterlyst en laglig möjlighet att
              beslagta och förverka ett fordon som upprepade gånger brukats
              vid svarttaxiverksamhet. Det finns exempel på personer inte minst
              från min egen hemstad som gripits åtskilliga tiotals gånger just
              för denna verksamhet. I de fallen, som är ganska många, fungerar
              uppenbarligen upptäcktsrisken och risken att bli gripen av polis
              inte alls från preventiv synpunkt.
            </seg>
            <seg n="5692a3a9">
              Det har också tidigare nämnts här att möjlighet till beslag och
              förverkande finns för övrigt vid upprepade brott mot trafikbrottslagen,
              exempelvis vid olovlig körning. En möjlighet till beslag och förverkande
              skulle effektivisera polis- och åklagarinsatserna och på sikt
              minska svarttaxiverksamheten avsevärt.
            </seg>
            <seg n="8ee5acd1">
              Fru talman! Det krävs kraftfulla åtgärder för att komma till
              rätta med svarttaxiproblematiken. Tyvärr måste jag konstatera
              att majoriteten i utskottet inte har tagit till vara den möjlighet
              som stod till buds vid det här tillfället. Det hade behövts ett
              tilläggsdirektiv till den pågående utredningen där man satte ljuset
              på möjligheten att beslagta och förverka fordon som används i
              svarttaxiverksamhet. Den möjligheten har man alltså, fru talman,
              tyvärr inte tagit till vara.
            </seg>
            <seg n="6c265f2b">
              Med detta yrkar jag bifall till reservation 3.
            </seg>
          </u>
          <note type="speaker" n="05f4a841">
            Anf. 225 CLAES-GÖRAN BRANDIN (s) replik:
          </note>
          <u who="Q5584861" xml:id="i-dce0d2e4bd2435e7-4" n="263ec593">
            <seg n="58b6233a">
              Fru talman! Ulf Sjöstens motion tycker jag faktiskt har bemötts
              väl. Som jag sade i mitt inledningsanförande ser vi positivt på
              att regeringen har tillsatt en utredare som ska vara klar med
              sitt arbete den 1 november. I utredningsdirektiven finns bland
              annat uppdraget att ta del av den norska lagstiftningen. Häromdagen
              hade vi ett samtal med utredaren. Jag tror att han denna vecka
              eller nästa vecka ja, kanske inte nästa vecka eftersom det då
              är påskveckan ska besöka Norge för att sätta sig in i det här.
              Jag hoppas naturligtvis att det kommer ett bra förslag ur detta.
            </seg>
            <seg n="a73e9bac">
              Precis som Ulf Sjösten inser också jag att problemet är stort.
              Men till skillnad från Ulf Sjösten tycker jag att det är bra att
              man kan stänga av vissa gator där flest människor rör sig ute
              under sena kvällstimmar. Jag kan säga att polisen i Göteborg har
              begärt det av oss. Vi har stängt av en del av Avenyn. Det innebär
              att man kan gå in och lappa under den aktuella tiden. Man har
              alltså instrument att göra det. På det viset stör man hela tiden
              verksamheten. Vid ett antal tillfällen har man också jobbat ihop
              med taxi och polisen och kunnat få fast några.
            </seg>
            <seg n="7e476a21">
              Det finns också ett annat fenomen när det gäller svarttaxiverksamheten.
              Man har nämligen inte bara egna bilar, utan man hyr också bilar
              av hyrfirmorna bilar av senaste årsmodell för att kanske under
              en helg köra svarttaxi och tjäna stora pengar. Jag tror att vi
              är rörande överens om att detta ofog på något sätt, med gemensamma
              krafter, måste bort. Därför ska utredaren jobba med detta.
            </seg>
          </u>
          <note type="speaker" n="da1a8841">
            Anf. 226 ULF SJÖSTEN (m) replik:
          </note>
          <u who="Q6179028" xml:id="i-1cad56811db70a00-1" n="b7e34ec0">
            <seg n="8400493f">
              Fru talman! Claes-Göran Brandin och jag förefaller vara rörande
              överens här. Men jag tycker inte att jag har fått något svar på
              frågan om varför ni inte har gått de tre partier till mötes som
              har reserverat sig när det gäller ett tillkännagivande om ett
              tilläggsdirektiv. Det förstår inte jag, Claes-Göran Brandin, för
              det hade varit ett fall framåt för möjligheterna att komma åt
              den här illegala verksamheten.
            </seg>
          </u>
          <note type="speaker" n="fe3427fa">
            Anf. 227 CLAES-GÖRAN BRANDIN (s) replik:
          </note>
          <u who="Q5584861" xml:id="i-dce0d2e4bd2435e7-5" n="263ec593">
            <seg n="a6b60ced">
              Fru talman! Med denna utredning, med det som utredaren håller
              på med, kommer vi, tror jag, fram till instrument för att komma
              åt de människor som sysslar med denna kriminella verksamhet. Det
              är verkligen en rent kriminell verksamhet som de här personerna
              håller på med.
            </seg>
            <seg n="e850a512">
              Men egentligen är det fel att tala om svarttaxi. På något sätt
              mörkar man då den seriösa delen av taxiverksamheten. Jag vet att
              många seriösa taxichaufförer känner sig lite illa till mods när
              den här verksamheten kallas för svarttaxi, för de seriösa taxichaufförernas
              verksamhet är inte kriminell. Tvärtom har de en mycket bra verksamhet
              i vårt samhälle. Men de som sysslar med nämnda saker, kalla dem
              något annat! Jag har inte ord just nu för vad de ska kallas och
              ska kanske inte heller säga det här i kammaren.
            </seg>
          </u>
          <note type="speaker" n="a454f7d9">
            Anf. 228 ULF SJÖSTEN (m) replik:
          </note>
          <u who="Q6179028" xml:id="i-1cad56811db70a00-2" n="b7e34ec0">
            <seg n="42fece67">
              Fru talman! Det är bra, Claes-Göran Brandin, att ha fromma förhoppningar
              om att man ska komma åt den här verksamheten. Men när det nu kan
              tas ett verkligt steg framåt tar ni inte chansen. Det tycker jag
              är väldigt synd. Jag hoppas verkligen att vi inte står här nästa
              år igen och debatterar frågan utifrån samma förutsättningar som
              i dag. Det är min förhoppning vi får se hur det blir.
            </seg>
          </u>
          <note n="d718dcaf">
            Föredrogs
          </note>
          <note n="de33c4b9">
            Överläggningen var härmed avslutad.
          </note>
          <note n="6b49f8eb">
            18 § EU-frågor inom kommunikationsområdet
          </note>
          <note type="speaker" n="8bdc2cdb">
            Anf. 229 CLAES-GÖRAN BRANDIN (s):
          </note>
          <u who="Q5584861" xml:id="i-41a92e4782dfdf1d-0" n="263ec593" next="i-09151f7e49a91f39-0">
            <seg n="9e023f1d">
              Fru talman! Vi ska nu debattera EU-frågor inom kommunikationsområdet.
              Ett stort antal av trafikutskottets frågor har ett nära samband
              med den europeiska gemenskapens lagstiftning och det reformarbete
              som pågår inom EU. Ärenden i form av propositioner och motioner
              med anledning av införlivandet av EU-direktiv i svensk lagstiftning
              bereds normalt genom särskilda betänkanden inom olika ärendeområden.
            </seg>
            <seg n="ba7e2c60">
              Årligen väcks ett antal motioner av mer övergripande karaktär.
              Det kan också handla om motioner som rör frågor som inte direkt
              kan hänföras till aktuella lagstiftningsärenden.
            </seg>
            <seg n="1d85f5c1">
              I det betänkande som vi nu ska diskutera behandlas 27 motionsyrkanden
              från den allmänna motionstiden hösten 2002 och hösten 2003. Förslagen
              rör olika EU-relaterade frågor inom kommunikationsområdet. Det
              handlar om infrastrukturplanering, järnvägspolitik, sjöfartspolitik,
              trafiksäkerhet och miljöanpassning samt frågor om bredbandsutbyggnad
              och gemensamt europeiskt porto.
            </seg>
            <seg n="2d3ee457">
              Utskottet förutsätter att regeringen bedriver ett aktivt arbete
              inom EU i enlighet med det ställningstagande som vi i stor enighet
              tidigare har gjort i denna kammare om utvecklingen av ett hållbart
              transportsystem och ett informationssamhälle för alla.
            </seg>
            <seg n="ffb6e240">
              Det innebär att Sverige inom EU som prioriterade frågor bör driva
              bland annat frågor om främjande av miljöanpassad transportutveckling,
              en effektivisering av järnvägstrafiken, en gemensam sjöfartspolitik
              och en förbättrad trafiksäkerhet. Utskottet anser mot denna bakgrund
              att riksdagen bör avslå samtliga motionsförslag.
            </seg>
          </u>
          <note n="77f5e955">
            Till utskottets betänkande har fogats nio reservationer.
          </note>
          <u who="Q5584861" xml:id="i-09151f7e49a91f39-0" n="263ec593" prev="i-41a92e4782dfdf1d-0">
            <seg n="c305f362">
              Fru talman! Efter denna korta sammanfattande inledning ser jag
              fram emot den fortsatta diskussionen.
            </seg>
          </u>
          <note type="speaker" n="5ea945e9">
            Anf. 230 BJÖRN HAMILTON (m):
          </note>
          <u who="Q4919729" xml:id="i-2e12042e2d324f78-0" n="b898fb82">
            <seg n="c05b0c0b">
              Fru talman! Kvällen är sen, så jag ska fatta mig kort. Låt mig
              börja med att yrka bifall till Moderaternas och Centerns reservation
              nr 3 om järnvägstrafik. Naturligtvis instämmer jag också i vad
              som står i vår, Folkpartiets, reservation om postpolitiken.
            </seg>
            <seg n="b22070f8">
              Det är viktigt med ett europeiskt perspektiv vid planeringen
              av transportlösningar vad gäller vägar, järnvägar och flygtrafik.
              Inom TEN, nätverket för transporter, har Sverige haft två prioriterade
              projekt, nämligen Öresundsförbindelsen och den nordiska triangeln.
              Nu när Öresundsförbindelsen så att säga är avslutad i och med
              att bron färdigställts återstår bara den nordiska triangeln flera
              projekt som är avsedda att förbättra kommunikationerna mellan
              de nordiska huvudstäderna på både väg och järnväg.
            </seg>
            <seg n="cefde6f4">
              Mycket återstår innan de ursprungliga besluten från 1994 och
              2003 är genomförda. Ambitionen är att flera projekt på både väg-
              och järnvägssidan ska vara färdigställda kring 2010.
            </seg>
            <seg n="5134b912">
              Enligt betänkandet driver Sverige ett aktivt arbete med att föra
              fram svenska intressen när det gäller den fortsatta infrastrukturplaneringen
              inom EU. Det är bra. Tyvärr har dock regeringens tilldelning av
              investeringsmedel hitintills inte varit tillräcklig för att de
              svenska projekten kunnat stå färdiga i tid.
            </seg>
            <seg n="2406cc23">
              Fru talman! Ulf Sjösten och Kent Olsson har motionerat om att
              projektet Europakorridoren/Götalandsbanan ska ingå bland TEN-projekten.
              Vi ser fördelarna med projektet, som skulle höja järnvägens konkurrenskraft
              och förbättra trafiksäkerheten och miljön, men vill avvakta Banverkets
              egna prioriteringar innan vi tar slutlig ställning.
            </seg>
            <seg n="13b72c82">
              Fru talman! I EU-kommissionens vitbok om transportpolitik framgår
              att järnvägens marknadsandelar inom EU fortsätter att minska,
              samtidigt som godstransporternas kvalitetsnivå i hög grad är otillfredsställande
              och i vissa fall blir allt sämre. Järnvägstrafiken i Europa måste
              bli effektivare, och därför har EU-kommissionen föreslagit en
              rad förändringar. En av de viktigaste är att konkurrensutsätta
              all järnvägstrafik.
            </seg>
            <seg n="4fc9f4b4">
              I Sverige har vi ofta gått före i utvecklingen när det gäller
              att konkurrensutsätta monopolverksamheter. För flera år sedan
              skilde vi på organisationen för banan och driften: SJ fick ta
              hand om driften och Banverket infrastrukturen. Detta gav förutsättningar
              för konkurrens på spåret. Ännu har vi dock inte nått ända fram.
              SJ har fortfarande monopol på stora delar av persontrafiken.
            </seg>
            <seg n="c7742ab6">
              Fru talman! Vi måste från svensk sida driva på utvecklingen i
              EU. I dag uppstår stora svårigheter när ett tåg ska passera en
              landgräns. Strömförsörjningen är olika, det fria rummet varierar
              och spårvidden är inte heller gemensam. Järnvägen lever fortfarande
              i en värld där tågen vände vid gränserna och behovet av snabba
              resor mellan Europas huvudstäder inte fanns.
            </seg>
            <seg n="a0caf5c1">
              Behovet av fortsatta avregleringar och ökad standardisering är
              stort om internationell järnvägstrafik ska bli konkurrenskraftig.
              Vi måste mycket aktivt driva frågor som rör gemensamma regelverk
              som gör det möjligt att köra samma tåg i hela EU från norra Sverige
              till södra Italien och från västra Frankrike till östra Polen.
            </seg>
            <seg n="5c5a8746">
              Förutom järnvägstrafiken måste även posten avregleras i Europa.
              I dag kan en postmonopolist i ett land komma in och konkurrera
              i Sverige medan svenska aktörer inte har samma möjlighet i andra
              länder. Det måste vi göra någonting åt, fru talman.
            </seg>
          </u>
          <note type="speaker" n="bbf35980">
            Anf. 231 CHRISTER WINBÄCK (fp):
          </note>
          <note n="b04e1789">
            Fru talman! Inledningsvis vill jag yrka bifall till Folkpartiets
            reservation nr 8.
          </note>
          <u who="Q5109205" xml:id="i-d46f90637b81fd0d-0" n="0cda71cb">
            <seg n="3bdd3d46">
              Posten är ett av våra käraste diskussionsämnen för närvarande.
              Är det inte avreglering är det tillgänglighet eller service. En
              del har klankat på Posten sedan dess stora omstrukturering för
              några år sedan. Man har haft problem, framför allt av karaktären
              inkörningsproblem. Man underskattade behovet av information till
              kunderna. Kritik mot svårtillgänglighet för funktionshindrade
              har också framförts.
            </seg>
            <seg n="ae1456c1">
              Nu har emellertid Posten arbetat med frågorna. Servicegraden
              är hög, kunderna nöjdare och tillgänglighetsproblemen nästan borta.
              Det var som vi alla vet en stor omorganisation som ledde till
              att ett stort antal butiker och bensinstationer nu är ombud för
              Posten. Postställena är mångfaldigade. Jag som kund kan med ett
              betydligt större mått av frihet hämta ut paket när jag själv har
              möjlighet. Det är bättre öppettider, bättre parkeringsmöjligheter,
              närmare till bostaden etcetera.
            </seg>
            <seg n="18d0552a">
              Vart vill jag komma med detta? Jo, fler egna och fria företagare
              kan nu utveckla och utöka servicen där posten finns genom egna
              öppettider, serviceanda med mera. Det blir därmed ett vinn-vinn-koncept.
            </seg>
            <seg n="3c9111ff">
              Vi har i Sverige sedan tio år tillbaka öppnat för andra företag
              att arbeta på marknaden, i samarbete med eller i konkurrens med
              Posten och andra företag som vill skapa sig en plattform på området.
              Flera företag prövar just nu sina vingar, en del sedan flera år
              tillbaka. Det kan vara maskinadresserad post, paket eller annat
              som varit den bärande idén i dessa företag. Konkurrens gör att
              man som företagare måste skärpa sig, vid varje givet tillfälle
              se på konkurrenterna och effektivisera och utveckla företag och
              idéer. Konkurrens ger bättre förutsättningar för livskraftiga
              företag och rensar ut de mindre bra.
            </seg>
            <seg n="0b1f6acf">
              EU har i ett direktiv fastslagit att postmarknaden ska liberaliseras.
              Tidsramen anger bland annat redovisning av en rapport år 2006
              med år 2009 som sannolikt föreslaget datum för ett genomförande
              av en gemensam inre marknad på postområdet.
            </seg>
            <seg n="e42935d6">
              Sverige har som jag tidigare nämnt avreglerat sin marknad medan
              andra länder inte har hunnit med. Det medför en ojämlikhet ur
              konkurrenssynpunkt. Andra länder kan komma till Sverige och starta
              postservice medan Posten i Sverige inte kan göra motsvarande i
              andra länder. Detta är naturligtvis inte acceptabelt. Ett konkurrensneutralt
              förhållande måste råda. Vi anser därför att den svenska regeringen
              bör driva på i EU så att en avreglering snabbare kommer till stånd
              även inom andra länder i unionen.
            </seg>
          </u>
          <note type="speaker" n="1efe9b81">
            Anf. 232 KARIN THORBORG (v):
          </note>
          <u who="Q4982620" xml:id="i-69d1942103226b7a-0" n="b31a5410">
            <seg n="24a32594">
              Fru talman! Ett stort antal frågor som vi i trafikutskottet har
              att ta ställning till har ett nära samband med EU och EU:s lagstiftning.
              Ofta verkar det som om vi inte kan göra så mycket innan beslutsprocessen
              inom EU har malt färdigt. Det drar ut på tiden, och vi blir allt
              otåligare eftersom vi vill komma till skott men hindras av EU.
              Det går dock inte att bara sitta och vänta på att besluten ska
              tas nere i Bryssel. Vi måste klart och tydligt framföra vad vi
              vill och i alla forum föra fram våra synpunkter.
            </seg>
            <seg n="d7d1e55f">
              Europeiska kommissionen har i EU:s vitbok om den gemensamma transportpolitiken
              fram till 2010, Vägval inför framtiden , beskrivit de problem
              som råder inom de europeiska transportsystemen. Överskuggande
              frågor gäller tilltagande trängsel, trafiktillväxt bland annat
              till följd av unionens utvidgning samt behovet av att integrera
              transporterna i målet om en hållbar utveckling.
            </seg>
            <seg n="8f810684">
              Politiken inom EU syftar till ökad handel och ökad tillväxt.
              Detta har dock även bidragit till att transporterna ökat drastiskt.
              Transporterna utgör i dag det största enskilda hotet mot möjligheten
              att minska utsläppen av växthusgaser. De förändringar som krävs
              är både att minska transporterna totalt och att fler transporter
              överförs till järnväg och sjöfart.
            </seg>
            <seg n="bc949e1c">
              Om vi menar allvar med att transporterna ska ske i samklang med
              en långsiktigt hållbar utveckling behövs det stora satsningar
              på järnvägstrafiken inom EU. Det är alla överens om. Järnvägssektorn
              måste effektiviseras. Tekniken måste utvecklas och underlätta
              för transporter. Detta är nödvändigt för att det ska gå smidigt
              att köra tåg över nationsgränserna. Järnvägens potential utnyttjas
              nu inte fullt ut.
            </seg>
            <seg n="9fad9deb">
              Vi ser också en fara för framtiden i att EU satsar mer på stora
              vägprojekt i de nya medlemsländerna än på järnvägen. För att bidra
              till en ekologiskt hållbar utveckling är det helt nödvändigt att
              den huvudsakliga inriktningen på de investeringar som EU stöder
              är en ny, miljöanpassad infrastruktur och inte nya motorvägsbyggen.
              Sverige bör i EU driva att det blir bättre balans i de infrastrukturinvesteringar
              som nu sker främst i de gamla östländerna så att dessa främst
              sker i järnväg och sjöfart samt i system för omlastning så att
              man optimalt kan utnyttja de olika transportslagens fördelar.
              Här har man chansen att visa att man menar allvar med det man
              skriver i vitboken.
            </seg>
            <seg n="9ab472a9">
              EU har inte kommit till rätta med det problem som de tunga vägtransporterna
              utgör för miljön. Hittills har ekonomisk tillväxt mer eller mindre
              automatiskt inneburit att vägtrafiken ökat lika mycket. Under
              de senaste decennierna har lastbilarna helt kommit att dominera
              varutransporterna i Europa medan järnvägen har förlorat stora
              godsvolymer. Kan EU-länderna lyckas vända den trenden är mycket
              vunnet för miljön i Europa.
            </seg>
            <seg n="172455bb">
              I eurovinjettdirektivet tas dessa frågor upp, och de har diskuterats
              länge. Men vid transportministrarnas möte den 89 mars kunde man
              inte uppnå enighet, och därmed stoppade EU-kommissionen det förslag
              som skulle göra det möjligt för länderna att införa kilometerskatt
              på tung godstrafik på vägarna. Den reformen är oerhört viktig
              för våra möjligheter att minska miljöbelastningen och skapa rättvis
              konkurrens. Sverige måste fortsätta verka för att länderna ges
              rätt att ta ut kilometerskatt på alla vägar i enlighet med marginalkostnadsprincipen.
              Därför måste regeringen inför nästa möte och vid nästa möte arbeta
              för att förslaget går igenom. Det är en avgörande fråga för Europa
              om vi lyckas genomföra en transportpolitik med en hållbar utveckling
              som grund.
            </seg>
            <seg n="77f6209e">
              I trafikutskottet har vi ofta behandlat frågor om EU och trafiksäkerheten.
              I synen på alkohol och trafik finns det en del skillnader mellan
              länderna i Europa det har vi konstaterat. I Sverige har vi en
              positiv syn på alkolås. Undersökningar som gjorts visar att svenskar
              i allmänhet gärna ser ett införande av obligatoriskt alkolås.
              SIKA har nyligen i en rapport visat att alkolås är samhällsekonomiskt
              lönsamt. Men om vi inför det själva i Sverige finns det risk för
              att en sådan lagstiftning skulle komma att tolkas som ett handelshinder
              av EU. Införandet av nya krav på fordon, som alkolås, kräver alltså
              ny EU-lagstiftning innan de kan bli obligatoriska. Om regering
              och riksdag vill nå trafiksäkerhetsmålet på ett effektivt sätt
              finns det enligt SIKA-rapporten anledning att skynda på i EU-arbetet
              för alkolås. Vi tycker att Sverige borde vara mer aktivt i att
              driva frågan om alkolås både här i Sverige och i Europa. Sverige
              är föregångare på trafiksäkerhet och alkohol, och det bör märkas
              även ute i Europa.
            </seg>
            <seg n="0efed68f">
              Därmed, fru talman, yrkar jag bifall till reservation 4. Vi står
              naturligtvis bakom vår andra reservation också, men jag yrkar
              bifall bara till denna.
            </seg>
          </u>
          <note type="speaker" n="2e0302fe">
            Anf. 233 SVEN BERGSTRÖM (c):
          </note>
          <u who="Q5573582" xml:id="i-2687c0a31410fa92-3" n="65d66467">
            <seg n="82d7504c">
              Fru talman! I betänkandet behandlar vi frågan om gemensamma transportsystem
              och infrastruktur i ett utvidgat EU. Det finns en ganska bred
              samsyn om angelägenheten i frågorna. Förändrade transportmönster
              och ett ökat resande ställer nya krav på infrastrukturen.
            </seg>
            <seg n="137f71f5">
              Det finns alltså en bred samsyn om huvuddragen i betänkandet,
              men på några punkter finns avvikelser och nyanser. Jag ska peka
              på några sådana, där vi från Centerpartiet inte är helt nöjda
              med utskottsmajoritetens skrivningar och ställningstaganden.
            </seg>
            <seg n="0f26cc8d">
              Från vårt håll saknar vi i utskottets skrivningar ett tydligt
              ställningstagande för att stärka den så kallade nordliga dimensionen
              i EU-arbetet med transportfrågor. Enligt vår mening bör Sverige
              inom EU arbeta mer kraftfullt för ett gemensamt program för utveckling
              av transportsystemet i Barentsregionen. Den nordliga dimensionen
              i EU-arbetet måste få återverkan även på transportområdet. Ambitionen
              bör vara att människor och företag i Barentsregionen, den arktiska
              regionen och Östersjöregionen ska ges goda möjligheter att delta
              i den europeiska integrationen. Vi tycker att prioritet ska ges
              till att knyta samman det transeuropeiska nätverket av järnvägsspår
              som passerar EU:s externa yttre gränser. För att understryka detta
              har vi en reservation om infrastrukturplaneringen.
            </seg>
            <seg n="c57fa4a4">
              Vi anser alltså att det finns ett stort behov av en fortsatt
              utveckling av järnvägstrafiken. Då kommer vi osökt in på nästa
              område, där vi också har sett oss föranlåtna att markera en reservation
              i utskottet. Det handlar om hur tågen ska kunna köras på de så
              småningom ihopknutna järnvägsnäten. Utöver frågan om att knyta
              ihop infrastrukturen måste det enligt vår mening bli enklare att
              utöva tågtrafik i Europa. Många fler länder än Sverige måste släppa
              fram fler operatörer på spåren än de stora nationella monopolföretagen.
              I retoriken gör man det här på alltfler håll, men i praktiken
              händer det dessvärre inte särskilt mycket.
            </seg>
            <seg n="c6535785">
              Sverige måste därför mer aktivt driva frågorna om en fortsatt
              utveckling och en ökad integrering av järnvägstrafiken inom EU.
              Ett enhetligt och gemensamt regelverk måste utarbetas och det
              måste tillämpas. I dag är tåg ofta tvungna att stoppa vid gränserna
              för byte av lok och förare, tekniska kontroller och annat. Olika
              elsystem och spårvidder ställer också till problem.
            </seg>
            <seg n="2e7f5b41">
              Mot den här bakgrunden bör en satsning ske på ett gemensamt europeiskt
              järnvägssystem där operatörer med olika nationell hemvist ges
              samma tillgång till järnvägsinfrastrukturen. Bättre standardisering
              och marknadsöppnande är sätt att bättre dra nytta av de järnvägsinvesteringar
              som både har gjorts och ska göras.
            </seg>
            <seg n="f52bb4f0">
              Fru talman! Sverige ska vara pådrivande för att EU:s transportsystem
              miljöanpassas snabbare och effektivare. De regler som finns i
              dag får inte bli ett hinder för att fortsätta att driva på utvecklingen
              inom hela EU-området. Om Sverige agerar offensivt och går längre
              med arbetet för att minska klimatpåverkan och öka trafiksäkerheten
              har vi möjlighet att visa vägen för övriga EU. Transportsektorn
              svarar för betydande delar av de miljöbelastande utsläppen, och
              därför är det angeläget att intensifiera arbetet med att utveckla
              katalysatorer som fungerar bra också på dieseldrivna fordon. Sverige
              bör enligt vår mening ta initiativ för att inom EU införa gemensamma
              minimiregler för fungerande avgasrening på dieselfordon.
            </seg>
            <seg n="7c57e96c">
              Fru talman! Slutligen ska jag säga några ord om EU:s strukturfonder
              och bredbandsutbyggnad. Det behövs en bra digital infrastruktur
              och en väl fungerande IT-politik för att skapa tillväxt i hela
              landet, för alla grupper och inom hela EU-området. EU följer glädjande
              nog samma linje som Centerpartiet förordar, och säger i aktionsplanen
              e-Europe 2005 att bredband och dess vida spridning är ett av huvudmålen
              för europeisk IT-politik. Regeringen har dock uppenbarligen en
              annan agenda än Centerpartiet och Europeiska unionen genom sin
              satsning på en halvmesyr, vilket är både kortsiktigt och svårbegripligt.
              För den som tvivlar på våra påståenden rekommenderar jag läsning
              av den ITPS-rapport som jag visar upp här En lärande IT-politik
              för tillväxt och välfärd . Där säger man i klartext tydligt att
              regeringens IT-politik har stora brister och inte leder särskilt
              tydligt fram till de mål som man har talat om tidigare.
            </seg>
            <seg n="c2bbec24">
              Men till vår glädje tog EU-kommissionen nyligen steg i rätt riktning
              när den tillkännagav att den är beredd att upplåta delar av EU:s
              strukturfonder till bredbandsutbyggnad. Det välkomnar vi. EU vill
              vidare liksom Centerpartiet inom en snar framtid göra bredband
              lika tillgängligt som vanlig telefoni är i dag.
            </seg>
            <seg n="562e0900">
              Fru talman! Med hänsyn till den sena timmen och vår ambition
              att inte hålla på hela vägen fram till kl. 23 yrkar jag bifall
              endast till reservation nr 9. Vi står naturligtvis bakom alla
              de reservationer där vi deltar, men för att vinna tid yrkar jag
              bifall bara till nr 9.
            </seg>
          </u>
          <note type="speaker" n="27f97541">
            Anf. 234 BÖRJE VESTLUND (s):
          </note>
          <u who="Q512590" xml:id="i-03af4dfa36a90a0f-3" n="1c76d1eb">
            <seg n="be4d4c9f">
              Fru talman! Den debatt som kammaren just nu för är på sitt sätt
              historisk. Det är en debatt som har sin bäring på trafikutskottets
              frågor kring EU. Detta har såvitt jag vet inte diskuterats på
              samma sätt tidigare. Oftast hanteras frågorna om EU inom utskottet
              när det gäller förslag från kommissionen och från ministerrådet
              eller i form av antagna direktiv som ska ratificeras och införlivas
              i svensk lag. På detta sätt försöker nu utskottet redovisa sin
              syn på frågor som behandlas i EU samtidigt som vi behandlar en
              rad motioner från den allmänna motionstiden hösten 2003.
            </seg>
            <seg n="0dc92e39">
              Det intressanta när det gäller EU-frågor är att de omfattar trafikutskottets
              hela ansvarsområde. Det gäller alla de fyra transportslagen samt
              IT och post.
            </seg>
            <seg n="d2de29e6">
              En viktig uppgift inom den europeiska unionen är att främja tillväxt.
              Detta har man bland annat gjort genom TEN-projekten, de så kallade
              transeuropeiska nätverken. Det innebär bland annat att EU ger
              bidrag för byggande av gränsöverskridande eller barriärsöverskridande
              investeringar i vägar och järnvägar.
            </seg>
            <seg n="d7b5310b">
              Det projekt som nu är aktuellt för Sverige är den så kallade
              nordiska triangeln, som binder ihop Oslo, Köpenhamn och Helsingfors
              med såväl järnväg som vägnät. I detta projekt ingår även Göteborgs
              hamn och Arlanda flygplats.
            </seg>
            <seg n="71a8a844">
              I den senaste revisionen av TEN-projekten lade man också till
              den lilla men ack så viktiga Haparandabanan, som binder samman
              järnvägen mellan Haparanda och Kalix.
            </seg>
            <seg n="4d838e9b">
              Sverige stöder också projektet över Fehmarn bält, där den slutliga
              landförbindelsen till kontinenten kan slutföras, järnvägskorridoren
              genom Polen samt järnvägen mellan Berlin och Neapel.
            </seg>
            <seg n="1618b8dc">
              Det finns några motioner som inkommit på detta avsnitt. De handlar
              om ansökningar när det gäller Europabanan genom sydöstra Sverige
              samt Götalandsbanan. Tanken med Europabanan är att göra en gemensam
              bana mellan Helsingfors och Hamburg med en delning som ska gå
              till Göteborg. Problemet med denna idé är att inget annat land
              än Sverige är intresserat av den. Tyskland och Danmark har inte
              prioriterat den här banan. Därmed kan den inte bli något TEN-projekt.
              I det här sammanhanget kan det inte heller hävdas att den här
              banan skulle vara barriärsöverskridande då man redan har byggt
              Öresundsbron, och det kan betonas att den från början var ett
              TEN-projekt.
            </seg>
            <seg n="8a78f0bd">
              Den andra motionen tar också upp frågan om en gemensam infrastrukturpolitik.
              Jag vill bestämt hävda att detta inte är ett kompetensområde som
              EU bör ha eftersom den huvudsakliga infrastrukturplaneringen är
              en nationell fråga. Visst finns det gemensamma intressen mellan
              medlemsstaterna om vissa vägsträckningar och järnvägar, men att
              påstå att det skulle vara en gemensam fråga för hela unionen är
              väldigt långsökt.
            </seg>
            <seg n="892f6d31">
              Fru talman! Järnvägspolitiken inom EU är en gemensam fråga för
              hela unionen på det sätt som har redovisats tidigare i debatten.
              Skälen till detta är många. Främst gäller det en liberalisering
              av järnvägsmarknaden, men det är också en fråga om driftskompabilitet
              på hela järnvägsnätet. Arbetet inom EU har skett genom olika så
              kallade paket. Det första paketet kommer att behandlas här i kammaren
              inom kort i form av en proposition som har lagts till riksdagen.
            </seg>
            <seg n="78a86626">
              Beslut om det andra paket har nyligen fattats av EU-parlamentet,
              och det tredje diskuteras i transportrådet. En kontroversiell
              fråga har varit tillträde till järnvägsmarknaden, som också anförts
              tidigare i debatten. Den har omgärdats av ett statligt monopol
              i de flesta EU-länderna. Avregleringen av järnvägen är en pågående
              process. I Sverige är godstrafiken redan avreglerad. Samtidigt
              är just avregleringen en fråga som utreds av en ensamutredare.
              Utskottet har därför svårt att se att det skulle finnas något
              särskilt stort behov av att gå fortare fram med ett gemensamt
              marknadstillträde. Sverige har hela tiden stött förslaget om en
              öppning av järnvägsmarknaden. Att vidta ytterligare åtgärder är
              därför inte vare sig genomtänkt eller nödvändigt.
            </seg>
            <seg n="f24ce345">
              Flera av de borgerliga partierna med Moderaterna i spetsen kräver
              ändå en total avreglering av såväl järnvägen som posten. Är detta
              inte symtomatiskt, fru talman? Vi har precis avslutat en debatt
              där problemen i taxibranschen har redovisats. Där är alla överens
              om att vi måste vidta åtgärder. Ändå kan man när det gäller nästa
              betänkande direkt ge sig in i en debatt om fortsatt avreglering
              utan reflexioner över vad som har hänt och vilka erfarenheter
              som har dragits internationellt. När det gäller järnvägen kan
              väl Storbritannien stå som ett bra avskräckande exempel, men inte
              för borgarna. De vill fortsätta avregleringen och privatiseringen
              som om ingenting har hänt. Det handlar inte om att finna bra former
              för en framtida post- eller järnvägsmarknad. Det handlar om en
              ideologi som får gå före människors och samhällets behov och krav.
            </seg>
            <seg n="52068658">
              Fru talman! Sverige har i EU framfört kraven på att införa en
              ny teknik för att förbättra trafiksäkerheten, till exempel genom
              alkolås. Kraven framförs ständigt av den svenska regeringen. Den
              har stött på en del motstånd då de flesta länder anser att man
              ska införa dessa system på frivillig basis och till och med förnekar
              problemen. Problemen är inte obetydliga, men den svenska regeringen
              fortsätter sitt arbete. Det är därför förvånande att det finns
              reservationer kring detta, framför allt då såväl utskottet som
              motionärerna har en gemensam uppfattning. Det kan väl noteras
              att Sverige precis har tagit upp en sådan diskussion inom EU.
              Det som man anför i den reservationen är alltså egentligen genomfört.
            </seg>
            <seg n="9787be9f">
              Detsamma gäller reservationen om elektroniskt körkort. Kommissionen
              presenterade nyligen ett kommande körkortsdirektiv. Där föreslår
              man bland annat en ny typ av körkort som kan utrustas med ett
              mikrochip. I den fortsatta behandlingen i rådsarbetsgruppen kommer
              detta självfallet att tas upp.
            </seg>
            <seg n="fc711d80">
              Fru talman! Ett av Sveriges transportpolitiska mål är att vi
              ska ha ett ekologiskt hållbart transportsystem. I sina miljömål
              har EU talat om att man också ska ha ett hållbart transportsystem.
              Ett led i detta är att ställa krav på emissioner från fordon.
              Det ställs hårdare krav på katalysatorer och så kallade avgasfällor.
              Sverige har så sent som i juni 2002 tagit initiativ för att skärpa
              kraven. Utskottet vill anföra att så sent som vid transportrådets
              möte den 8 och 9 mars enades transportministrarna om att det så
              kallade eurovinjettdirektivet ska utökas till att gälla alla nationella
              vägar, vilket innebär att man kan införa en kilometerskatt för
              alla tunga fordon.
            </seg>
            <seg n="1bd12b12">
              Det är mot den bakgrunden lite underligt att Vänsterpartiet reserverar
              sig i denna del. Den motion som ligger till grund för reservationen
              har ju redan tillgodosetts genom att kilometerskatten numera är
              möjlig. Sverige har drivit på, och driver på, att alla transportslag
              ska ha ett rättvist kostnadsansvar.
            </seg>
            <seg n="2280d146">
              Fru talman! Centerpartiet tar i en reservation upp möjligheten
              att använda EU:s strukturfondspengar till utbyggnad av bredband
              i glesbygd. Det har påpekats i andra debatter, och bör även påpekas
              i denna debatt, att Sverige är ett av de länder som kommit längst
              när det gäller bredbandsutbyggnaden. Detta gäller även i den glest
              befolkade delen av Sverige. Det hjälper inte hur många reservationer
              Centerpartiet än skriver, för man kan inte komma ifrån detta faktum.
              Enligt utskottets uppfattning finns ingen skillnad mellan EU-kommissionens
              uppfattning och regeringens. Centerpartiet kan tycka vad de vill
              om detta, men det finns fakta som talar emot.
            </seg>
          </u>
          <note n="31f3eb59">
            Fru talman! Slutligen vill jag yrka bifall till utskottets förslag
            och avslag på samtliga reservationer.
          </note>
          <note type="speaker" n="6a28011d">
            Anf. 235 BJÖRN HAMILTON (m) replik:
          </note>
          <u who="Q4919729" xml:id="i-2e12042e2d324f78-1" n="b898fb82">
            <seg n="99a42c8f">
              Fru talman! Börje Vestlund kritiserar oss moderater för att vi
              vill skynda på avmonopoliseringen av järnvägen, och även av posten.
              Avregleringen av järnvägen i Sverige har ju varit väldigt lyckosam.
              Svensk järnvägstrafik är en av de billigaste i världen. Även om
              vi tycker att SJ kostar mycket pengar visar en internationell
              jämförelse att järnvägstrafiken drivs oerhört billigt i Sverige.
              Det har bland annat att göra med att vi i viss omfattning tillåter
              konkurrens på spåret. Vi gör det inte fullt ut, men det är en
              väldig skillnad mellan Europa och Sverige i de här frågorna.
            </seg>
            <seg n="8e717842">
              Vi vill att regeringen ska verka aktivt för att driva avmonopoliseringen
              i Europa. Vi tycker att det är viktigt. Annars kommer järnvägstrafiken
              i Europa förmodligen att dö en sotdöd.
            </seg>
            <seg n="97627255">
              Det här gäller posten också. Det är tråkigt för posten i Sverige
              att man inte får vara med och konkurrera ute i Europa. Samtidigt
              utsätts man för konkurrens från monopolföretag i Europa. Det finns
              väldigt mycket att göra här. Det finns alls ingen anledning att
              sitta med armarna i kors och tro att det här sköter sig självt.
              Det är bra och nödvändigt att Sverige är en pådrivande kraft i
              den här verksamheten.
            </seg>
          </u>
          <note type="speaker" n="5488afc9">
            Anf. 236 BÖRJE VESTLUND (s) replik:
          </note>
          <u who="Q512590" xml:id="i-03af4dfa36a90a0f-4" n="1c76d1eb">
            <seg n="c2331b0f">
              Fru talman! Vi har just tillsatt en postutredning som ska titta
              på hur det har gått med liberaliseringen av postmarknaden. Vi
              kan konstatera att det inte har gått så bra, av flera olika skäl.
              Ett av skälen är kanske att man kan fråga sig om utdelning av
              brev och paket är en marknad som är möjlig att öppna för konkurrens.
              Jag tror att det finns fler som har den uppfattningen att det
              kanske inte är det lämpligaste. Däremot finns det säkert inslag
              i posthanteringen som är möjliga att öppna för konkurrens.
            </seg>
            <seg n="0dbb6dfe">
              Det var första gången som jag hörde någon säga att avregleringen
              av järnvägen har fungerat väldigt bra i Sverige. Jag tycker att
              jag mest hör att järnvägstrafiken i Sverige inte fungerar så bra.
            </seg>
            <seg n="2b685310">
              Men vi behöver inte gräla om det, utan man måste säga att kommissionen
              hela tiden följer upp och utvärderar vad som händer med de här
              direktiven. Att Sverige skulle gå i täten för att driva på den
              frågan är ju inte en fråga för enskilda regeringar utan det är
              en fråga för EU-kommissionen. Det är en uppgift som EU-kommissionen
              har och som den arbetar med.
            </seg>
            <seg n="053df958">
              Vi har också i Sverige haft debatter i frågor där vi i Sverige
              inte har varit så snabba på att följa och genomföra en del av
              EU-direktiven. I sådana fall riskerar också vi att drabbas av
              de böter eller andra sanktioner som EU kan döma ut. Det är precis
              samma sak för alla länder.
            </seg>
          </u>
          <note type="speaker" n="373eeb1d">
            Anf. 237 BJÖRN HAMILTON (m) replik:
          </note>
          <u who="Q4919729" xml:id="i-2e12042e2d324f78-2" n="b898fb82">
            <seg n="f3c6535f">
              Fru talman! Börje Vestlund! Jag säger att järnvägstrafiken fungerar
              bra i Sverige. Den skulle naturligtvis kunna fungera bättre, men
              i ett internationellt perspektiv fungerar den väldigt bra. Gör
              man jämförelser av kostnader per personkilometer eller godskilometer
              mellan Sverige och övriga europeiska länder finner man att vi
              kostnadsmässigt ligger lågt i Sverige. Det är bara att konstatera.
              Sedan kan vi säkert tycka att SJ, Green Cargo och andra järnvägsföretag
              i Sverige skulle kunna göra det ännu fördelaktigare.
            </seg>
            <seg n="f2741d9e">
              Börje Vestlund anförde England som exempel på en dålig privatisering.
              Nu är det så att man i England också privatiserar banan, och det
              har ju aldrig varit avsikten med låt mig säga så den svenska modellen.
              Även vi moderater vill att man ska behålla ett statligt inflytande
              över infrastrukturen. Där finns en stor skillnad, och jag tror
              att det kanske är ett av skälen till att man inte har varit riktigt
              så lyckosam med de privatiseringar som man har gjort i England.
            </seg>
          </u>
          <note type="speaker" n="ae310dd5">
            Anf. 238 BÖRJE VESTLUND (s) replik:
          </note>
          <u who="Q512590" xml:id="i-03af4dfa36a90a0f-5" n="1c76d1eb">
            <seg n="7071b1fd">
              Fru talman! Jag och vi socialdemokrater tror att det är viktigt
              att man prövar olika modeller. Att en stor del av dessa områden
              har privatiserats ångrar vi inte, men jag tror att man måste vara
              oerhört ödmjuk när det gäller de här processerna och se efter
              vad som gick fel. Vilka fel gjorde vi, och vad kunde vi ha gjort
              annorlunda? Ska vi gå vidare, och hur ska vi då göra?
            </seg>
            <seg n="3f9c4d5b">
              Jag uppfattar att Moderaterna och deras borgerliga kamrater här
              i salen inte har samma uppfattning vad gäller dessa reflexioner.
              Man vill gå vidare, helst lite snabbare, och man ska följa den
              linjen att allt ska privatiseras. Det är möjligt att så ska ske,
              men man måste tänka efter först. SEKO, det fackförbund som organiserar
              de flesta som jobbar inom den här sektorn, har till sin kongress
              haft ett förslag som var rubricerat: Reglera avregleringen! Jag
              tror att det ligger oerhört mycket i det.
            </seg>
            <seg n="0bedd451">
              För att man ska kunna avreglera en marknad måste man ha tydliga
              regler, så att alla aktörer vet vilka regler man arbetar efter.
              Jag tror att vi i några fall har missat detta när vi har avreglerat
              marknader i Sverige. Jag tror att vi måste reglera avregleringen
              för att få denna att fungera.
            </seg>
          </u>
          <note type="speaker" n="22d71bf9">
            Anf. 239 SVEN BERGSTRÖM (c) replik:
          </note>
          <u who="Q5573582" xml:id="i-2687c0a31410fa92-4" n="65d66467">
            <seg n="28bb792f">
              Fru talman! Jag vill ta upp två saker med Börje Vestlund. Det
              är alltid lika fascinerande att notera Socialdemokraternas ohyggliga
              kluvenhet inför avregleringar. I vissa stunder berömmer man sig
              för att ha varit främst i Europa eller i varje fall för att ha
              kommit ganska långt jämfört med andra länder i Europa i genomdrivandet
              av avregleringarna. Björn Rosengren är nu när han har avgått ur
              regeringen oerhört stolt över de avregleringar som han gjorde.
              Å andra sidan varnar man och säger: Inte längre nu! Nu måste vi
              vara försiktiga och så vidare, och så anklagar man oss på den
              andra sidan för att vi vill gå för långt.
            </seg>
            <seg n="e8011235">
              Centerpartiet är ju ganska pragmatiskt i sådana här frågor. Vi
              utnyttjar den kraft som finns i fri företagsamhet och i människors
              initiativrikedom, men vi tror inte att den är något Sesam öppna
              dig som löser alla problem. Låt oss ändå använda den på de områden
              där den fungerar. Vi välkomnar också att det nu görs en utvärdering
              av det här. Vi får då se hur det har fungerat, vad vi hade kunnat
              göra annorlunda och vad vi kan göra bättre i framtiden. Vi tycker
              att det är bra.
            </seg>
            <seg n="4a0d8625">
              När det sedan gäller frågorna om IT och bredband säger Börje
              och Socialdemokraterna ofta att Centerpartiet anklagar regeringen
              för att inte ha gjort tillräckligt mycket och så vidare. Låt mig
              då peka på en rapport från Institutet för tillväxtpolitiska studier
              med Sture Öberg som generaldirektör som har beställts av regeringen.
              Man har i sina avslutande slutsatser några intressanta formuleringar
              som jag ber att få läsa upp. Det är alltså inte fråga om Centerpartiets
              motion till riksdagen, utan det är hämtat ur regeringens egen
              utvärderingsrapport.
            </seg>
            <seg n="b021e538">
              Man skriver så här: Utifrån de målsättningar som formulerats
              av regeringen är det dock långt kvar innan målet om ett informationssamhälle
              för alla är uppnått.
            </seg>
            <seg n="c41f864f">
              Man fortsätter så här: Då det gäller hur IT används för att öka
              graden av måluppfyllelse inom olika politikområden så har denna
              utveckling i viss mån påbörjats. Men detta sker snarare som ett
              resultat av den allmänna IT-utvecklingen än som resultatet av
              en medveten IT-politik i dessa avseenden.
            </seg>
            <seg n="d083d199">
              Slutligen framhålls följande: Det är oroande att ITPS internationella
              konsulter tvingas konstatera att trots Sveriges höga ambitioner
              och många IT-relaterade verksamheter så tycks regeringen ha saknat
              strategi för hur man ska lyckas nå sina IT-politiska mål.
            </seg>
          </u>
          <note type="speaker" n="58faccd9">
            Anf. 240 BÖRJE VESTLUND (s) replik:
          </note>
          <u who="Q512590" xml:id="i-03af4dfa36a90a0f-6" n="1c76d1eb">
            <seg n="5b79db8f">
              Fru talman! Först skulle jag vilja säga att jag delar Sven Bergströms
              analys att Centerpartiet oftast är pragmatiskt i de här fallen.
              Det är därför lite förvånande att man har reserverat sig tillsammans
              med Moderaterna och Kristdemokraterna till exempel när det gäller
              järnvägen. Jag tror att vi ligger väldigt nära varandra när det
              gäller uppfattningen om avreglering. Det kan vara en bra väg,
              men det är inte alltid det bästa sättet.
            </seg>
            <seg n="b3dbf942">
              Det kanske finns områden som man ska avreglera men kanske inte
              så fort som andra har tänkt sig. Därvidlag tror jag att Socialdemokraterna
              och Centerpartiet ligger varandra nära. Jag förstår därför egentligen
              inte varför man ska ta till storsläggan och säga: Vi har rätt
              på just det här området. Jag tror faktiskt att vi är eniga om
              att vi ska titta på vilka regler vi ska ha på en avreglerad marknad.
              En marknad som man har ska också fungera.
            </seg>
            <seg n="736f6067">
              Vi behöver bara titta på vår senaste debatt. Det finns flera
              exempel som jag skulle kunna ta fram, men låt mig peka på taxinäringen,
              som inte har fungerat. Det finns inte heller förutsättningar för
              att få till exempel järnvägen att fungera om man inte har tydliga
              regler.
            </seg>
            <seg n="a69aa544">
              Jag tror att man här blandar ihop två saker. Bland de mål som
              har satts upp finns det säkert väldigt mycket att ta fasta på.
              Regeringen gick ut med att bredbandsutbyggnaden ska genomföras.
              Detta har man lyckats bättre med att uppnå än de flesta länder
              i Europa. Det som vi inte har lyckats med och det tror jag att
              vi ärligt ska säga är att få så många användare som vi egentligen
              hade önskat oss. Vi kanske alltför lättvindigt har överlåtit detta
              åt marknaden. Vi har överlämnat till marknadskrafterna att säga
              till folk att de ska ansluta sig därför att man erbjuder de fantastiska
              tjänsterna.
            </seg>
            <seg n="d9cc1732">
              En annan sida som vi kan ta upp vid ett annat tillfälle är just
              utvecklingen av tjänster, där det finns mycket övrigt att önska.
            </seg>
          </u>
          <note type="speaker" n="0a6ff349">
            Anf. 241 SVEN BERGSTRÖM (c) replik:
          </note>
          <u who="Q5573582" xml:id="i-2687c0a31410fa92-5" n="65d66467">
            <seg n="741b9dc1">
              Fru talman! Vad gäller avreglering eller inte kan Centerpartiet
              när Moderaterna är pragmatiska också göra upp med dem i en reservation.
              Björn Hamilton sade ju väldigt tydligt att Moderaterna inte är
              ute efter att avreglera och marknadsanpassa järnvägsnätets infrastruktur
              precis som i England. Det är ju det som är poängen med Centerpartiets
              resonemang. Vi tycker att staten har ett ansvar för infrastrukturen
              i form av vägar, järnvägar, telefoni och även bredband. Låt sedan
              andra olika aktörer operera på denna infrastruktur. Jag tror att
              vi där har den stora missen i Socialdemokraternas IT-politik.
            </seg>
            <seg n="7e1c786f">
              Jag hann inte med det sista viktiga citatet om den praktiska
              politiken, som Börje själv var inne på. Om den skriver ITPS så
              här: Det finns brister inte bara på programnivå utan också i den
              praktiska politiken som mer eller mindre helt har saknat horisontell
              samordning, en slutsats som också bekräftas av de utvärderingar
              ITPS gjort inom de olika politikområdena.
            </seg>
            <seg n="05add435">
              Slutligen tycker jag att det finns ganska mycket av självbelåtenhet
              och självgodhet när Socialdemokraterna resonerar om IT-politik.
              Man är så duktig och har varit så förutseende. Just detta varnar
              faktiskt ITPS för i sin sista slutsats, där det framhålls:
            </seg>
            <seg n="471272cd">
              Sverige har hittills klarat sig bra på de internationella rankinglistorna,
              men vår belåtenhet med dessa placeringar får inte leda till självgodhet
              och hindra insikten om att IT-politiken nu har allvarliga brister,
              med en ytterst svag genomförande- och utvärderingsöverbyggnad.
              Om IT-politiken ska bli ett effektivt hjälpmedel för att de generella
              politiska målen ska kunna nås, måste nu dessa brister åtgärdas.
            </seg>
            <seg n="e50f3162">
              Det är ord och inga visor, inte från Centerpartiet utan från
              ett opolitiskt institut som vågar tala klarspråk.
            </seg>
          </u>
          <note type="speaker" n="a13acc74">
            Anf. 242 BÖRJE VESTLUND (s) replik:
          </note>
          <u who="Q512590" xml:id="i-03af4dfa36a90a0f-7" n="1c76d1eb">
            <seg n="845c10ae">
              Fru talman! Hur man ska uppnå de IT-politiska målen handlar om
              en rad olika frågor. Det handlar ju inte bara om att bygga ut
              bredbandet. Men det var det som man kunde använda EU:s strukturfonder
              till man kunde inte använda dem till någonting annat. Det tycker
              jag är viktigt att notera i det här sammanhanget. När det gäller
              just den frågan är Sverige bäst i klassen. Det får man tycka vad
              man vill om, men det råkar vara så.
            </seg>
            <seg n="aa30f0d3">
              Sedan håller jag med Sven Bergström om att vi har långt att gå
              innan vi har uppnått målet att vi har så många användare som vi
              borde ha haft. Där har vi inte lyckats. Jag kan peka på en sak.
              Vi har tyckt att de företag som är aktiva på denna marknad får
              se till att man ansluter sig. Några tycker kanske att det är för
              dyrt, och andra tycker kanske att de inte behöver det här i sitt
              liv just nu, och det kanske finns en rad andra skäl till att man
              inte ansluter sig. Där har vi faktiskt en väg att gå. Men nätet
              finns. Där kan vi konstatera att vi har nått väldigt långt, och
              tiden är inte ute än.
            </seg>
            <seg n="e0e7134d">
              Jag ska slutligen kommentera det här med järnvägen också. Vi
              är alla överens om att infrastrukturen ska ägas av samhället.
              Men vi kan också konstatera att det finns brister i den avreglering
              vi har gjort av järnvägen. Det har pekats på sådana brister, och
              man kommer att upptäcka fler brister, men jag hoppas att vi ska
              kunna göra detta genom att just hitta regelverk, som nu för järnvägen.
              Framför allt är det bra om det finns ett regelverk att falla tillbaka
              på när vi avreglerar andra saker, så att vi inte får det som i
              andra avreglerade branscher där det uppenbarligen inte har fungerat
              och vi får vidta akutåtgärder när det är för sent och det kanske
              är så att både kunder och anställda har lidit stor skada.
            </seg>
          </u>
          <note type="speaker" n="1029900b">
            Anf. 243 JOHNNY GYLLING (kd):
          </note>
          <u who="Q5779628" xml:id="i-e538f4e7b67c43ed-3" n="3c6fa37b">
            <seg n="81ab6bfc">
              Fru talman! Kristdemokraterna har flera reservationer i det här
              betänkandet, men jag yrkar bifall till reservation 4, även om
              jag står bakom samtliga reservationer vi har.
            </seg>
            <seg n="e6df16b7">
              Fru talman! Karin Thorborg sade någonting som jag tyckte lät
              väldigt klokt i sitt anförande. Hon sade att vi i Sverige inte
              bara ska vänta på besluten från Bryssel, utan vi ska vara med
              och påverka inom EU. Det är inte precis den insikten som jag tycker
              att de socialdemokratiska regeringarna har präglats av sedan vi
              gick med i EU. Det har varit alltför mycket av vi ska vänta och
              se vad man föreslår från EU:s sida. Men i Sverige har vi mycket
              att bidra med inom det område vi diskuterar nu i kammaren, nämligen
              kommunikationer. Vi har många goda idéer och innovationer som
              vi kan påverka med. Jag vill återkomma till det i mitt anförande.
            </seg>
            <seg n="4de420ad">
              En sådan innovation är just alkolåset. I Sverige har vi en stor
              enighet om att detta är viktigt och att detta kan bidra till trafiksäkerhet.
              Men vi kan inte införa detta som krav på nya bilar som ensam nation.
              Vi måste få med oss andra EU-länder.
            </seg>
            <seg n="f55502df">
              Börje Vestlund sade att regeringen jobbar med detta, och han
              hänvisar till ett uttalande som jag antar är det pressmeddelande
              från den 22 mars som jag har med mig här. Statssekreteraren på
              Näringsdepartementet har gjort ett uttalande där han uppmanar
              till alkolåsanvändande i alla EU-länder. Det är jättebra. Det
              är precis vad vi vill att regeringen ska göra. Men ska man vara
              nöjd med detta? Nej, fru talman.
            </seg>
            <seg n="138f3699">
              Trafikutskottet var i Tyskland och diskuterade trafiksäkerhet
              med trafikministeriet. Det var inte särskilt stor förståelse vi
              möttes av när vi tog upp frågan om alkolås, om man ska vara lite
              försiktig i sina uttryck. Det var alltså en icke-fråga i Tyskland.
              Man diskuterar inte sådana här saker det var det besked vi fick.
              Då kan man väl inte vara nöjd med hur långt vi har kommit eller
              hur kraftfullt regeringen driver på. Det är därför vi har en reservation
              här, och vi är glada att Vänsterpartiet också är med på den. Regeringen
              måste arbeta vidare inom EU med information och attitydpåverkan
              för att det ska kunna bli beslut.
            </seg>
            <seg n="9356ef6e">
              En annan reservation vi har handlar om elektroniska körkort.
              Det är en segsliten fråga. Den här innovationen kan lösa många
              problem: bilstölder, drogkörning, försäkringsbedrägeri och körkortskontroller.
              Det har hittills varit stopp inom EU för att man ska få använda
              datachip på körkortet. Även denna fråga har kallats för en icke-fråga
              i EU-sammanhang. Men nu kommer ett nytt körkortsdirektiv, och
              då blir det möjligt att införa sådant här.
            </seg>
            <seg n="44dfb801">
              Utskottet skriver att man förutsätter att frågan uppmärksammas.
              Det är inte vi kristdemokrater nöjda med det räcker inte. Regeringen
              bör göra mer för att påverka EU-kommissionen för att få fram tekniska
              hjälpmedel som alkolås och elektroniska körkort. I dag betraktas
              de som handelshinder inom unionen. Vi vill se dem som trafiksäkerhetslösningar,
              för de kan rädda liv.
            </seg>
            <seg n="f1127716">
              Fru talman! Jag vill slutligen bara korrigera en uppgift från
              Börje Vestlund. Han sade att Kristdemokraterna står bakom reservationen
              om järnvägspolitik, men det gör vi alltså inte, utan Moderaterna
              och Centern är ensamma i det här fallet.
            </seg>
          </u>
          <note type="speaker" n="5eb2e31c">
            Anf. 244 BÖRJE VESTLUND (s) replik:
          </note>
          <u who="Q512590" xml:id="i-03af4dfa36a90a0f-8" n="1c76d1eb">
            <seg n="a7180dd0">
              Fru talman! Jag ber om ursäkt för att jag vid denna sena timme
              tar upp kammarens tid, men jag måste ändå fråga så här: På vilket
              sätt, rent konkret, Johnny Gylling, ska då regeringen agera?
            </seg>
            <seg n="1fe3dd42">
              En förutsättning för att man ska få igenom någonting inom EU,
              precis som i den här kammaren, är att man har fler med sig. Det
              är en förutsättning det är ju demokratins fundament nummer ett.
            </seg>
            <seg n="a3f40484">
              Berätta då för kammaren och för mig, som kanske inte kan det
              här så noga som Johnny Gylling tycks kunna, hur man ska göra genom
              att ta upp frågan och kräva åtgärder! Hur ska man kunna göra detta?
              Ge ett annat exempel på någon regering som har drivit någon fråga
              som man har fått ett så stort gehör för när man har varit ensam
              om att driva frågan! Ge ett exempel på detta!
            </seg>
            <seg n="1e2b7fa1">
              Jag tycker att det är okej att kritisera regeringen, men då måste
              man också veta vad man kritiserar regeringen och socialdemokratin
              för. Ta i stället och tala om konkret vad vi inte har gjort, så
              kanske vi kan rätta oss efter vad Johnny Gylling har för fantastiska
              metoder. Men jag har inte sett dem.
            </seg>
            <seg n="60bd0deb">
              När man står och pratar så här är det lätt att säga vi reserverar
              oss när man inte vet vad det är för uppdrag man ger till regeringen.
            </seg>
          </u>
          <note type="speaker" n="6203ed15">
            Anf. 245 JOHNNY GYLLING (kd) replik:
          </note>
          <u who="Q5779628" xml:id="i-e538f4e7b67c43ed-4" n="3c6fa37b">
            <seg n="edd761dd">
              Fru talman! Jag fick en teaterviskning från en kollega som säger
              att en konkret åtgärd är att byta regering. Då kanske det händer
              något mer. Men jag ska inte vara riktigt så elak, fru talman,
              utan jag ska försöka besvara Börje Vestlunds fråga.
            </seg>
            <seg n="813bfc15">
              Om man tittar bakåt några år kan jag säga att varken frågan om
              alkolås eller frågan om elektroniska körkort har varit särskilt
              högt prioriterade av de socialdemokratiska regeringar som har
              funnits i Sverige. Från oppositionens sida har vi enträget fortsatt
              påtala att det här är bra uppfinningar, att de kan rädda liv och
              att de är viktiga.
            </seg>
            <seg n="8375ab0a">
              Som ett exempel kan jag nämna att det hölls en trafiksäkerhetskonferens
              i Trollhättan för några år sedan där alla EU-länder skulle vara
              med. Då begärde vi att den här frågan skulle tas upp, och vi fick
              nej. Då gick vi till ministern och begärde samma sak. Han lovade
              att frågan skulle tas upp, och så blev det också. Det var ett
              exempel på att oppositionen kunde driva på när Vägverket först
              inte ville ta upp frågan.
            </seg>
            <seg n="9a2f3f63">
              På samma sätt har vi sagt: Driv det inom EU! Då har man först
              sagt nej, sedan har det blivit nja, och nu har man gjort vissa
              uttalanden.
            </seg>
            <seg n="599d5cf0">
              Då vill jag fråga Börje Vestlund, som var med när vi besökte
              de tyska trafikpolitikerna: Kan Börje Vestlund påstå att de visade
              någon som helst förståelse för Sveriges intentioner att införa
              alkolås i bilar? Vad har regeringen gjort under åren för att påverka
              Tyskland? Finns det inte mer att göra?
            </seg>
          </u>
          <note type="speaker" n="8d9905fc">
            Anf. 246 BÖRJE VESTLUND (s) replik:
          </note>
          <u who="Q512590" xml:id="i-03af4dfa36a90a0f-9" n="1c76d1eb">
            <seg n="293e65a2">
              Fru talman! Just det nu kom det fram: Ni har alltså inga förslag.
              Du svarade ju inte på min fråga, Johnny Gylling.
            </seg>
            <seg n="b73a8f32">
              Det är klart att man har påtalat detta bekymmer. Det är precis
              som Johnny Gylling har sagt man kan inte mer än ta upp det. Man
              kan inte mer än ta upp förslagen. Där någonstans går demokratins
              yttre gräns, om man inte ska tvinga igenom ett förslag. Det har
              också regeringen gjort vid ett flertal tillfällen. Jag kan bara
              tala för den här mandatperioden och säga att Ulrica Messing har
              gjort det vid några tillfällen.
            </seg>
            <seg n="21a1e636">
              Jag noterade också den tyska biträdande transportministerns totala
              kyla inför denna fråga. Hon förstod oss knappast över huvud taget.
            </seg>
            <seg n="92e812a8">
              Vi kan leka med tanken att vi byter regering och Johnny Gylling
              blir kommunikationsminister. Berätta då hur du konkret ska omvända
              denna kvinna i Tyskland som inte var intresserad av att diskutera
              alkolås. I det här fallet är det också uppenbart att en majoritet
              av länderna i EU inte är intresserade. Berätta konkret vad du
              tänker göra, eftersom regeringen inte gör någonting. Trots att
              ni uppmanar regeringen att ta itu med frågan om alkolås säger
              ni att det görs för lite. Berätta konkret för kammaren vad det
              är man ska göra!
            </seg>
            <seg n="6c0b04a3">
              Tomma tunnor skallrar mest, är vad man kan säga i det här sammanhanget.
            </seg>
          </u>
          <note type="speaker" n="0aa96a80">
            Anf. 247 JOHNNY GYLLING (kd) replik:
          </note>
          <u who="Q5779628" xml:id="i-e538f4e7b67c43ed-5" n="3c6fa37b">
            <seg n="f2fade84">
              Fru talman! Det var smickrande att Börje Vestlund utsåg mig till
              kommunikationsminister i en ny regering. Det var verkligen storslaget
              av honom. Om jag vore det skulle jag bjuda in de tyska trafikpolitikerna
              till Sverige och visa dem hur ett alkolås fungerar, visa hur Sverige
              har jobbat sedan några år tillbaka med att testa det och hur det
              har räddat människor med alkoholproblem från att fortsätta att
              köra berusade. Jag skulle berätta hur det nu kommer ut i skolbussar,
              lastbilar och så vidare.
            </seg>
            <seg n="f68bb97b">
              Jag kan garantera Börje Vestlund att om inte oppositionen hade
              tryckt på i den här frågan så hade det inte hänt så fort som det
              har gjort i Sverige. Det hade definitivt inte gjorts några uttalanden
              i Bryssel heller.
            </seg>
            <seg n="80069c35">
              Jag vill returnera frågan: Hur kan man vara nöjd när ett av de
              största medlemsländerna i EU inte ens känner till vad ett alkolås
              är?
            </seg>
          </u>
          <note type="speaker" n="974c6bba">
            Anf. 248 ANNIKA QARLSSON (c):
          </note>
          <u who="Q4769498" xml:id="i-fd0aaf298054fc39-0" n="495627bb" next="i-4cb2c7f090081e57-0">
            <seg n="ee61cdc6">
              Fru talman! Det blir jubel i bänkarna så här dags på kvällen.
            </seg>
            <seg n="1cfc5a33">
              Allt vi verkligen äger är vår tid kloka ord men inte timmen mellan
              två och tre natten till i söndags. Den lånas av oss utan någon
              ränta. Det tillkommer inte en endaste extra minut när vi får timmen
              tillbaka i höst.
            </seg>
            <seg n="7a89c730">
              Skämt åsido, mycket tid går åt till att ställa om alla klockor
              både vår och höst på nattduksbordet, videon, köket och i bilen.
              Dessutom ska det göras i alla skolor, busstationer, affärer med
              mera. Det ställer till förtret när människor missar tåget, ställer
              väckarklockan en timme för tidigt alldeles i onödan eller när
              larmet går i gång fast det enda fel man gjort är att man är i
              tid till jobbet.
            </seg>
            <seg n="745a2dfb">
              Det finns många som har rutiner och inrutade vanor som faktiskt
              har problem med att ställa om denna enda timme. Det finns många
              småbarnsföräldrar som upptäcker att det lilla knytet fortsätter
              att vakna samma tid som alltid även om klockan nu visar på fem.
            </seg>
            <seg n="1de69880">
              Det är också vetenskapligt bevisat att tillgången på ljus har
              betydelse för antalet depressioner som utvecklas i samhället.
              Låt oss därför utnyttja ljuset maximalt året om.
            </seg>
            <seg n="5bfa1df5">
              Fru talman! I betänkandet hänvisar man till att en sådan ändring
              som jag och Birgitta Carlsson föreslår i vår motion T267, som
              jag för övrigt yrkar bifall till, inte skulle gå att genomföra
              för det är gemensamt för hela EU. För mig är det tydligt att man
              gömmer sig. Antingen vill man ändra eller också vill man det inte.
            </seg>
            <seg n="fcc3c06f">
              Det som också blir tydligt för mig är att det EU som jag och
              Centerpartiet vill se är ett smalare och vassare EU. Det är ett
              EU där man sysslar med de stora frågorna, inte de frågor som vi
              kan bestämma bättre här i riksdagen eller på lokal nivå.
            </seg>
            <seg n="37fbb292">
              Sommartiden är ett typiskt nationellt beslut, inte ett europeiskt.
            </seg>
            <seg n="5dfc2644">
              För Centerpartiet är EU en viktig politisk nivå för att hantera
              gränsöverskridande frågor som fred, säkerhet, handel, brottsbekämpning
              och miljöfrågor. Centerpartiets engagemang för ett enat Europa
              bottnar i en stark önskan om en stark demokrati som stärker stabiliteten
              i vårt närområde.
            </seg>
            <seg n="7580c499">
              När det gäller frågan om sommartid året om eller ej gör vi här
              i riksdagen inte EU någon tjänst när vi hänvisar ansvaret dit.
              Det viktiga och oersättliga arbete som sker där och måste ske
              där kommer då i skymundan för bagateller.
            </seg>
            <seg n="8a143271">
              I Centerpartiet ser vi en uppenbar risk att EU kommer att utvecklas
              till ett samarbete som alltmer lägger sig i människors vardag
              med detaljer och regleringar men som inte förmår hantera de stora
              överskridande frågorna som har verklig betydelse för utvecklingen
              i Europa. För att göra EU en tjänst vill jag visa på att det är
              här, i detta parlament, som vi avgör vilken tid som ska gälla.
            </seg>
            <seg n="1f2bdf20">
              Med hänvisning till det anförda och trots denna sena timme vill
              jag uppmana alla riksdagsledamöter att se ljuset. Säg ja till
              sommartid året om!
            </seg>
          </u>
          <note n="d718dcaf">
            Föredrogs
          </note>
          <note n="de33c4b9">
            Överläggningen var härmed avslutad.
          </note>
          <note n="8dceec36">
            19 § Bordläggning
          </note>
          <note n="a44eed68">
            Anmäldes och bordlades
          </note>
          <note n="6b6152bb">
            20 § Anmälan om interpellationer
          </note>
          <note n="09dba066">
            Anmäldes att följande interpellationer framställts
          </note>
          <note n="e4f6e892">
            den 31 mars
          </note>
          <note n="f22b7731">
            Sermin Özürküt
          </note>
          <note n="df8025a7">
            Alice Åström
          </note>
          <note n="65967dc4">
            Else-Marie Lindgren
          </note>
          <note n="03687a9e">
            Chatrine Pålsson
          </note>
          <note n="d1c98dc7">
            Inger Lundberg
          </note>
          <note n="dc9dab00">
            Gustav Fridolin
          </note>
          <note n="f22b7731">
            Sermin Özürküt
          </note>
          <note n="8736e8b4">
            Interpellationerna redovisas i bilaga som fogats till riksdagens
            snabbprotokoll tisdagen den 13 april.
          </note>
          <note n="7e81a9bc">
            21 § Anmälan om frågor för skriftliga svar
          </note>
          <note n="e0010d7b">
            Anmäldes att följande frågor för skriftliga svar framställts
          </note>
          <note n="e4f6e892">
            den 31 mars
          </note>
          <note n="5ee4ecdd">
            Lotta N Hedström
          </note>
          <note n="e6e6936e">
            Annika Qarlsson
          </note>
          <u who="Q4769498" xml:id="i-4cb2c7f090081e57-0" n="495627bb" prev="i-fd0aaf298054fc39-0">
            <seg n="319647f6">
              Torkild Strandberg
            </seg>
            <seg n="ba0f0bf3">
              Luciano Astudillo
            </seg>
          </u>
          <note n="87847dff">
            Tobias Billström
          </note>
          <note n="1d16f56e">
            Tina Acketoft
          </note>
          <note n="7af57850">
            Frågorna redovisas i bilaga som fogats till riksdagens snabbprotokoll
            tisdagen den 13 april.
          </note>
          <note n="a36534e6">
            22 § Anmälan om skriftliga svar på frågor
          </note>
          <note n="ba454b7d">
            Anmäldes att skriftliga svar på följande frågor inkommit
          </note>
          <note n="e4f6e892">
            den 31 mars
          </note>
          <note n="af8e4a4c">
            Marietta de Pourbaix-Lundin
          </note>
          <note n="5787f2ba">
            Bertil Kjellberg
          </note>
          <note n="ac061bba">
            Anita Brodén
          </note>
          <note n="7f7f3eba">
            Johan Pehrson
          </note>
          <note n="af8e4a4c">
            Marietta de Pourbaix-Lundin
          </note>
          <note n="102229a4">
            Karin Svensson Smith
          </note>
          <note n="617e91e5">
            Margareta Sandgren
          </note>
          <note n="5b27fc17">
            Hillevi Engström
          </note>
          <note n="5b27fc17">
            Hillevi Engström
          </note>
          <note n="128376ff">
            Lars-Ivar Ericson
          </note>
          <note n="06417739">
            Ulla Hoffmann
          </note>
          <note n="06417739">
            Ulla Hoffmann
          </note>
          <note n="1d54c562">
            Peter Danielsson
          </note>
          <note n="e6e6936e">
            Annika Qarlsson
          </note>
          <note n="47fa6218">
            Carl-Axel Roslund
          </note>
          <note n="372454d9">
            Ulf Sjösten
          </note>
          <note n="83587532">
            Carl B Hamilton
          </note>
          <note n="1019b433">
            Cecilia Widegren
          </note>
          <note n="1019b433">
            Cecilia Widegren
          </note>
          <note n="f3f41a3c">
            Owe Hellberg
          </note>
          <note n="3c39b332">
            Svaren redovisas i bilaga som fogats till riksdagens snabbprotokoll
            tisdagen den 13 april.
          </note>
          <note n="18208184">
            23 § Kammaren åtskildes kl. 22.47.
          </note>
          <note n="41cedfde">
            Förhandlingarna leddes
          </note>
          <note n="10b9157b">
            /Monica Gustafson
          </note>
        </div>
      </body>
    </text>
  </TEI>
</teiCorpus>
