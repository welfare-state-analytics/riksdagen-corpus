<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--84</head>
          <docDate when="2003-03-17">2003-03-17</docDate>
        </div>
      </front>
      <body>
        <div>
          <note n="2a39c822">
            ﻿
          </note>
          <note n="b6fc823e">
            Riksdagens protokoll
          </note>
          <note n="8f172d37">
            2003/04:84
          </note>
          <note type="date" n="749945e7">
            Onsdagen den 17 mars
          </note>
          <note n="f865d366">
            Kl. 09:00 - 21:45
          </note>
          <note n="02bed164">
            1 § Justering av protokoll
          </note>
          <note n="eac1fd43">
            Justerades protokollet för den 11 mars.
          </note>
          <note n="cffd705e">
            2 § Avsägelser
          </note>
          <note n="86a9df61">
            Förste vice talmannen meddelade
          </note>
          <note n="d91d9dc3">
            Alice Åström
          </note>
          <note n="8d62c025">
            Lars Ohly
          </note>
          <note n="c3ab3e50">
            Rolf Olsson
          </note>
          <note n="d8237ba1">
            Kammaren biföll dessa avsägelser.
          </note>
          <note n="6c9b1783">
            3 § Kompletteringsval till vissa utskott
          </note>
          <note n="557fba1b">
            Förste vice talmannen meddelade att Vänsterpartiets riksdagsgrupp
            på grund av uppkomna vakanser anmält Rolf Olsson som ledamot i
            justitieutskottet samt Alice Åström som ledamot i utrikesutskottet
            och som suppleant i justitieutskottet.
          </note>
          <note n="47a2569a">
            Förste vice talmannen förklarade valda till
          </note>
          <note n="7685ac77">
            ledamot i justitieutskottet
          </note>
          <note n="7002330b">
            ledamot i utrikesutskottet
          </note>
          <note n="c58483c4">
            suppleant i justitieutskottet
          </note>
          <note n="572206aa">
            4 § Hänvisning av ärenden till utskott
          </note>
          <note n="139890bf">
            Föredrogs och hänvisades
          </note>
          <note n="e514cee7">
            5 § Förnyad bordläggning
          </note>
          <note n="99850492">
            Föredrogs och bordlades åter
          </note>
          <note n="3b3fe62a">
            6 § En begränsningsregel för förmögenhetsskatten, m.m.
          </note>
          <note type="speaker" n="7a773926">
            Anf. 1 LENNART AXELSSON (s):
          </note>
          <u who="Q5563036" xml:id="i-159191b62d50402f-0" n="66e40170">
            <seg n="6abaaebb">
              Herr talman! Förmögenhetsskatten har alltsedan den infördes varit
              en skatt som dragit en skarp skiljelinje mellan vänster och höger
              i svensk politik. Min inte alltför vågade gissning är att vi förmodligen
              kommer att få se en hel del av denna skiljelinje även i dag då
              de borgerliga partierna i en gemensam reservation har föreslagit
              att hela skatten på förmögenheter ska tas bort.
            </seg>
            <seg n="2d7cad24">
              Annars handlar dagens förslag från skatteutskottet om att människor
              med låga inkomster, till exempel pensionärer med låg pension,
              som bor i högt värderade hus inte ska behöva betala lika mycket
              i förmögenhetsskatt på huset som tidigare.
            </seg>
            <seg n="d156bb6e">
              Bakgrunden till att förslaget läggs fram är densamma som när
              riksdagen tidigare införde en begränsning av fastighetsskatten,
              nämligen effekterna av de kraftiga värdestegringarna på fastigheter
              i vissa delar av landet. Det är också samma personer som erhållit
              begränsningar i fastighetsskatten som nu kommer att kunna få lindring
              även i fråga om förmögenhetsskatten.
            </seg>
            <seg n="6af8399c">
              Herr talman! Med de här orden överlämnar jag förslaget till debatt.
            </seg>
          </u>
          <note type="speaker" n="2c0102a6">
            Anf. 2 ULF SJÖSTEN (m):
          </note>
          <u who="Q6179028" xml:id="i-bbab789e8587238f-0" n="f660cbff">
            <seg n="d7044df3">
              Herr talman! Regeringens förslag om en begränsning av förmögenhetsskatten
              i vissa fall visar med all önskvärd tydlighet att man nu borde
              inleda processen för att avskaffa förmögenhetsskatten. Problemen
              med kombinationen av fastighetsskatt och förmögenhetsskatt visar
              sig allt tydligare. Och Socialdemokraterna och stödpartierna försöker
              nu genom ett komplicerat skattereduktionsförfarande avhjälpa förmögenhetsskattens
              orimliga effekter för berörda egnahemsägare.
            </seg>
            <seg n="b63c0046">
              Krångligheten illustreras bra i sammanfattningen på s. 1 i betänkandet
              där det står att den som tillgodoräknats skattereduktion för fastighetsskatt
              och som betalar förmögenhetsskatt för sin permanentbostad skall
              kunna tillgodoräknas skattereduktion även för förmögenhetskatten.
              Detsamma skall enligt förslaget gälla den som betalar förmögenhetsskatt
              och som sambeskattas med någon som tillgodoräknats skattereduktion
              för fastighetsskatt.
            </seg>
            <seg n="8c7ddfa1">
              Detta är inte helt lätt att ta till sig.
            </seg>
            <seg n="242469e2">
              Herr talman! Eftersom den åtgärd som föreslås i dag innebär en
              skattesänkning för en utsatt grupp egnahemsägare har vi inte motsatt
              oss att förslaget genomförs. Men det är med all önskvärd tydlighet
              ett lappande och lagande i ett dåligt system.
            </seg>
            <seg n="b28bd0e5">
              Det bästa för tillväxt och utveckling i landet hade varit att
              lyssna på de borgerliga partierna och inleda en avveckling av
              förmögenhetsskatten som drabbar många ägare av normala egnahem.
            </seg>
            <seg n="19056860">
              Sverige är ett av det fåtal länder som fortfarande har kvar förmögenhetsskatt.
              Skatten hindrar tillväxt och utveckling och bidrar starkt till
              att kapital flyr ut ur landet.
            </seg>
            <seg n="f3370323">
              Moderaterna har i en motion till riksdagen krävt ett avskaffande
              av förmögenhetsskatten från och med 2005 års taxering, och vi
              kommer att fortsätta att arbeta för en snar avveckling av förmögenhetsskatten.
            </seg>
          </u>
          <note n="f7db9c86">
            Herr talman! Avslutningsvis yrkar jag bifall till den gemensamma
            borgerliga reservationen under punkt 2 i utskottets förslag till
            riksdagsbeslut.
          </note>
          <note n="e2a5d248" type="speaker">
            Anf. 3 GUNNAR ANDRÉN (fp):
          </note>
          <u who="Q5556677" xml:id="i-e9af56db2533b8af-0" n="f660cbff">
            <seg n="e8a72c33">
              Herr talman! Jag vill börja med att erinra om att jag ställde
              en fråga till Per-Olof Svensson senaste gången som vi behandlade
              den här typen av frågor. Jag frågade då den ärade ledamoten av
              skatteutskottet Per-Olof Svensson när man kunde tänka sig att
              nästa förslag till förändring skulle komma. Han sade att han inte
              visste när det skulle komma, bara att det skulle komma. Jag vill
              gratulera er till detta förslag och att ni har fått igenom det
              i utskottet. Det är bättre än ingenting. Men totalt sett är det
              förfärligt att man ska behöva ha sådana här skatter.
            </seg>
            <seg n="39f6bf56">
              Lennart Axelsson började med att beskriva detta som en högervänster-fråga.
              Detta är ju en förfärligt förenklad situation. Skulle då socialdemokratiskt
              ledda regeringar, till exempel i Tyskland, Finland och Danmark,
              vara högerregeringar bara därför att de har tagit bort den här
              typen av skatter, nämligen förmögenhetsskatter? Nej, så är det
              inte. Det är i stället en utveckling som vi ser i hela världen
              att vi måste ta bort den typen av skatter.
            </seg>
            <seg n="34b1f4af">
              Som god liberal vill jag säga att jag också tycker att det ligger
              någonting förnuftigt i att man ska ha skatt efter bärkraft. Vi
              från liberalt håll har inte alltid varit emot principen att man
              ska ha skatt på förmögenhet. Men som situationen ser ut i dag,
              ärade socialdemokrater och övriga som stöder den här propositionen,
              har vi i Sverige inte längre den här skatten som någon form av
              rättviseskatt eftersom den inte är rättvis utan orättvis. Den
              fungerar tyvärr på ett helt annat sätt än det var tänkt. Jag håller
              med om att den var tänkt som en rättviseskatt. Men så är det inte.
              Förmögenhetsskatten driver, precis som föregående talare sade,
              en mängd företag ut ur landet. Men det är en annan sak. Ibland
              måste man laga efter läglighet. Och vi tillstyrker också detta
              förslag, trots att vi inte tycker att det är ett bra förslag.
            </seg>
            <seg n="13349a57">
              Då kan man fråga: Hur stor är denna reform? Med tanke på att
              utskottets ärade ordförande, Ulf Sjösten och kanske någon ytterligare
              är från Borås det brukar alltid vara en massa boråsare närvarande
              när skatteutskottet samlas kan man för att besvara den frågan
              förflytta sig till Ryavallen i Borås dit både Arne Kjörnsberg
              och jag går ibland. Ryavallen är ungefär 60 × 100 kvadratmeter
              stor, alltså 6 000 kvadratmeter. Vanliga fotbollsplaner är så
              stora. Ullevi är lite större. Och hur mycket av det är det som
              vi hanterar här? Om man lägger ihop fastighetsskatt och förmögenhetsskatt
              blir det ungefär 30 miljarder. Detta innebär en varaktig sänkning
              med 60 miljoner. Vi kan ta med oss hela regeringen och ställa
              den nere vid ena hörnflaggan. Det är vad det handlar om. Där kan
              vi anlägga konstgräs och stå med våra blågula fanor och tycka
              att detta är jättefint. Men de andra låt oss säga 5 990 kvadratmeterna
              är alltså fortfarande ospelbara. Alltså: Konstgräs långt nere
              i hörnan, men resten av planen är ospelbar. Det är storleksordningen
              på den här reformen. Jag tycker att den är bra, men den är helt
              otillräcklig.
            </seg>
            <seg n="4f5363e7">
              Herr talman! Med detta vill jag säga att jag finner att utskottets
              majoritet har fått vad den ville. Och jag kommer så småningom
              att fråga den socialdemokratiska talesmannen: När kommer nästa
              reform på detta område? Om det inte blir Per-Olof Svensson som
              besvarar den frågan blir det väl någon annan. Jag förmodar att
              det blir samma svar: Den kommer så småningom. Men vi vet inte
              när.
            </seg>
            <seg n="feb031e0">
              Jag för min del tycker att detta är ett väldigt otillfredsställande
              förhållande. Man vet inte hur Socialdemokraterna backar i frågan.
            </seg>
            <seg n="076f5d08">
              Men det grundläggande i frågan och detta är det viktigaste är
              att det när det gäller fastighetsskatt och, framför allt, förmögenhetsskatt
              fortfarande inte finns något samband mellan debiterad skatt och
              betalningsförmåga. Det är därför som vi får den här propositionen.
              Det är därför som vi kommer att få nya förslag från regeringen.
            </seg>
          </u>
          <note type="speaker" n="10e29c61">
            Anf. 4 PER LANDGREN (kd):
          </note>
          <u who="Q4355135" xml:id="i-6b3331d7d456bb20-0" n="4946979a">
            <seg n="0795172e">
              Herr talman! Förmögenhetsskatten är den dummaste av alla svenska
              skatter. Om jag säger det och det sade jag alltså vet jag att
              ordföranden i skatteutskottet och andra kanske inte bryr sig om
              det. Men om någon i rörelsen säger det bryr ni er kanske lite
              grann om det om till exempel P.-O. Edin säger det.
            </seg>
            <seg n="6ec28851">
              Det är en dum skatt, en godtycklig skatt, en frivillig skatt
              Nuder sade något liknande i går och en skadlig skatt för svensk
              ekonomi. Det vet vi. Detta driver ju kapital utomlands och försvårar
              för svenskt ägande jämfört med utländskt ägande när det gäller
              företag. Detta tvingar folk att flytta från hus och hem.
            </seg>
            <seg n="2d023c22">
              Det är en skatt på vissa tillgångar, inte på andra. Men det finns
              ett problem. Problemet är nog ni får rätta mig om jag har fel
              att folk i de djupa partileden när det gäller regeringspartiet
              och stödpartierna fortfarande tror att förmögenhetsskatten drabbar
              förmögna. Detta är ett pedagogiskt problem så har jag uppfattat
              det.
            </seg>
            <seg n="af3af997">
              Dessutom ger förmögenhetsskatten statskassan, det vill säga vårt
              gemensamma bästa som också jag vill värna om, relativt lite i
              intäkter. Men den för med sig omfattande kostnader om det som
              jag sade är rätt, nämligen att den är skadlig.
            </seg>
            <seg n="462b9b5b">
              Kristdemokraterna anser alltså att förmögenhetsskatten borde
              avskaffas. Jag kan inte begripa annat än att även regeringspartiets
              och stödpartiernas företrädare mellan skål och vägg tycker detsamma.
            </seg>
            <seg n="a316162d">
              Orsaken till dagens betänkande är att Socialdemokraterna ändå
              har kommit till insikt. Skatten drabbar inte minst den som, på
              sätt och vis, råkar äga sitt boende i ett område som blivit attraktivt.
              Där kommer detta med råkar in. Människor har bott i områden expansiva
              områden, härliga kustområden eller vad det nu kan vara kanske
              sedan barnsben och har köpt där. Ni vet allt detta. Då kan man
              verkligen säga att förmögenhetsskatten råkar drabba dem.
            </seg>
            <seg n="a3a7236e">
              I det fallet utsätts vederbörande för, skulle jag vilja säga,
              åtskilliga brott mot de skatterättsliga principer som även socialdemokrater,
              miljöpartister och säkert, herr talman, en och annan vänsterpartist
              brukar ge en i alla fall läpparnas bekännelse till.
            </seg>
            <seg n="b4fbf520">
              Den här typen av brister i vårt skattesystem lindras nu något
              med hjälp av det beslut som förestår. Förmögenhetsskatten på fastigheter
              begränsas i samma utsträckning som det begränsas vad gäller fastighetsskatten,
              enkelt uttryckt. Det är så begränsningsregeln fungerar.
            </seg>
            <seg n="3ad97db3">
              Men det som klubbas i dag är också att socialdemokrater, miljöpartister
              och vänsterpartister anser det rimligt att en arbetande svensk
              ska finna sig i att betala totalt 10 % extra i marginalskatt på
              sin arbetsinkomst givet att han eller hon har en bostad i ett
              attraktivt område och att begränsningsregeln åtnjuts.
            </seg>
            <seg n="61c6ef4c">
              När man hör majoritetspartierna tala om det här får man nästan
              ett intryck av att det anses att de som nu omfattas av begränsningsregler
              ska vara glada över och tacksamma för detta. Men hur någon ska
              kunna bli gladare av att bara få 10 % marginalskatt på sitt boende
              förstår inte jag inte i ett land som Sverige där skatten på arbete
              redan är minst 30 %. Med sociala avgifter stiger det långt mer.
            </seg>
            <seg n="6964c3f0">
              Den andra kostnaden som förmögenhetsskatten bär med sig ligger
              på ett annat plan. Företrädare för vårt näringsliv brukar hävda,
              peka på, detta. Förmögenhetsskatten gör det nämligen oattraktivt
              att äga företag i Sverige. Förmögenhetsskatten skrämmer bort kapital
              till andra länder där inhemskt ägande inte diskrimineras. Den
              kostnad som detta i sin tur medför får bäras av hela befolkningen.
              Räntorna blir högre och investeringarna färre. Det gör att hushållens
              boendekostnader stiger och att antalet arbetstillfällen blir mindre.
            </seg>
            <seg n="352572b1">
              Man skulle nästan kunna säga men det är kanske lite väl konspiratoriskt,
              herr talman att Socialdemokraterna föredrar utländska kapitalister
              eller företagsägare framför inhemska. Som det är nu fungerar ju
              förmögenhetsskatten och även arvsskatten, inte minst vad gäller
              generationsskiften som en typ av straffbeskattning på svenska
              företagare framför utländska.
            </seg>
            <seg n="926c3671">
              Att utländska företagare är intresserade av att sänka bolagsskatten
              är rimligt och rationellt. Men är det så att ni så att säga lättare
              ser utländska kapitalister utanför landet, som bor någon annanstans,
              än svenska? Jag hårdrar lite grann, men det ligger ändå något
              i detta. Ja, det ligger mycket i det, skulle jag vilja säga. Jag
              hoppas att Arne Kjörnsberg nickar instämmande till vad jag sade
              det verkar vara så.
            </seg>
            <seg n="949f0e83">
              Den slutsats som man kan dra om Socialdemokraterna och stödpartierna
              är alltså att de vill ha kvar förmögenhetsskatten kosta vad det
              kosta vill. Det finns alltså politiskt filosofiska orsaker eller
              ideologiska orsaker till det här och inte minst pedagogiska orsaker.
              Rätta mig om jag har fel. Är det så att det finns pedagogiska
              orsaker? Är det så i de djupa leden, i LO och TCO?
            </seg>
            <seg n="ca6e18cb">
              Denna ideologiska grundstötning som nu drabbar landet framför,
              kan vi säga, de egna intressena ter sig för en fritt tänkande
              person jag hoppas att jag är det; jag tänker mig i alla fall en
              fritt tänkande person som fullständigt onödig när man dessutom
              betänker att 17 av Sveriges aktiemiljardärer går fria från förmögenhetsskatt
              på sina aktieinnehav. En låginkomsttagare med ett hus i fel område
              ska betala 10 % marginalskatt, något som en aktiemiljardär slipper
              vad gäller det tillgångsslaget. Det skulle vara klädsamt om skatteutskottets
              majoritetsföreträdare kommenterade det här godtycket.
            </seg>
            <seg n="159fdab6">
              Något som inte sägs i betänkandet är att den föreslagna begränsningsregeln
              bygger in en skatteparadox. I vår motion åskådliggör vi detta
              med ett räkneexempel. Efter det att riksdagen i dag fattat beslut
              om en begränsningsregel vad gäller förmögenhetsskatten blir det
              svårt att i framtiden sänka fastighetsskatten ens med en tiondels
              procent om man så skulle vilja, för det skulle innebära en skattehöjning
              för en grupp människor man låser fast ett system. Jag vet att
              man kan säga att det bara är till för det här året och att Egendomsskattekommittén
              ska titta på detta. Javisst, men då är vi där! Den sociala ingenjörskonsten
              nu på skatteområdet är ett slags skatteingenjörskonst som nästan
              låser sig själv. Då har det gått för långt!
            </seg>
            <seg n="aca786b4">
              Begränsningsregeln nu går vi självklart inte mot, för den innebär
              en förbättring. Men det är en ad hoc -regel. Man lägger till regel
              på regel på regel för att rätta till skevheter och orättvisor
              i stället för att ta ett rejält grepp om förmögenhetsskatten och
              avskaffa den.
            </seg>
          </u>
          <note n="f5926e33">
            Jag yrkar bifall till vår reservation under punkt 2.
          </note>
          <note type="speaker" n="3df44a06">
            Anf. 5 ROGER TIEFENSEE (c):
          </note>
          <u who="Q6210672" xml:id="i-326603ee031e7428-0" n="228bafbc">
            <seg n="73c9fb7a">
              Herr talman! Ledamöter och åhörare i pluralis! En begränsningsregel
              för förmögenhetsskatten vad är det egentligen? Ja, man kan beskriva
              begränsningsregeln som att det är en hög skatt med vissa undantag.
              Det är ett sätt att beskriva begränsningsregeln, den lag vars
              införande vi diskuterar i dag. Det är en lag som ska begränsa
              effekterna av en annan lag, som innebär att kombinationen av fastighetskatt
              och förmögenhetsskatt leder till en orimligt hög beskattning av
              människors boende. Det är effekter som utskottet är enigt om,
              vilket utskottet ger uttryck för i betänkandetexten. Man inser
              att dessa effekter finns och att det är ett problem. Kombinationen
              av fastighets- och förmögenhetsskatt leder till en orimligt hög
              boendebeskattning.
            </seg>
            <seg n="1efaa47f">
              Ett annat sätt att beskriva begränsningsregeln, herr talman,
              är att se förslaget som ytterligare en lapp på ett system som
              i grunden har visat sig ohållbart. Där tycker jag att den tydliga
              skiljelinjen går i svensk politik. Det lyfte Lennart Axelsson
              upp i sin inledning. Skiljelinjen går, som jag tycker, vid en
              röd socialdemokrati som med stöd av Vänstern och Miljöpartiet
              lappar och lagar på gamla system. Det här har beskrivits som en
              ad hoc -politik. När man på Gröna Lund deltar i en femkamp är
              det i ett moment gubbar som hela tiden åker upp och som man ska
              slå ned. Jag upplever att det här är precis likadant. Det åker
              upp en gubbe, och den slår vi ned. Så åker det upp en annan gubbe,
              och den slår vi ned. Nu har man sett att det är problem med kombinationen
              av fastighets- och förmögenhetsskatt, just kopplat till attraktiva
              områden där taxeringsvärdena de senaste åren farit i väg astronomiskt.
              Då slår man ned den gubben. Egentligen är det brist på helhetssyn.
            </seg>
            <seg n="f359973f">
              På andra sidan skiljelinjen upplever jag att det finns en modern
              borgerlighet, som inser att förmögenhetsskatten är skadlig för
              svensk ekonomi. Den missgynnar svenskt ägande, och den driver
              kapital ut ur landet.
            </seg>
            <seg n="9afa7e29">
              Då kan man fråga sig: Finns det rättviseskäl? Bidrar inte förmögenhetsskatten
              till att minska klyftor mellan fattiga och rika? Nej, det gör
              den inte. Förmögenhetsskatten är ju ingen skatt på förmögenhet
              utan en skatt på vissa tillgångar. Den drabbar framför allt normala
              egnahemsägare, men inte landets rikaste personer. Mer än hälften
              av basen för förmögenhetsskatt utgörs av värdet av människors
              egnahem.
            </seg>
            <seg n="f5d6463d">
              Mot den bakgrunden och mot bakgrund av att en sådan kombination
              leder till problem borde väl den enkla lösningen vara att undanta
              egnahem från förmögenhetsbeskattning. Den enkla lösningen, herr
              talman, har Centerpartiet föreslagit. Vi ser det som ett första
              steg i att avskaffa förmögenhetsskatten.
            </seg>
            <seg n="2378e205">
              Även om man vill ha kvar förmögenhetsskatten skulle man kunna
              se den som en enkel och pragmatisk lösning på ett problem med
              kombinationen av fastighets- och förmögenhetsskatt. Men vår enkla
              lösning har inte vunnit gehör. Utskottets majoritet har funnit
              att man i stället vill ha en väldigt komplicerad teknisk lösning.
              Centerpartiet motsätter sig inte den lösningen, för den innebär
              ändå en lindring av problemet för dem som drabbas. Det här är
              ett tydligt exempel på ad hoc -politiken. Man erkänner själv att
              det här är en krånglig lösning och kanske också att det är en
              tillfällig lösning.
            </seg>
            <seg n="957ca930">
              Det jag vill backa tillbaka till är: Vad vill utskottets majoritet
              med förmögenhetsskatten egentligen? Man hänvisar till utredning
              och samtal. Men har man någon egen åsikt? Eller det kanske inte
              är uppgiften för skatteutskottets majoritet att ha en egen åsikt.
              Uppgiften kanske är att slussa igenom regeringens åsikt i riksdagen
              jag vet inte. Men det är en fråga som jag skulle vilja ställa.
            </seg>
          </u>
          <note n="ddd3d777">
            Jag yrkar avslutningsvis bifall till reservationen.
          </note>
          <note type="speaker" n="5e2e97e1">
            Anf. 6 CATHARINA BRÅKENHIELM (s):
          </note>
          <u who="Q3363818" xml:id="i-1ae9981399710b2c-0" n="ce455379">
            <seg n="ff4ed0cf">
              Herr talman! I dag ska vi debattera förmögenhet och skatten på
              den och, vilket vi senare kommer att höra, vikten av förmögenheten
              och skatten. Då är det viktigt för mig att berätta lite grann
              om vår helhetssyn på det här.
            </seg>
            <seg n="15d0b570">
              Förmögenhetsskatten infördes 1910 i Sverige. Den har alltså funnits
              i snart 100 år under Sveriges mest blomstrande period. Det förslag
              som ligger på bordet i dag innebär att hushåll med inte alltför
              höga inkomster som bor i dyra hus kan få sin förmögenhetsskatt
              minskad med samma procentsats som fastighetsskatten. Förutsättningen
              är att man är berättigad till det enligt dagens begränsningsregel
              för fastighetsskatt och att man betalar förmögenhetsskatt på hus
              som man bor i permanent. Man kan ha en sammanlagd inkomst på upp
              till 50 000 kr i månaden på årsbasis för att få den här skattesubventionen.
            </seg>
            <seg n="b11d1b3e">
              I och med det här förslaget begränsar man fastighetsskatten för
              en grupp man skulle kunna kalla fattigmiljonärer, det vill säga
              hushåll med högt värderade fastigheter och relativt låga inkomster.
              Det här tycker jag är viktigt och riktigt, men denna grupp utgör
              inget skäl till att avskaffa hela fastighetsskatten!
            </seg>
            <seg n="3f9e9ee7">
              Det här förslaget har av delar av oppositionen kallats för uttryck
              för ad hoc -politik och tagits som ett skäl till att avskaffa
              hela fastighetsskatten. För mig är det i stället ett exempel på
              flexibilitet, alltså en särskild lösning för den här gruppen,
              som ändå utgör en minoritet av dem som betalar fastighetsskatt.
            </seg>
            <seg n="638f11ff">
              Det är ungefär 20 000 människor som kommer att kunna räkna sig
              denna ändring till godo till en kostnad av ungefär 60 miljoner
              kronor för staten. Totalt var det ungefär 120 000 skattskyldiga
              som medgavs en reduktion för fastighetsskatt år 2003.
            </seg>
            <seg n="2a090e48">
              Ändringen kom till stånd för att den här förhållandevis lilla
              gruppen människor ska klara sin boendekostnad i hus som genom
              åren värderats upp av just den fria marknaden.
            </seg>
            <seg n="14b7381b">
              Herr talman! Förmögenhetsskattens vara eller icke vara utreds
              som bekant i Egendomsskattekommittén. Inom ramen för den utredningen
              diskuteras flera förslag. Något officiellt utredningsförslag har
              alltså inte kommit ännu, och definitivt inte något förslag från
              regeringen.
            </seg>
            <seg n="3e3d9b9d">
              P.-O. Edin har nämnts flitigt i debatten som en av experterna
              som vill avskaffa förmögenhetsskatten. Det är inte ett helt korrekt
              påstående. Vad han säger är: Bredda basen för förmögenhetsskatten
              till samtliga viktiga förmögenhetstillgångar och sänk skattesatsen
              kraftigt. Men om detta skulle anses stöta på alltför svåra problem
              bör förmögenhetsskatten slopas.
            </seg>
            <seg n="90910132">
              Han hävdar vidare att varje inkomstgrupp ska betala sina egna
              skattesänkningar. Det är en uppfattning som jag till fullo delar.
            </seg>
            <seg n="e07948d6">
              När jag läser igenom motionerna, reservationen och de borgerliga
              partiprogrammen med en rad förslag på skattesänkningar ser jag
              att man inte delar min uppfattning. I Moderaternas partiprogram
              föreslår man en tryggare välfärd för alla samtidigt som man föreslår
              nedskärningar för dem som i dag lever på a-kassa eller sjukpenning.
              Detta möjliggör ju förstås lägre skatter för dem med hög inkomst
              och förmögenhet. Men vari finns tryggheten för dem som är beroende
              av a-kassa och sjukpenning?
            </seg>
            <seg n="a628a9a2">
              I kd:s skattepolitiska programförklaring gör man klart att skattesystemet
              ska utformas utifrån grundläggande etiska värden och kristdemokratiska
              ideologiska principer. Först på listan, när man använder dessa
              principer, hamnar fastighetsskatt och förmögenhetsskatt. Man till
              och med betecknar dessa skatter som onda.
            </seg>
            <seg n="45cee00b">
              Hur ska detta finansieras? Ska man ta bort något som i kd:s ögon
              anses som riktigt onödigt föräldraförsäkringen? Kd pratar så mycket
              om etik och moral att jag blir nyfiken och letar och försöker
              hitta den. Var finns den? Kan det vara såsom det står i skriften?
              Ty den som har, åt honom ska varda givet, men den som icke har,
              från honom ska tagas också det han har.
            </seg>
            <seg n="3bd3df6d">
              Kristdemokraterna skriver också i sin motion att Socialdemokraternas
              eventuella ideologiska argument för att bibehålla förmögenhetsskatten
              tillintetgörs av det faktum att vi har befriat svenska aktiemiljardärer
              från förmögenhetsskatt. Men det är självklart att miljardärerna
              ska betala förmögenhetsskatt. Till exempel betalade Hennes &amp; Mauritz
              storägare Stefan Persson 20 miljoner i förmögenhetsskatt 2001.
              Andra exempel är Fredrik Lundberg och Melker Schörling som vardera
              betalade ungefär lika mycket. För övrigt betalade dessa tre herrar
              ungefär 100 miljoner var i övriga skatter.
            </seg>
            <seg n="65bf21fb">
              Kritiken mot förmögenhetsskatten kommer alltid från höger. Och
              vad syftar då kritiken i motionerna till? Ska miljardärerna betala
              förmögenhetsskatt på hela sin förmögenhet? Det låter så från talarstolen.
              Nej, knappast. Man vill ju befria Stefan Persson &amp; Co helt från
              förmögenhetsskatt.
            </seg>
            <seg n="7d71bc34">
              Huvuddelen av förmögenhetsskatten betalas av ungefär en tiondel
              av hushållen. Alltså skulle ett slopande av denna skatt gynna
              de allra rikaste hushållen. Dessutom går inkomsterna av den här
              stabila skatten till det som vi alla behöver.
            </seg>
            <seg n="b3362ce2">
              Förmögenhetsskatten är till för att beskatta dem som har det
              gott ställt, och den ger intäkter på ungefär 5 miljarder kronor
              som kommer väl till pass.
            </seg>
            <seg n="671078e3">
              Vad vill man konkret ta bort i stället?
            </seg>
            <seg n="7b499ae4">
              I Sverige har vi regler som medger undantag från förmögenhetsskatt
              för den som är dominerande ägare i ett storföretag. Då behöver
              man inte betala förmögenhetsskatt på arbetande kapital. Är det
              detta som Kristdemokraterna menar när de säger att vi har befriat
              svenska aktiemiljardärer från förmögenhetsskatt?
            </seg>
            <seg n="e9ca3f0d">
              Herr talman! Etik och moral är för mig något mycket vidare än
              det som Kristdemokraterna pläderar för, det vill säga mindre skatt
              och mer pengar så blir vi lyckligare. För mig är lycka någonting
              helt annat, och det kan i alla fall enligt min ideologi inte köpas
              för pengar.
            </seg>
            <seg n="8c8fcca3">
              Vi har ett bra samhälle. Varför ska vi slå sönder det? Svensk
              välfärd är världsledande om man mäter miljö och hälsa.
            </seg>
            <seg n="e5d27a60">
              Många partier har förkärlek för att prata om var vi ligger på
              BNP-listan, den som visar landets produktion av varor och tjänster.
              Men man kan ha en hög BNP men ändå ha en mycket dålig fördelning
              av välståndet i landet.
            </seg>
            <seg n="9cb37ab7">
              Vid publicering av OECD:s internationella jämförelser dras ofta
              den slutsatsen att Sverige halkar efter i välfärdsligan, men det
              är helt felaktigt. BNP var aldrig tänkt som ett välfärdsmått,
              utan det är främst ett mått på ekonomisk utveckling.
            </seg>
            <seg n="bf7e0348">
              BNP har brister då den inte visar skadlig produktion, militärutgifter,
              obetalt arbete och fritid. BNP beskriver inte heller social utveckling
              och individuell välfärd. Men på listor där det mäts hur lång livslängd
              man har, hur stor läskunnighet som finns, hur stor arbetslösheten
              är och hur stor inkomst man har att leva på med flera parametrar
              ligger Sverige i topp.
            </seg>
            <seg n="106eabf1">
              I mätningar som visar utgifter för utbildning, hur många som
              går i gymnasiet, kvinnlig sysselsättning, barnadödlighet, rökning,
              miljöfarliga utsläpp och antal läkare per 1 000 invånare ligger
              Sverige också i topp.
            </seg>
            <seg n="10121dae">
              På ett av välfärdsindexen där man själv får svara på frågan hur
              nöjd man är med livet ligger Sverige i toppen.
            </seg>
            <seg n="97419cd2">
              På de flesta index ligger till exempel USA i botten medan man
              ligger högt på BNP-listan, den lista som man från borgerligt håll
              nästan alltid refererar till.
            </seg>
            <seg n="109dbb70">
              Statistiska centralbyråns slutsats är att Sverige producerar
              en hög välfärdsnivå med en liten ansträngning. USA, däremot, har
              en hög produktion som ger sämre utdelning på välfärden och på
              individuell nivå. I USA är inkomstklyftorna större. Fattigdomen
              är mer utbredd och medellivslängden är lägre.
            </seg>
            <seg n="419fe426">
              Det här är kanske något som man kan fundera över när man till
              varje pris tror att sänkta skatter är allena saliggörande för
              ett land och dess invånares välstånd. För mig hänger detta ihop
              med en solidarisk politik skatt efter bärkraft och att vi alla
              gemensamt bidrar till de kostnader som vi har för vår sociala
              trygghet. Detta kommer sällan fram i oppositionspolitiken där
              sänkt skatt har blivit ett mantra.
            </seg>
            <seg n="6d5b417a">
              Enligt skatteförslagen från främst Moderaterna, Kristdemokraterna
              och Folkpartiet sänker man skatten rejält för höginkomsttagare
              men försvinnande lite för dem med låg inkomst. Exempelvis vill
              Kristdemokraterna ge 42 kr tillbaka i månaden till en person som
              tjänar runt 15 000 kr. Folkpartiet vill ge tillbaka 67 kr, och
              Moderaterna föreslår hela 250 kr i skattesänkning. Är man däremot
              höginkomsttagare får man enligt Moderaternas förslag en sänkning
              på drygt 2 000 kr i månaden.
            </seg>
            <seg n="2ac540df">
              Ska man då betala sina extra kostnader när man blir sjuk eller
              arbetslös för dessa 20-lappar, eller hur har ni tänkt?
            </seg>
            <seg n="2d0b1963">
              Herr talman! Nej, vi har ett bra Sverige. Hjälp till att utveckla
              det i stället för att förespråka en omvänd Robin Hood-politik!
            </seg>
          </u>
          <note n="aa17710b">
            Jag yrkar bifall till förslaget i betänkandet och avslag på reservationen.
          </note>
          <note type="speaker" n="89ba4424">
            Anf. 7 ROGER TIEFENSEE (c) replik:
          </note>
          <u who="Q6210672" xml:id="i-326603ee031e7428-1" n="228bafbc">
            <seg n="de8b686d">
              Herr talman! Jag kan konstatera att Catharina Bråkenhielm inte
              angrep Centerpartiets skattepolitik. Jag tar det som ett erkännande
              och uppfattar det som att det inte fanns någon grund för att hitta
              någon punkt att slå ned på. Vi har en bra fördelningsprofil på
              vår skattepolitik. Vi har också ett mycket enklare förslag än
              vad majoriteten förespråkar. Vi föreslår att man ska ta bort egnahem
              från underlaget för beskattning av förmögenhet.
            </seg>
            <seg n="287d6c79">
              Min fråga till Catharina Bråkenhielm är om hon är säker på att
              kopplingen till begränsningsregeln för fastighetsskatt åtgärdar
              problemet med kombinationen mellan fastighetsskatt och förmögenhetsskatt.
              Du säger att det skulle träffa en minoritet på 20 000 personer.
              Är det bara dessa som har problem?
            </seg>
          </u>
          <note type="speaker" n="0d94b083">
            Anf. 8 CATHARINA BRÅKENHIELM (s) replik:
          </note>
          <u who="Q3363818" xml:id="i-1ae9981399710b2c-1" n="ce455379">
            <seg n="635f19d0">
              Herr talman! Medvetet undantog jag Centerns politik. Jag tycker
              att Centern har en lite bättre fördelningspolitik. I det fallet
              är Centern bäst av de borgerliga partierna. Däremot är Centern
              sämst på en annan sak genom att man underbalanserar sin budget
              med 30 miljarder. Det kan jag se som ett ganska stort problem
              som kraftigt urholkar statsfinanserna.
            </seg>
            <seg n="7e01a664">
              Sedan tror jag att det föreliggande förslaget är bra och att
              det undanröjer de flesta problem. Månadsinkomsten 50 000 kr ligger
              ganska högt, så det är ganska många människor som omfattas av
              de uppvärderade områdena för fastighetsskatten.
            </seg>
          </u>
          <note type="speaker" n="f8d33984">
            Anf. 9 ROGER TIEFENSEE (c) replik:
          </note>
          <u who="Q6210672" xml:id="i-326603ee031e7428-2" n="228bafbc">
            <seg n="b9bae9e3">
              Herr talman! Catharina Bråkenhielm erkänner att Centerpartiet
              har en väldigt bra fördelning. Sedan kommer vi att åtgärda problemen
              med finansieringen. Det återkommer vi till i vårbudgeten.
            </seg>
            <seg n="50d31f17">
              Men ett problem i Sverige i dag är ju höga marginaleffekter.
              Begränsningsregeln för fastighetsskatt och förmögenhetsskatt innebär
              som Per Landgren tidigare sade en ytterligare marginalskatt med
              10 % i låga inkomstskikt.
            </seg>
            <seg n="1f49d0c7">
              Jag vet att regeringen för några år sedan i sin budgetproposition
              lyfte fram att man skulle se över marginaleffekterna och kombinationen
              mellan skatter och minskade bidrag. Men här ökar man problemen
              med marginaleffekterna ytterligare.
            </seg>
            <seg n="0c2ecf18">
              Min fråga är: Är detta någonting som man bara får acceptera?
              Eller gör man det på något sätt medvetet?
            </seg>
            <seg n="568e4b68">
              Jag tycker att det är viktigt att människor måste kunna ta sig
              ur en svår ekonomisk situation. Är man låginkomsttagare måste
              man kunna göra en klassresa. Det är alltför få i Sverige i dag
              som gör det. En delorsak till detta är just att vi har väldigt
              höga marginaleffekter för låginkomsttagare. Vi har försökt att
              komma till rätta med det i vårt inkomstskatteförslag, och vi försöker
              också se till att man inte skapar nya problem på andra skatteområden.
            </seg>
          </u>
          <note type="speaker" n="7897d5ff">
            Anf. 10 CATHARINA BRÅKENHIELM (s) replik:
          </note>
          <u who="Q3363818" xml:id="i-a0fb111cf9d6170a-0" n="ce455379">
            <seg n="271f99f3">
              Herr talman! När det gäller att människor med låg inkomst ska
              kunna göra en klassresa finns det sådana system i dag. Vi utvecklar
              ju skolsystemet och universiteten. På så vis kan man göra en klassresa.
              Man kan studera och skaffa sig en högre inkomst genom att byta
              yrke. Det är ett sätt. Jag tycker inte att man ska göra en klassresa
              genom skattesänkningar.
            </seg>
          </u>
          <note n="02936ba3" type="speaker">
            Anf. 11 GUNNAR ANDRÉN (fp) replik:
          </note>
          <u who="Q5556677" xml:id="i-ce2971df74d6d1f2-0" n="ce455379">
            <seg n="8a46c33c">
              Herr talman! Jag tackar Catharina Bråkenhielm för anförandet.
              Jag tycker att det var väldigt bra i många avseenden ända tills
              hon kom till beskrivningen av vår politik. Då blev det alldeles
              tokigt. Det fanns ju inte ett dyft av sanning i den.
            </seg>
            <seg n="a189daec">
              Jag har två frågor som jag ska börja med. Den ena är: Ni anklagar
              alltid oss för att inte finansiera skattesänkningar, och nu vill
              jag veta exakt hur ni finansierar sänkningen av förmögenhetsskatten.
              Det handlar bara om 60 miljoner. Men exakt hur gör ni det? Finansierar
              ni den med sänkta bidrag någon annanstans, till exempel genom
              nedskärningen i sjukförsäkringen från 80 % till 78 %, som ni angriper
              oss för? Det tror inte jag. Men det är en så eländig debattsituation
              när man säger att vi inte har en exakt finansiering. Nu vill jag
              veta exakt vad det är ni skär ned på för att finansiera de 60
              miljoner kronorna. Det finns många poster.
            </seg>
            <seg n="676241f6">
              Den andra frågan som jag också vill ha svar på är: När kommer
              nästa förändring och vad kommer den att omfatta? Jag tror att
              det är många som är intresserade av detta. Det grundläggande problemet
              är här, även om man nu gör en förändring med 2 , att det inte
              finns något samband mellan skatt och bärkraft.
            </seg>
            <seg n="58144de1">
              Sedan talar Lennart Axelsson och Catharina Bråkenhielm om detta
              med högervänster. Vill ni ha en riktigt ideologisk debatt ska
              ni gå till Jacques Chirac, som ju inte är precis någon vänsterpolitiker,
              för i Frankrike har de ganska kraftiga förmögenhetsskatter för
              de allra rikaste.
            </seg>
            <seg n="daa760a5">
              Problemet är att Catharina Bråkenhielm nu sitter på en isolerad
              ö. Jag tycker också att den här principen har varit bra en gång,
              men nu fungerar den inte längre. Det är det som är problemet.
              Men jag håller med om att det ideologiska momentet i skattereformen
              har varit bra. Vi var överens om detta 1989/1990.
            </seg>
            <seg n="d8d1a899">
              Allra sist, herr talman, måste jag säga att när man tittar på
              skatterna som RUT har räknat på ser man bara en enda sak, nämligen
              att så här långt har Socialdemokraterna avlägsnat sig från 1989/90
              års skattereform som Folkpartiet och sossarna kom överens om.
            </seg>
          </u>
          <note type="speaker" n="b7fa164d">
            Anf. 12 CATHARINA BRÅKENHIELM (s) replik:
          </note>
          <u who="Q3363818" xml:id="i-a0fb111cf9d6170a-1" n="ce455379">
            <seg n="bfb6682a">
              Herr talman! När det till att börja med gäller Frankrike har
              de där ett mycket högt fribelopp, 6,5 miljoner, innan de börjar
              betala förmögenhetsskatt, så jag kan inte säga att vi på något
              vis liknar Frankrike i den politiken. För övrigt ligger Sverige
              någonstans i mitten på listan med de åtta länder i Europa som
              tar ut förmögenhetsskatt. Vi ligger ungefär i mitten när det gäller
              fribeloppet, så vi är inte någon värsting i det avseendet. I Luxemburg
              är gränsen bara 300 000 kr för förmögenhetsskatt.
            </seg>
            <seg n="7fb6713e">
              Ska man göra en jämförelse med något, ska man alltså inte göra
              det med Frankrike.
            </seg>
          </u>
          <note n="41467e41" type="speaker">
            Anf. 13 GUNNAR ANDRÉN (fp) replik:
          </note>
          <u who="Q5556677" xml:id="i-ce2971df74d6d1f2-1" n="ce455379">
            <seg n="2f992a45">
              Herr talman! Jag fick inte ett direkt svar på hur ni exakt finansierar
              sänkningen av förmögenhetsskatten, men jag räknar med att jag
              i sista repliken får veta exakt hur ni finansierar den. Jag fick
              inte heller exakt svar på nästa fråga: När kommer nästa förändring
              och vad kommer den att omfatta?
            </seg>
            <seg n="010a1762">
              Det är det ideologiska instrumentet som är det nästan intressantaste.
              Det är riktigt att Frankrike har högre skattesatser och så vidare,
              men det är dags att beakta det ideologiska momentet. Ni kan inte
              jämföra med Finland, Danmark eller Tyskland, utan ni måste gå
              till Jacques Chiracs Frankrike. Där hittar ni er frände i den
              här frågan, och det är klart att Frankrike är ett stort land.
            </seg>
            <seg n="8cee70d9">
              Jag menar, och det har jag sagt många gånger här, att det en
              gång i tiden fanns en ideologisk klokskap när det gällde förmögenhetsskatten.
              Jag bestrider inte detta. Det har funnits ett förnuft i att de
              rikaste ska betala, men som det är nu är det inte så. Det måste
              ni inse. Det var också därför som jag ställde min andra fråga.
            </seg>
            <seg n="215a5104">
              Jag går tillbaka till det andra som Catharina Bråkenhielm tar
              upp och som jag inte berörde i mitt anförande, nämligen hur våra
              skatteskalor ser ut. Det är klart att det är riktigt att RUT har
              räknat fram exakt hur mycket man kan jämföra med regeringens förslag.
              Men regeringens förslag bygger ju på en ny förutsättning, nämligen
              väldigt kraftigt höjda marginalskatter för vanliga människor längre
              ned i inkomstlägena. Sedan 1989/90 har faktiskt alla kommuner
              höjt skatterna med mellan 3 och 5 %. Dessvärre är det så. Det
              är inte minst vi i riksdagen skyldiga till, för vi har vältrat
              över en massa kostnader på kommunerna, och det har inte drabbat
              de allra rikaste. Det har drabbat vanliga människor i Borås med
              vanliga textilarbetarlöner, och så vidare. Så är det. Det måste
              man också ta med i beräkningen. Så långt är det riktigt.
            </seg>
          </u>
          <note type="speaker" n="1630f24e">
            Anf. 14 CATHARINA BRÅKENHIELM (s) replik:
          </note>
          <u who="Q3363818" xml:id="i-1ae9981399710b2c-2" n="ce455379">
            <seg n="1b8feb31">
              Herr talman! När det gäller när nästa förändring kommer arbetar
              Egendomsskattekommittén, och jag tänker inte föregå den. Även
              om några som har suttit i den har sagt att det finns rykten är
              den inte klar. Till dess får vi vänta och se vad den kommer fram
              till.
            </seg>
            <seg n="0e8da348">
              När det sedan gäller exakt hur vi ska finansiera sänkningen vill
              jag säga att jag aldrig har krävt något exakt. Den sänkning som
              genomförs i dag är finansierad. Jag finner mig inte vara någon
              räknenisse på det området.
            </seg>
            <seg n="181ab154">
              Den tredje frågan gällde skatterna. Jag kan hänvisa till det
              som jag har sagt tidigare. Det är ju inte fråga om att man ska
              sitta och räkna på vilka procentsatser som är viktigast, utan
              det är hur människor mår och vad man får ut av skatten som man
              betalar. I dag har man det ganska bra i Sverige oavsett om man
              är låg- eller medelinkomsttagare. Men ingenting är optimalt. Allting
              kan förändras. Om man tycker att det är en ad hoc -politik, flexibilitet
              eller att det är utvecklande beror väl på om man tillhör ett oppositions-
              eller majoritetsparti. Men ingenting är färdigt, och ingenting
              kommer att vara konstant som det är i dag.
            </seg>
            <seg n="65debcf8">
              Helt säkert står vi inför en utveckling även på den här sidan.
              Men om vi ska sänka moms, ta bort värnskatt, fastighetsskatt,
              arvs- och gåvoskatt måste vi i alla fall göra något på andra sidan
              för att få in intäkterna. Det är därför som jag är lite nyfiken
              på hur man har tänkt sig det, för alla förslag från oppositionen
              är ju: Sänk, sänk, sänk! Men man hör sällan konkreta förslag om
              hur man ska betala det. Jag är inte ute efter ett besked exakt
              på kronan.
            </seg>
          </u>
          <note type="speaker" n="f933fce3">
            Anf. 15 ULF SJÖSTEN (m) replik:
          </note>
          <u who="Q6179028" xml:id="i-6ab1f47e155ced17-0" n="f660cbff">
            <seg n="4d5e662d">
              Herr talman! Catharina Bråkenhielm recenserade det moderata partiprogrammet,
              och även i det fallet blev det helt fel.
            </seg>
            <seg n="7428d39b">
              Vi moderater föreslår en politik som får i gång tillväxt och
              utveckling i Sverige, någonting som Sverige så fruktansvärt väl
              behöver. Vi föreslår en politik som för bort från det stelnade
              Sverige som socialdemokrater och stödpartier för närvarande administrerar.
              En del av det stelnade Sverige är skatter som skadar utvecklingen
              och hindrar tillväxt. Ett bra exempel på det är just förmögenhetsskatten.
            </seg>
            <seg n="13fe91ce">
              Det har här talats om P.-O. Edin och Skattebasutredningen, och
              det är ju inte bara P.-O. Edin som talar om de skadliga effekterna
              av förmögenhetsskatten. De signalerna kommer från många håll.
              Min fråga till Catharina Bråkenhielm blir därför: Varför ska vi
              ha en skatt som försvårar tillkomsten av nya jobb, som försämrar
              investeringsmöjligheten, som straffar de många men låter de få,
              i vart fall i viss mån, löpa? Jag tycker inte att vi har fått
              något entydigt svar på den frågan här i dag. Varför, Catharina
              Bråkenhielm, ska vi ha skatten kvar egentligen?
            </seg>
          </u>
          <note type="speaker" n="763f4e4a">
            Anf. 16 CATHARINA BRÅKENHIELM (s) replik:
          </note>
          <u who="Q3363818" xml:id="i-1ae9981399710b2c-3" n="ce455379">
            <seg n="a25a71d4">
              Herr talman! Först och främst tycker jag att det är viktigt ur
              skattemoraliskt hänseende. De som är låginkomsttagare och medelinkomsttagare
              betalar sin skatt och har sällan några större avdragsmöjligheter,
              medan vi ska befria för den grupp som redan har mycket pengar.
              För mig är det av fördelningspolitiska skäl oerhört viktigt att
              man inte helt slopar förmögenhetsskatten för den här gruppen som
              faktiskt är de förmögnaste människorna. Skattemoralen urholkas.
            </seg>
            <seg n="247e3b39">
              Sedan tycker jag att det är viktigt att beskatta samhällsekonomiskt
              betydelsefulla tillgångar, som vi faktiskt gör i dag.
            </seg>
            <seg n="36f081e1">
              Det är inte så att Sverige är ett land på väg nedåt, utan det
              är ett bra land ett land som väldigt många andra länder ser upp
              till i oerhört många avseenden. Man kan inte bara se det stora
              berget av skatter som något negativt, utan det viktiga är vad
              man får för sina skatter. Det finns ju länder som använder sina
              skatteinkomster till vapen, till att föra krig, och då är de inte
              så positiva. Men i Sverige har vi en annan syn på vad vi ska använda
              våra skatter till, och de flesta människor anser i dag att vi
              har en ganska bra politik i Sverige.
            </seg>
          </u>
          <note type="speaker" n="c60d4944">
            Anf. 17 ULF SJÖSTEN (m) replik:
          </note>
          <u who="Q6179028" xml:id="i-6ab1f47e155ced17-1" n="f660cbff">
            <seg n="51779605">
              Herr talman! Jag och Catharina Bråkenhielm har inte samma bild
              av Sveriges riktning när det gäller vår samhällsekonomi och vår
              utveckling och tillväxt.
            </seg>
            <seg n="bc3b6568">
              Vi har förstått här att detta inte är någon högervänster-fråga.
              Vi är ett av de få länder som har kvar den här skatten. Jag vill
              då anknyta till Gunnar Andréns fråga. Vilka tankar har socialdemokraterna
              i skatteutskottet om förmögenhetsskatten i framtiden?
            </seg>
            <seg n="205e284f">
              Det har hänvisats till att Egendomsskattekommittén ska lägga
              fram ett betänkande eller ett förslag, och det ska ju ske ganska
              snart. Jag undrar om inte socialdemokraterna i kommittén har några
              tankar om det här. Kan ni inte lätta på förlåten lite grann? Hur
              ser ni på utvecklingen? Är det stopp med det här förslaget och
              det som beslutas om här i dag? Eller kommer det att ske någonting
              i framtiden?
            </seg>
          </u>
          <note type="speaker" n="12a03851">
            Anf. 18 CATHARINA BRÅKENHIELM (s) replik:
          </note>
          <u who="Q3363818" xml:id="i-1ae9981399710b2c-4" n="ce455379">
            <seg n="72c1c200">
              Herr talman! Jag kan använda mina två minuter till att svara
              på det jag redan har svarat på. Kommittén jobbar. Jag tycker inte
              att man ska föregripa den. Jag tror inte att det blir stopp för
              utvecklingen i Sverige. Det kan mycket väl ske förändringar, men
              jag kan inte i dag svara på om det blir åt det ena eller det andra
              hållet. Det kommer att ske en utveckling, och så ska det vara
              i ett land. Jag är inte säker på att det innebär att vi tar bort
              alla skatter för alla människor som är förmögna. Jag tror inte
              att vi kommer att vara överens i framtiden.
            </seg>
            <seg n="99a6836e">
              Man sade att det skulle bli en ny image och en ny ingång med
              Reinfeldt. Men när jag läser det han har sagt märker jag att det
              faktiskt är samma politik men i ny förpackning. Därför förstår
              jag att Ulf Sjösten ställer frågan flera gånger. Jag är inte säker
              på att vi kommer att bli överens i den här frågan i framtiden.
              Det tror jag inte.
            </seg>
          </u>
          <note type="speaker" n="7ec9fd9c">
            Anf. 19 PER LANDGREN (kd) replik:
          </note>
          <u who="Q4355135" xml:id="i-6b3331d7d456bb20-1" n="4946979a">
            <seg n="eb98d4cf">
              Herr talman! Nej, Catharina Bråkenhielm, det här duger inte.
              När jag citerar P.-O. Edin gör jag det därför att jag har det
              intrycket att ni mer lyssnar på vem som säger något än vad som
              sägs. När P.-O. Edin säger att förmögenhetsskatten är den dummaste
              av alla svenska skatter har han sagt det.
            </seg>
            <seg n="a3cd391b">
              Sedan har vi det här dividerandet om hur detta ska finansieras.
              Nu går ju statsbudgeten med 68 miljarder i minus enligt prognosen.
              Vi får väl se vilka åtgärder som kan göras under resans gång.
              Då känns det lite dumt att hålla på och bråka om detta.
            </seg>
            <seg n="e32556d8">
              Catharina Bråkenhielm inleder lite idéhistoriskt med 1910 och
              förmögenhetsskattens införande och så vidare. Som min gode vän
              Tiefensee sade lever vi i en öppen ekonomi nu. Det går inte att
              dra paralleller från 1910 till nu och ha det som ett argument.
            </seg>
            <seg n="d95df66e">
              Catharina Bråkenhielm moraliserar över att vi kristdemokrater
              över huvud taget vågar prata om etik och ha etik som något av
              ett korrektiv. När vi tar upp etik och grundläggande värden, som
              även skattelagstiftningen ska prövas utifrån, finner vi att fastighetsskatten
              och förmögenhetsskatten är onda i den meningen att de bryter mot
              grundläggande värden. De bryter mot principen om skatt efter bärkraft
              och likviditetsprincipen. Då frågar man sig vilka värden eller
              vilken etik Catharina Bråkenhielm utgår ifrån. Det går ju bra
              att stå här och moralisera över att man vågar ta upp sådana här
              saker, men vad utgår ni ifrån? Har ni någon ideologisk styrning
              över huvud taget?
            </seg>
            <seg n="f702ddf5">
              Vi har skrivit om skattemiljardärer i vår motion, men det är
              inte så lätt för er att hänga med. I anförandet citerade Catharina
              Bråkenhielm oss fel. Vi vet mycket väl att det handlar om aktiekapitalet
              och inget annat.
            </seg>
          </u>
          <note type="speaker" n="cf928979">
            Anf. 20 CATHARINA BRÅKENHIELM (s) replik:
          </note>
          <u who="Q3363818" xml:id="i-1ae9981399710b2c-5" n="ce455379">
            <seg n="1e4f3e79">
              Herr talman! Kd har inget tolkningsföreträde när det gäller sanningen.
              Det är väl helt korrekt? Då kan man inte säga att har han sagt
              det så har han sagt det, för kd har sagt det. Det jag säger är
              min uppfattning om P.-O. Edin. Kd kan inte abonnera på tolkningsföreträdet.
            </seg>
            <seg n="a40abbf6">
              Det är inte så att vi bryr oss mer om vem som säger något än
              vad man säger. Jag har ingen aning om var Per Landgren har fått
              det ifrån. Vi vågar prata om etik, men jag tycker att man ska
              göra mer än att prata. Det ska också finnas resultat av den väldigt
              viktiga etiken i politiken. Jag upplever att det är mycket mer
              prat än handling från kd. Jag får inte ihop det när jag läser
              kd:s partiprogram och sedan ser hur de lägger fram sina förslag.
              För mig är det en milsvid skillnad emellan. Det finns inte någon
              som helst etik och moral i det.
            </seg>
            <seg n="cfd77999">
              Jag tog upp att vi började förmögenhetsbeskatta 1910. Det gjorde
              jag inte för att jag tycker att det ska vara som det var 1910.
              Det har skett en förändring sedan dess. Då låg det på inkomstbeskattningen
              och så vidare. Jag gjorde det för att visa att den har funnits
              i 100 år under den mest blomstrande tiden i Sverige. Det är inte
              fel att ha med sig ett litet historiskt perspektiv.
            </seg>
          </u>
          <note type="speaker" n="82781b55">
            Anf. 21 PER LANDGREN (kd) replik:
          </note>
          <u who="Q4355135" xml:id="i-6b3331d7d456bb20-2" n="4946979a">
            <seg n="f7810211">
              Herr talman! Den dummaste av alla svenska skatter punkt slut.
              Det har han sagt. Det står han för.
            </seg>
            <seg n="8f9b460c">
              Men nu går vi tillbaka till själva utskottsbetänkandet och vad
              det här handlar om. Det handlar om en begränsningsregel inom förmögenhetsskatten,
              inte inom fastighetsskatten. Jag har fått ett brev där en man
              från kusten säger så här: Efter 40 år av slit och arbete har huset
              fortfarande asbestplattor, så kallade fattiglappar, på utsidan
              och fyra rum kan fortfarande inte värmas upp. Nu hotas jag att
              tvingas sälja på grund av hög fastighets- och förmögenhetsskatt
              därför att området har blivit attraktivt.
            </seg>
            <seg n="d07f375b">
              Det han klagar på är tremiljonersgränsen. Vad motiverar den?
              Det drabbar ju fattigmiljonärer likväl. Om huset råkar ligga på
              fel plats där det är så attraktivt att bo för andra människor
              som är beredda att betala hur många miljoner som helst för att
              få en tomt där, står de ju där. Ni driver fortfarande människor
              från hus och hem genom det här. Detta är omoral. Det är inte bara
              någon etik som vi hittar på, utan det är en naturrättslig etik
              där vi utgår ifrån grundläggande värden, bland annat att man har
              rätt till egendom. Om ni inte står för det får ni argumentera
              utifrån någon typ av konfiskationspolitik, en socialpolitisk beskattningsprincip
              där ni i en god socialistisk tradition är beredda att beskatta
              ägandet och kanske till slut konfiskera det genom beskattningen.
            </seg>
          </u>
          <note type="speaker" n="d7be6a8a">
            Anf. 22 CATHARINA BRÅKENHIELM (s) replik:
          </note>
          <u who="Q3363818" xml:id="i-1ae9981399710b2c-6" n="ce455379">
            <seg n="b1fa2de2">
              Herr talman! Jag tror inte att vi driver någon från hus och hem.
              Jag har varit på oerhört många möten och fortfarande inte fått
              något namn på dem som av ekonomiska skäl har fått lämna sina hus.
            </seg>
            <seg n="9eeb9af3">
              Här handlar det om ett hus som är så gammalt att det fortfarande
              har eternitplattor. Förmodligen har det ett sjöläge som gör att
              det är värderat till över 3 miljoner kronor. Huset är betalt.
              Låt oss säga att det är värt 4 miljoner, för det kan inte vara
              värt mycket mer. De fastigheterna är lätt räknade. Den förmögenhetsskatt
              som blir på det överskjutande beloppet, över 3 miljoner kronor,
              utslaget på året är inte så hög att människor som lever över existensminimum
              inte klarar av den. Vi driver ingen från hus och hem. Det är någonting
              som man ständigt och jämt för ut. När jag besöker bygderna märker
              jag att människor inte ens vet om att begränsningsregeln finns.
              Oppositionen har varit skicklig med att trumfa ut att vi driver
              människor från hus och hem och att fastighetsskatten och förmögenhetsskatten
              är oerhört hög. Det är inte sant.
            </seg>
          </u>
          <note type="speaker" n="665653a1">
            Anf. 23 MARIE ENGSTRÖM (v):
          </note>
          <u who="Q4946821" xml:id="i-5aec5ca7007f8964-0" n="c9b4c319">
            <seg n="1886e34c">
              Herr talman! För att ansluta till det senaste replikskiftet skulle
              jag vilja säga att jag inte tror att vi i majoriteten tjänar på
              att förminska problemet. Jag tror faktiskt att det är viktigt
              att ta människors oro på allvar. Jag måste nog gå i polemik med
              Catharina Bråkenhielm och säga att jag vet att det finns människor
              som har fått gå ifrån sitt hem på grund av skatten. Jag tycker
              att det känns viktigt att slå fast det med anledning av det senaste
              replikskiftet.
            </seg>
            <seg n="23b7b574">
              Det betänkande som vi debatterar i dag behandlar en särproposition
              från budgetpropositionen. Det bygger alltså på en uppgörelse mellan
              de tre samarbetspartierna.
            </seg>
            <seg n="5d323385">
              Kombinationen av förmögenhetsskatt och fastighetsskatt är egentligen
              ett relativt stort problem. Det här var ett sätt att lösa en del
              av problemet. Mitt parti har länge tyckt, och tycker fortfarande,
              att en lösning kunde ha varit att ta upp halva taxeringsvärdet
              vid förmögenhetsbeskattning.
            </seg>
            <seg n="165af73b">
              Nu vet jag att precis just i dag sitter Egendomsskattekommittén
              och ska justera sitt betänkande i de här frågorna. Vi har all
              anledning att återkomma till den här debatten. Men jag vill ändå
              säga att jag och mitt parti betraktar den här begränsningsregeln
              för förmögenhetsskatten som en tillfällig regel.
            </seg>
            <seg n="038b835a">
              Jag vill också säga att det kanske inte är den enklaste regeln
              att ta till sig. Den kan i många fall kanske bidra till förvirring.
            </seg>
            <seg n="eca46b1e">
              En reducering av förmögenhetsskatten med 60 miljoner kronor som
              förhoppningsvis gynnar en stor del av de människor som i dag råkar
              väldigt illa ut är vad jag hoppas på med det här betänkandet.
            </seg>
            <seg n="004cf88f">
              Det finns en gemensam reservation från den borgerliga sidan som
              rör förmögenhetsskatten som sådan. Jag känner att de här debatterna
              tenderar att handla om många andra saker. Det här handlar om förmögenhetsskatten,
              och då kan det naturligtvis vara rimligt att skriva en reservation
              om förmögenhetsskatten.
            </seg>
            <seg n="54de8702">
              Men debatten handlar ju om i princip allt som har med skatter
              att göra. Skatteutskottet ska naturligtvis kunna föra sådana debatter,
              men ibland skulle vi kanske tjäna på att snäva in och faktiskt
              debattera det betänkande som vi har justerat i utskottet.
            </seg>
            <seg n="544767e8">
              Förmögenhetsskatten tas, precis som fastighetsskatten, upp i
              kommittén i dag. Från Vänsterpartiets sida har vi sagt att vi
              inte ser något läge just nu att ta bort förmögenhetsskatten, men
              det finns några områden där förmögenhetsskatten bör reformeras.
              Boendet är ett av dem. Det är en linje som vi kommer att fortsätta
              att driva både i utskottet, i förhandlingar och i kommitté.
            </seg>
            <seg n="b2e38fbb">
              När det gäller så kallade börsmiljardärer är det som Catharina
              Bråkenhielm säger att de inte är helt befriade från förmögenhetsskatt.
              Det är det väl aldrig någon som har påstått. Men jag kan också
              tillstå att det kan verka stötande att det finns ett antal rika
              människor som inte betalar skatt på den delen av utdelningen.
              Det måste man väl ändå tillstå.
            </seg>
            <seg n="7bb322f2">
              Jag har ännu inte hört någon som har hittat lösningen på problemet.
              Jag vet inte om borgarnas så kallade lösning att helt ta bort
              förmögenhetsskatt för de människorna är det mest optimala.
            </seg>
          </u>
          <note n="4432bf9b">
            Herr talman! Jag yrkar bifall till förslaget i betänkandet.
          </note>
          <note n="36fe349e" type="speaker">
            Anf. 24 GUNNAR ANDRÉN (fp) replik:
          </note>
          <u who="Q5556677" xml:id="i-983b66e0d695f9b4-0" n="c9b4c319">
            <seg n="81e4fff7">
              Herr talman! Låt mig först notera att Marie Engström från Vänsterpartiet
              har en helt annorlunda attityd till förmögenhetsskatten än Socialdemokraterna.
              Om ni inte hade förhandlat fram den här överenskommelsen av andra
              skäl skulle jag gärna inbjudit Vänsterpartiet att rösta för reservationen.
              Det tycker jag hade varit mer logiskt. Men jag förstår att det
              inte är aktuellt.
            </seg>
            <seg n="0ba875ba">
              Eftersom jag absolut inte fick något svar från Catharina Bråkenhielm
              måste jag än en gång fråga: Exakt på vad ska ni spara de 60 miljonerna?
              Debatt efter debatt får vi alltid den frågan från de andra fyra
              partierna. Nu vill vi ha svar. Vad är det exakt som ni vill spara
              på?
            </seg>
            <seg n="bbd8feac">
              Catharina Bråkenhielm gav absolut inget svar. Hon sade tvärtom:
              Jag har inget svar. Jag vet inte. Det skulle vara väldigt intressant
              för andra debatter att veta exakt vad ni vill spara på, eftersom
              vi alltid får detta på oss.
            </seg>
            <seg n="a531e593">
              Det var intressant att höra synpunkter på att vi diskuterar en
              massa andra frågor. Nu var det inte någon från de fyra oppositionspartierna
              som tog upp inkomstskattepolitiken. Det var också Catharina Bråkenhielm.
              Jag vill inte diskutera det med Marie Engström. Det kan vi ta
              en annan debatt om.
            </seg>
            <seg n="769d5260">
              När det gäller börsmiljardärerna rör det sig om en annan del
              av förmögenhetsskatten än den som hanteras här. Det inser jag.
              Marie Engström säger: Finns det ingen annan lösning? Jo, jag tror
              att det finns det. Det är att avskaffa den här skatten och göra
              det lika för alla.
            </seg>
            <seg n="ea220dfd">
              Samtidigt inser jag det ideologiska momentet i detta. Det känns
              inte riktigt rättvist. Som kapitalbeskattningen nu är utformad
              är det tyvärr mest väldigt fattiga människor med stora hus som
              får betala en orimlig del av detta.
            </seg>
          </u>
          <note type="speaker" n="5cf58c8d">
            Anf. 25 MARIE ENGSTRÖM (v) replik:
          </note>
          <u who="Q4946821" xml:id="i-5aec5ca7007f8964-1" n="c9b4c319">
            <seg n="bf678238">
              Herr talman! Det var två frågor. Jag börjar med hur vi sparar
              de 60 miljonerna.
            </seg>
            <seg n="18c52162">
              Detta finansieras ju inom ramen för de skatteomläggningar som
              gjordes i budgetpropositionen. Bland annat höjdes ju skatten för
              höginkomsttagare med totalt 700 miljoner kronor i budgetpropositionen
              i höstas genom justering av gränserna. Det innebar en annorlunda
              princip. Bland annat där hittar vi finansieringen till den här
              reformen.
            </seg>
            <seg n="47243dea">
              När det gäller så kallade aktiemiljardärer fanns det ett resonemang
              i botten när det här beslutet togs. Man sade att vi ska befria
              arbetande kapital från förmögenhetsskatt. Det var en uppgörelse
              mellan Centerpartiet och Socialdemokraterna.
            </seg>
            <seg n="25aa7b09">
              Kanske kan Centerns representant utveckla det här litet. Jag
              minns inte om han har begärt replik på mig. Det finns ändå en
              tanke i botten på detta.
            </seg>
            <seg n="71a79b44">
              Ni pekar på att det finns någon form av orättvisa i detta. Ja,
              det kan jag säga. Det finns väl i så fall en ännu större orättvisa
              i era förslag. Ni säger ju att de inte ska betala någon förmögenhetsskatt
              över huvud taget på någon tillgång. Ni vill ju ta bort förmögenhetsskatten.
            </seg>
          </u>
          <note n="a8e6c520" type="speaker">
            Anf. 26 GUNNAR ANDRÉN (fp) replik:
          </note>
          <u who="Q5556677" xml:id="i-983b66e0d695f9b4-1" n="c9b4c319">
            <seg n="5716743b">
              Herr talman! Jag börjar med att kommentera det allra sista: Det
              beror ju på att det finns andra viktigare värden. Vi vill värna
              att ha jobben kvar i Sverige och att företagen ska vara kvar i
              Sverige.
            </seg>
            <seg n="12e82eaf">
              Det finns en motsättning här. Det tror jag att Marie Engström
              också är medveten om. Det finns tyvärr en tendens att företag
              flyttar utomlands. Vi tycker att det är väldigt angeläget att
              vi har många arbetsplatser och företag kvar i Sverige. Det hade
              inte varit bra om Hennes &amp; Mauritz, Ikea och flera andra hade
              flyttat ut arbetsplatser ur landet.
            </seg>
            <seg n="4832057a">
              Jag tror att många inser detta. Jag tror att det finns många
              goda socialdemokrater som också inser att det är ett problem när
              skatter som kan ha ideologisk motivering driver företag och arbetsplatser
              ur landet.
            </seg>
            <seg n="53376e60">
              Det var ett väldigt glädjande svar jag fick på den första frågan:
              inom ramen för skatteomläggningen, alltså under själva budgetbehandlingen.
              Innebörden av detta svar är det som vi aldrig får godkänt, nämligen
              att det finns en helhet i budgetbehandlingen, skattedebatten och
              utgiftsdebatten. Därför har jag så intensivt ställt frågan: Exakt
              vad är det?
            </seg>
            <seg n="2bd8f947">
              Jag är ju inte dummare än att jag inser att det inte finns något
              svar på den frågan. Det är ju en mängd saker som vägs samman.
              Catharina Bråkenhielm som är företrädare för samma majoritet kräver
              alltid av oss att vi exakt ska kunna visa detta.
            </seg>
            <seg n="6395c508">
              Svaret är att man inte kan det därför att man måste acceptera
              helheten. Jag tycker att det var ett väldigt intressant svar som
              jag fick av Marie Engström, och det är jag tacksam för.
            </seg>
          </u>
          <note type="speaker" n="0891e224">
            Anf. 27 MARIE ENGSTRÖM (v) replik:
          </note>
          <u who="Q4946821" xml:id="i-5011e0c101cc6536-0" n="c9b4c319">
            <seg n="7d8f5cf4">
              Herr talman! Nu är väl ändå Gunnar Andrén över hövan kameral.
              Man lägger väl ett helt och finansierat budgetförslag. Vi sitter
              ju inte med något slags plockepinn: Den utgiften motiveras med
              den besparingen och så vidare. Det är ju ett helt budgetförslag.
            </seg>
            <seg n="d9234b04">
              Vad jag förstår jobbar väl Folkpartiet på samma sätt när ni lägger
              fram era skatteförslag och försöker få ihop er ekonomiska politik.
              Tyvärr lyckades ni väl inte så bra senaste gången. Dels påverkades
              statens finanser på ett icke önskvärt sätt, dels hade inte Folkpartiet
              lyckats så bra ur jämställdhetsperspektiv. Ni har väl fått lite
              bakläxa nu.
            </seg>
          </u>
          <note type="speaker" n="055452e7">
            Anf. 28 PER LANDGREN (kd) replik:
          </note>
          <u who="Q4355135" xml:id="i-6b3331d7d456bb20-3" n="4946979a">
            <seg n="e4260f15">
              Herr talman! Håll i dig nu, Marie. Heder åt Marie Engström och
              Vänsterpartiet som ser problemet, erkänner problemet och vill
              åtgärda problemet.
            </seg>
            <seg n="43ec29b7">
              Jag kan inte begripa annat än att den här begränsningsregeln,
              precis som begränsningsregeln inom fastighetsbeskattningen, har
              kommit till just för att det var problem. Annars skulle de väl
              inte ha blivit föremål för beslut över huvud taget.
            </seg>
            <seg n="105c9119">
              Vi läser i propositionen att detta kan utgöra ett problem för
              hushåll med låga eller normala inkomster som varit bosatta en
              längre tid i områden där fastighetspriserna och taxeringsvärdena
              stigit och så vidare. Vad menas med detta? Jo, man menar en kombination
              av fastighetsskatt och förmögenhetsskatt.
            </seg>
            <seg n="997627fa">
              Man kan ju tycka att det här som Vänstern är med om att ta fram
              och rösta igenom nu ändå är ett erkännande av att förmögenhetsskatten
              och fastighetsskatten inte riktigt har fungerat som ni har tänkt.
              Skulle du kunna gå så långt som att säga: Ja, det är ett erkännande
              det har inte fungerat som det borde göra?
            </seg>
            <seg n="aaf21228">
              Jag vill då ställa en fråga. Marie Engström sade nyss att det
              här skulle vara kortvarigt. Tanken är att det inte skulle vara
              någon längre tid. Hur vill du då se förmögenhetsskatten? Jag antar
              att du håller med om de påståenden som görs, inte bara av borgerligheten,
              där man lyfter fram godtyckligheten, skadligheten i förmögenhetsskatten,
              frivilligheten och så vidare. Hur ska förmögenhetsskatten se ut?
              Lätta gärna på den förlåten.
            </seg>
          </u>
          <note type="speaker" n="0bbc4dbf">
            Anf. 29 MARIE ENGSTRÖM (v) replik:
          </note>
          <u who="Q4946821" xml:id="i-5011e0c101cc6536-1" n="c9b4c319">
            <seg n="bd55bfdc">
              Herr talman! Jag pratade om detta betänkande från talarstolen,
              betänkandet En begränsningsregel för förmögenhetsskatten, m.m.
              Den regel vi nu kommer att införa ser jag som en tidsbegränsad
              regel. Det hoppas jag framgick tydligt. Det gjorde jag utifrån
              att jag inte tror att den är tillräckligt omfattande jag tror
              att problemet är större än så i dag. Jag tycker att regeln är
              relativt krånglig, om man säger så. Det finns en formel man kan
              titta på och fundera över.
            </seg>
            <seg n="d1701262">
              Jag tror ändå att den begränsningsregel vi inför nu på ett bra
              sätt ska kunna fånga upp många av de människor som har råkat riktigt
              illa ut. Det hoppas jag verkligen. Men jag tror likväl att det
              behöver göras mer. Då har vi vårt förslag om att ta upp halva
              taxeringsvärdet vid förmögenhetsbeskattning. Det är svaret på
              Kristdemokraternas fråga.
            </seg>
          </u>
          <note type="speaker" n="d27ef87d">
            Anf. 30 PER LANDGREN (kd) replik:
          </note>
          <u who="Q4355135" xml:id="i-6b3331d7d456bb20-4" n="4946979a">
            <seg n="111b96bf">
              Herr talman! Jag uppskattar att Marie Engström svarar på de frågorna.
            </seg>
            <seg n="596e6b09">
              Jag vill gå in på själva utskottsbetänkandet och det förslag
              som föreligger nu. Vad är det som motiverar tremiljonersregeln,
              trots att det ändå finns sådana fall? Jag skulle säga att om det
              så bara funnes ett sådant fall så är det illa nog. Vi får ju inte
              hamna i ett sådant läge att vi måste räkna i tusental för att
              det ska kännas politiskt att här är det många röster. Vad motiverar
              tremiljonersregeln? Varför inte släppa på det taket? Människor
              drabbas ju ändå, så att säga. Det räcker ju att man har ett taxeringsvärde
              på låt oss säga fem, sex, kanske till och med sju miljoner. Då
              kan man börja prata om att stycka av och så vidare, men det är
              omständigheter som vi inte alltid känner till. Så varför just
              tre?
            </seg>
            <seg n="9442ade5">
              Jag vill också fråga en annan sak, eftersom Marie Engström för
              debattens skull har den goda vanan att svara på frågorna, och
              det gäller hushållsinkomstgränsen på 600 000. Ponera att det finns
              en ung flicka som råkar ha ett välbetalt jobb och tjänar kanske
              300 000400 000 kr och inte är husets ägare. Varför denna form
              av sambeskattning? Är ni för sambeskattning generellt, eller vad
              kommer detta sig?
            </seg>
          </u>
          <note type="speaker" n="41093820">
            Anf. 31 MARIE ENGSTRÖM (v) replik:
          </note>
          <u who="Q4946821" xml:id="i-5011e0c101cc6536-2" n="c9b4c319">
            <seg n="6861af2d">
              Herr talman! Nej, Per Landgren, Vänsterpartiet är inte för sambeskattning,
              och det tror jag att Per Landgren och andra också känner till.
              Det har vi varit ganska tydliga med under en ganska lång tid.
            </seg>
            <seg n="92e8f832">
              Jag vet att Per Landgren just nu är på väg till ett justeringsmöte
              i Egendomsskattekommittén Per Landgren ser ut att ha bråttom och
              precis de här frågorna om hushållsinkomstgränsen, tremiljonersgränsen
              och så vidare är ju faktiskt föremål för diskussioner i kommittén.
              Jag tror att det kommer klargöranden i dag när ni ska justera,
              och jag antar att Per Landgren också kommer att ha ganska bråttom
              ut för att möta journalister och tala om vad som har sagts på
              mötet. Det brukar ju vara Per Landgrens roll så att säga i den
              kommittén. Det är vi väl ganska överens om vid det här laget.
            </seg>
          </u>
          <note type="speaker" n="3df8cb79">
            Anf. 32 ULF SJÖSTEN (m) replik:
          </note>
          <u who="Q6179028" xml:id="i-6ab1f47e155ced17-2" n="f660cbff">
            <seg n="27e6c7c1">
              Herr talman! Det var ord och inga visor. Jag tänkte säga att
              Marie Engström ger prov på en god empatisk förmåga, och jag vidhåller
              det, när hon säger att vi inte ska förminska problemet med förmögenhetsskatten
              och att vi ska ta människors oro på allvar. Det är precis vad
              representanter för de fyra borgerliga partierna har stått och
              sagt här i dag, men vi har inte fått något gehör hos regeringspartiet.
            </seg>
            <seg n="cb1a837f">
              Men det här känns bra. Det här kanske kan öppna för blocköverskridande
              lösningar i framtiden när det gäller förmögenhetsskatten, så det
              känns väldigt positivt, och jag ser fram emot framtida diskussioner
              om förmögenhetsskattens reducerande och kanske också avskaffande.
            </seg>
            <seg n="df70a922">
              Marie Engström går också in på vilka ytterligare reformeringar
              av förmögenhetsskatten som Vänsterpartiet kan tänka sig att hänvisa
              till beträffande ett förslag som man har inför detta budgetår.
            </seg>
            <seg n="0e54ad63">
              Min fråga till dig, Marie, är: Varför ska vi ha en skatt som
              försvårar för nya jobb, försämrar investeringsmöjligheterna i
              Sverige, straffar de många men låter de få i viss mån löpa och
              driver kapital till utlandet? Varför ska vi ha den här skatten?
              Vilka är de bärande skälen?
            </seg>
          </u>
          <note type="speaker" n="c1c9ab16">
            Anf. 33 MARIE ENGSTRÖM (v) replik:
          </note>
          <u who="Q4946821" xml:id="i-5011e0c101cc6536-3" n="c9b4c319">
            <seg n="3cd858d1">
              Herr talman! Man måste vara ärlig och säga att rättvisan i förmögenhetsskatten
              kan diskuteras. Samtidigt finns det rättviseargument för varför
              vi ska ha en förmögenhetsskatt kvar. Vi vet av statistiken att
              70 % av dem som trots allt betalar förmögenhetsskatt i dag tillhör
              decil 10. Det är ett argument.
            </seg>
            <seg n="80f3466a">
              Problemet är att basen för att ta ut förmögenhetsskatt är för
              liten. Den borde vara bredare. Men det är sådant som man tittar
              på i kommittén.
            </seg>
            <seg n="3d591723">
              När man lyssnar på moderater och andra får man en konstig känsla
              av att ni förenklar saker ni problematiserar inte. Vad ni egentligen
              säger är: Ta bort förmögenhetsskatten så får vi tillväxt och jobb
              i det här landet. Det är en svart-eller-vitt-politik. Det är så
              enkelt. Men riktigt så enkelt är det ju inte. Det är många insatser
              som måste till för att öka tillväxten. Man måste satsa på infrastruktur,
              utbildning, bra kommunikationer och många andra saker inte minst
              kanske att reformera skatteregler för små företag. Det tror jag
              är långt viktigare. Men ni hakar upp er på detta. Förmögenhetsskatten
              har blivit den fråga som ni använder för att skapa tillväxt, och
              jag tycker att det är lite futtigt.
            </seg>
          </u>
          <note type="speaker" n="2824028c">
            Anf. 34 ULF SJÖSTEN (m) replik:
          </note>
          <u who="Q6179028" xml:id="i-6ab1f47e155ced17-3" n="f660cbff">
            <seg n="2bf0c95b">
              Herr talman! Förmögenhetsskatten är en del, en åtgärd som behövs
              för att vi ska få tillväxt och utveckling i Sverige. Det är en
              åtgärd för att vi ska komma ifrån det stelnade Sverige som socialdemokrater,
              vänsterpartister och miljöpartister för närvarande administrerar.
              Det är bara en åtgärd, men det är en viktig åtgärd.
            </seg>
            <seg n="71f60e88">
              Jag kan konstatera att Marie Engström trots allt har insett allvaret
              i just den här frågan. Rättvisan med förmögenhetsskatten kan diskuteras,
              säger Marie Engström. Problemet är stort, och vi måste ta problemet
              på allvar. Vi måste förstå människors oro och inse att den är
              berättigad. Jag tycker att det är bra besked från Vänsterpartiet,
              och jag ser fram emot ett samarbete i den här frågan i framtiden.
            </seg>
          </u>
          <note type="speaker" n="47e0a486">
            Anf. 35 MARIE ENGSTRÖM (v) replik:
          </note>
          <u who="Q4946821" xml:id="i-5011e0c101cc6536-4" n="c9b4c319">
            <seg n="f02101b0">
              Herr talman! Då kan jag passa på att avsäga mig alla inviter
              om samarbete i den här frågan. Jag är helt övertygad om att vi
              drar helt olika slutsatser.
            </seg>
          </u>
          <note type="speaker" n="6aa643ec">
            Anf. 36 BARBRO FELTZING (mp):
          </note>
          <u who="Q4859748" xml:id="i-be43ba22c5d6667b-0" n="ce47c8e8">
            <seg n="362787c0">
              Herr talman! Vänner i utskottet! Många före mig i dag har sagt
              mycket av det som jag har tänkt säga. Jag kan hålla med Marie
              Engström om det hon sade i början: Jag tycker också att den regel
              som man nu inför ska vara tidsbegränsad. Jag är väldigt medveten
              om att det är mycket problem i kustområdena. Jag är ju där ofta
              och har vänner som bor där, så jag vet att det är en svår fråga
              i kustområdena.
            </seg>
            <seg n="20a1bb9b">
              Jag vill börja med att i stället citera ett stycke ur en bok
              som jag fick som present. Den är skriven av Claes Eriksson i Galenskaparna.
              Jag tycker att ni ska lyssna och gärna le en smula, med tanke
              på vad som sagts i den här debatten av Catharina Bråkenhielm och
              flera andra.
            </seg>
            <seg n="a258b916">
              Claes Eriksson har skrivit ett litet stycke som han kallar för
              Nya julevangeliet. Det är en liten saga.
            </seg>
            <seg n="99b3129d">
              Och det hände sig vid den tiden, att från jordens alla kejsare
              utgick ett påbud att ingen längre skulle betala skatt.
            </seg>
            <seg n="37bde660">
              Detta var den första skattebefrielsen och den inträffade när
              Göran Persson var statsminister över Sverige. Hädanefter skulle
              var och en få ta hand om sin egen färd genom livet efter eget
              gottfinnande och förmåga. Så ock Josef med sin trolovade Maria
              som var havande. Medan de gladde sig åt alla pengar de nu sluppo
              att betala i skatt var tiden inne då hon skulle föda.
            </seg>
            <seg n="e67e2e4c">
              Och hon födde sin förstfödde son och lindade honom och lade honom
              i en kundvagn utanför Ikea, ty det fanns icke BB-avdelningar längre,
              eftersom ingen betalade skatt.
            </seg>
            <seg n="244ec882">
              I samma nejd drevo några TV-producenter runt i förtvivlan över
              att icke kunna finna på några nya idéer.
            </seg>
            <seg n="266017ca">
              Då hörde de ett ljud och såg ett stort ljus komma emot dem. Det
              var en engelsman från Hells Angels som kom på sin motorcykel.
            </seg>
            <seg n="d039ff71">
              De blevo mycket förskräckta. Men han sade till dem: Varen icke
              förskräckta! Se, jag bådar eder en stor glädje, som skall vederfaras
              allt folket. Ty idag har en frälsare blivit född åt er på Ikea.
              Och detta skall för eder vara tecknet: I skolen finna ett nyfött
              barn, som ligger lindat i en kundvagn.
            </seg>
            <seg n="4fe82860">
              Och så fräste han bort på sin motorcykel och alla TV-producenterna
              ropade: Halle Davidson! ty de voro mycket motorcykelintresserade.
              Och en av dem sade: Låt oss nu gå till Ikea och se vad som där
              har skett. Och de skyndade åstad dit och funno Maria och Josef
              och barnet i kundvagnen. Och en av dem sade: Herregud vilken TV-idé!
              En ny Jesus är född! Och jordens alla TV-bolag kom för att få
              visa den nye Frälsaren.
            </seg>
            <seg n="18bac7bf">
              Och jordens alla TV-tittare satte sig framför sina TV-apparater
              för att få ta del av det budskap, som det tog 100-tals år att
              sprida förra gången, men som nu skulle spridas till hela jorden
              i en och samma sekund.
            </seg>
            <seg n="07fb0a7b">
              Och Maria lyfte upp den nye Frälsaren framför TV-kamerorna och
              innan någon hunnit se en skymt av honom blev det reklamavbrott.
              Och ingenstans kunde någon se den nye Frälsaren, ty det fanns
              icke public service-kanaler längre, eftersom ingen betalade skatt.
            </seg>
            <seg n="558362ec">
              Och i stället för den nye Frälsaren fick jordens alla TV-tittare
              se en brun dryck, en grön tvål, en röd sportbil och en svart rakhyvel
              med 4 blad i stället för 3.
            </seg>
            <seg n="f4fec84b">
              Och de pratade om vad de såg och gömde det i sina hjärtan och
              sade till varandra att detta är frälsningen och de gjorde vad
              som hade blivit dem sagt och gick ut för att handla.
            </seg>
            <seg n="aa469e46">
              Bara i det lilla kungadömet Sverige handlade människorna den
              julen för över 43 miljarder kronor.
            </seg>
            <seg n="760c5dc8">
              Och i sin sandlåda satt den bortglömde nye Frälsaren och byggde
              sandslott av sanden allt runnit ut i.
            </seg>
            <seg n="40ac87c8">
              Jag är inte så duktig på att berätta historier som vår ordförande
              brukar vara när han är uppe i talarstolen. Därför tyckte jag att
              man kunde ta till sig detta.
            </seg>
            <seg n="7840219b">
              Med detta vill jag yrka bifall till utskottets förslag i betänkandet
              och säga att vi får se vad det blir i framtiden med bland annat
              förmögenhetsskatten.
            </seg>
          </u>
          <note type="speaker" n="49397cb7">
            Anf. 37 ROGER TIEFENSEE (c) replik:
          </note>
          <u who="Q6210672" xml:id="i-326603ee031e7428-3" n="228bafbc">
            <seg n="6191945b">
              Herr talman! Först vill jag tacka Barbro för en avkopplande stund
              när vi har fått lyssna till en trevlig text av Claes Eriksson.
            </seg>
            <seg n="16b8808b">
              Barbro började med att erkänna att hon ser problemen i kustområden
              och ser det här som en tillfällig lösning. Jag skulle då vilja
              koppla tillbaka till det ämne som vi debatterar. Min fråga är
              kort och gott hur Miljöpartiet avser att lösa problemen på lite
              längre sikt. Centerpartiet har föreslagit att vi ska ta bort egnahem
              som underlag för förmögenhetsskatt. Är det någonting som Miljöpartiet
              skulle kunna tänka sig?
            </seg>
          </u>
          <note type="speaker" n="4d91438f">
            Anf. 38 BARBRO FELTZING (mp) replik:
          </note>
          <u who="Q4859748" xml:id="i-be43ba22c5d6667b-1" n="ce47c8e8">
            <seg n="af78f384">
              Herr talman! Vi är också med i Egendomsskattekommittén där man
              i dag ska justera betänkandet. Vi får se i framtiden hur vi vill
              göra. När det gäller fastighetsskatten har vi alltid sagt att
              det är en skatt som vi vill sänka. Vi vill ta bort den så småningom
              och kanske göra på något annat sätt. Jag har ju lagt fram en del
              motioner själv om hur man bland annat kan utgå från inköpspriset
              i stället. Det får vi se i framtiden, hur man vill göra där.
            </seg>
          </u>
          <note type="speaker" n="ab67b065">
            Anf. 39 ROGER TIEFENSEE (c) replik:
          </note>
          <u who="Q6210672" xml:id="i-326603ee031e7428-4" n="228bafbc">
            <seg n="8eda72c5">
              Herr talman! Min fråga var mer riktad mot det vi diskuterar i
              dag, just förmögenhetsbeskattning av fastigheter och egnahem.
              Problemet är dubbelbeskattningen, att man betalar både fastighetsskatt
              och förmögenhetsskatt.
            </seg>
            <seg n="0f0880c5">
              Vi jobbar också i Egendomsskattekommittén och presenterar förslag
              om hur man ska få ett taxeringssystem i botten som ger rimliga
              och rättvisa taxeringsvärden. I dag har vi jätteproblem i kustområden
              med taxeringsvärden som inte är rimliga, som inte har bildats
              på ett rättssäkert sätt. Det är vad som händer i Egendomsskattekommittén.
            </seg>
            <seg n="0dee18c7">
              Det vi diskuterar här i dag är förmögenhetsbeskattning av egnahem.
              Barbro Feltzing säger att vi får se i framtiden. Min fråga är:
              Vad tycker du här och nu? Är det rimligt att ta ut förmögenhetsskatt
              på egnahem?
            </seg>
          </u>
          <note type="speaker" n="d66bdc07">
            Anf. 40 BARBRO FELTZING (mp) replik:
          </note>
          <u who="Q4859748" xml:id="i-b7b01c30a0de1ea9-0" n="ce47c8e8">
            <seg n="b9cc91bd">
              Herr talman! Det som har föreslagits är att man ska titta på
              om man kan gå efter halva värdet. Sedan vet vi inte hur vi kommer
              att kunna gå vidare med det förslaget. Det finns nu, och det ska
              naturligtvis tas upp i förhandlingar. Jag har svårt att uttala
              mig om hur jag vill se det. Sedan har jag naturligtvis också egna
              åsikter. Det är vad jag kan säga.
            </seg>
          </u>
          <note n="d93e0149" type="speaker">
            Anf. 41 GUNNAR ANDRÉN (fp) replik:
          </note>
          <u who="Q5556677" xml:id="i-94b813d22db4d200-0" n="ce47c8e8">
            <seg n="dc8f22de">
              Herr talman! Efter denna trevliga uppläsning, väl genomförd,
              är det svårt att begära replik om något så tråkigt som själva
              förmögenhetsskattens utformning. Får jag ändå säga att jag har
              noterat att Miljöpartiet, vilket inte kom fram i själva sagan,
              på en lång rad punkter har en annan syn på ägandet än vad som
              kommer fram i betänkandet.
            </seg>
            <seg n="444aec94">
              De motioner som inte minst Barbro Feltzing har skrivit vittnar
              om vikten av att man kan äga sitt eget hem och att man inte känner
              ett hot om att drivas bort från det egna hemmet. I det avseendet
              är det bra att Miljöpartiet har anslutit sig till begränsningsregeln.
              Problemet är att det är för lite.
            </seg>
            <seg n="551bf2a5">
              Jag skulle önska, utan att det blir någon hård polemik, att ni
              skulle lyckas bättre på detta område i regeringsförhandlingarna.
              Det hade kunnat göra att fler människor inte känner sig hotade
              när det gäller en så central del som boendet. På den punkten håller
              jag med Marie Engström om att vi inte ska förminska problemen
              utan vi måste se till varje individuellt fall. Det är tyvärr så
              att inte minst ganska många äldre människor känner ett hot, att
              de inte klarar detta. De kan inte hantera dessa konstiga regler
              och så vidare. Det är ett väl så stort samhällsproblem på det
              individuella planet som de statsfinansiella vådorna av den här
              ganska marginella sänkningen.
            </seg>
          </u>
          <note type="speaker" n="840af494">
            Anf. 42 BARBRO FELTZING (mp) replik:
          </note>
          <u who="Q4859748" xml:id="i-be43ba22c5d6667b-2" n="ce47c8e8">
            <seg n="d08350ef">
              Herr talman! Tack för de vänliga orden. Jag kan i mycket hålla
              med om det som Gunnar Andrén säger här. Det är ett problem. Vi
              vill gå längre, naturligtvis. Vi har haft debatter tillsammans,
              och vi vet att vi tycker så. Det är det jag kan säga i dagens
              läge.
            </seg>
          </u>
          <note type="speaker" n="6be2d3fa">
            Anf. 43 ULF SJÖSTEN (m) replik:
          </note>
          <u who="Q6179028" xml:id="i-6ab1f47e155ced17-4" n="f660cbff">
            <seg n="bf7a6771">
              Herr talman! Också jag tackar för uppläsningen. Jag vet inte
              om någon ska ta åt sig och inte heller varför, men det var en
              trevlig uppläsning.
            </seg>
            <seg n="25f90de7">
              Barbro Feltzing och Miljöpartiet inser uppenbarligen också att
              förmögenhetsskatten är ett problem som inte löses genom det betänkande
              som vi debatterar i dag. Därför vill jag ställa samma fråga till
              Barbro Feltzing som representant för Miljöpartiet som jag ställde
              till Marie Engström tidigare och som jag egentligen inte fick
              något svar på.
            </seg>
            <seg n="3545a37d">
              Varför ska vi ha en skatt som försvårar framkomsten av nya jobb,
              försämrar investeringsmöjligheterna i Sverige, straffar de många
              men i många fall låter de få löpa och driver kapital ut från Sverige?
              Varför ska vi egentligen ha den skatten?
            </seg>
          </u>
          <note type="speaker" n="7bd59e7b">
            Anf. 44 BARBRO FELTZING (mp) replik:
          </note>
          <u who="Q4859748" xml:id="i-be43ba22c5d6667b-3" n="ce47c8e8">
            <seg n="4883dddd">
              Herr talman! Vi tänker mycket på det. Vi vill också se om det
              är som man hör från bland annat Svenskt Näringsliv och näringslivet
              att skatten driver bort kapital. En del av det får vi ta till
              oss, och vi ska även lyssna på andra parter.
            </seg>
            <seg n="ff40e0d0">
              Jag kan säkert hålla med om en del. Vi måste få pengar investerade
              i Sverige. Det är självklart. Hur vi ska lösa det ligger i framtiden.
              Det kanske är en snar framtid. Jag kan hålla med lite grann om
              det. Men vi måste titta på det ordentligt innan vi bestämmer hur
              vi ska göra.
            </seg>
          </u>
          <note type="speaker" n="99ad8537">
            Anf. 45 ULF SJÖSTEN (m) replik:
          </note>
          <u who="Q6179028" xml:id="i-6ab1f47e155ced17-5" n="f660cbff">
            <seg n="f8d39787">
              Herr talman! Det förefaller som att det finns en ganska bred
              majoritet för att problemställningarna kring förmögenhetsskatten
              inte är lösta i och med dagens betänkande och det eventuella beslut
              vi fattar i eftermiddag kl. 16.00, och det känns mycket bra. Det
              öppnar oanade möjligheter i framtiden för samarbete, som jag tidigare
              sagt.
            </seg>
            <seg n="d95bcd30">
              Vilka framtida förändringar kan Barbro Feltzing och Miljöpartiet
              se i dag? Vilka diskussioner har förts? Är det någonting som ni
              kan delge oss andra här i utskottet och övriga som lyssnar på
              oss? Vilka tankar har ni om förändringar av förmögenhetsskatten?
            </seg>
          </u>
          <note type="speaker" n="c0c9bc84">
            Anf. 46 BARBRO FELTZING (mp) replik:
          </note>
          <u who="Q4859748" xml:id="i-be43ba22c5d6667b-4" n="ce47c8e8">
            <seg n="d28665c4">
              Herr talman! Jag kan nog inte delge mycket i dag. Tyvärr är det
              så. Vi samarbetar med två partier till, och Egendomsskattekommittén
              arbetar. Vi tar till oss allt detta. Jag kan tyvärr inte ge något
              svar i dag även om jag skulle vilja det.
            </seg>
          </u>
          <note n="3cbb0aff">
            Föredrogs
          </note>
          <note n="e7733a78">
            Överläggningen var härmed avslutad.
          </note>
          <note n="84d1786a">
            7 § Svensk strategi för ökad global finansiell stabilitet
          </note>
          <note type="speaker" n="4965cd39">
            Anf. 47 CARIN LUNDBERG (s):
          </note>
          <u who="Q4963953" xml:id="i-e5cd744bc611ba07-0" n="264020f9">
            <seg n="50add5b9">
              Herr talman! Våren 2001 begärde finansutskottet att regeringen
              skulle arbeta fram en globaliseringsstrategi där bland annat Tobinskatten
              och andra förslag för att öka stabiliteten i det internationella
              finansiella systemet värderades och prioriterades. Den strategin
              skulle utgöra grunden för Sveriges agerande i internationella
              församlingar.
            </seg>
            <seg n="5f4cd31f">
              Anledningen till att finansutskottet och riksdagen gjorde en
              sådan framställan var att vi har sett att de senaste årtiondena
              har världens olika finansmarknader blivit alltmer sammanflätade.
              Flertalet nationella kapital- och valutakontroller har tagits
              bort. Verksamhets- och placeringsregler för olika typer av finansinstitut
              har liberaliserats. Nya institut och finansiella instrument har
              utvecklats. Omsättningen på marknaderna har stigit explosionsartat.
            </seg>
            <seg n="de3d3e69">
              I grunden är det en positiv utveckling som ökar möjligheterna.
              Men det ökar också riskerna för nationella finansiella kriser.
              Det finns också risken att man underlättar finansiering av terrorism
              och organiserad brottslighet. Kostnaderna ha varit omfattande
              för dessa kriser.
            </seg>
            <seg n="05e619e5">
              Det är därför som vi nu har fått en skrivelse från regeringen,
              Spelregler för globala marknader svensk strategi för ökad internationell
              finansiell stabilitet . Där presenterar regeringen de åtgärder
              som man tänker vidta för att förhindra och hantera finansiella
              kriser. Utskottet anser att skrivelsen bildar en god grund för
              Sveriges politik i till exempel IMF och Världsbanken. Utskottet
              föreslår att skrivelsen läggs till handlingarna.
            </seg>
            <seg n="874c01f6">
              Utskottet hanterar också en rad motioner bland annat om Tobinskatten.
              Där föreslår utskottet att motionerna ska avstyrkas bland annat
              med motiveringen att skatten i praktiken är omöjlig att införa.
              Det finns också motioner om åtgärder för finansiell stabilitet
              och ökad insyn och angående Sveriges agerande i IMF och Världsbanken.
              Utskottet anser att de förslag som regeringen presenterar ligger
              väl i linje med det som tas upp i motionerna.
            </seg>
            <seg n="fdf21a04">
              När det gäller riksdagens inflytande över Sveriges agerande i
              IMF och Världsbanken noterar utskottet att förändringar är på
              gång. Dels har riksdagen nyligen beställt regelbundet framtagna
              skrivelser av regeringen, dels har regeringen också annonserat
              att det bör ske en kontakt mellan riksdagen och regeringen inför
              organisationernas årsmöten.
            </seg>
          </u>
          <note type="speaker" n="abac6cbf">
            Anf. 48 LARS BÄCKSTRÖM (v):
          </note>
          <u who="Q5591718" xml:id="i-965333773012d1b5-0" n="ee99e7df">
            <seg n="187f2300">
              Herr talman! Det finns för få reservationer till betänkandet.
              Vi har skrivit nog med reservationer. Det är inte där felet ligger.
              Jag ska återkomma till varför om en liten stund.
            </seg>
            <seg n="3d807279">
              I den här debatten är det ofta en grupp som säger: Globaliseringen
              skänker välstånd. Sedan är det en grupp som säger: Globaliseringen
              skapar fattigdom. Naturligtvis har bägge sidorna rätt. Ingen brukar
              ha helt fel.
            </seg>
            <seg n="22d08a47">
              Redan Karl Marx beskrev faktiskt den globala kapitalismen. Den
              är enastående på att skapa välstånd. Men den driver också många
              människor i fattigdom. Om tre blir rika och en blir utfattig är
              inte den utfattige hjälpt av de tre rika. Det är ingen lindring.
              Det är den slitna bilden av att stå med fötterna i is och eld.
              Statistiken hjälper inte.
            </seg>
            <seg n="7ec8493a">
              Lokala marknader kräver lokala regler, nationella marknader och
              regionala marknader kräver sina regler, och globala marknader
              kräver globala spelregler. Regeringen har tagit fram den här skrivelsen,
              och den går åt rätt håll. Men vi tycker inte att den går tillräckligt
              långt. Regeringen skriver i skrivelsen på s. 8: Därmed är Tobinskattens
              införande avlägset i dagsläget. Andra vägar bör ges prioritet.
            </seg>
            <seg n="ffa8f0d4">
              Jag kan förstå att man väljer den lättaste vägen. Tobinskatten
              är en svår väg. Vi motionerade och sade: Man bör inte väja för
              det svåra utan även försöka den vägen. Den är också nödvändig.
              Därför motionerade vi. De borgerliga partierna motionerade också
              fast åt helt motsatt håll. De sade att riksdagen bör säga att
              det är en omöjlig väg. Man bör avvisa den vägen och stänga den
              dörren.
            </seg>
            <seg n="c42e40cf">
              Tyvärr har det just i år skapats en majoritet i finansutskottet
              till förmån för en text som ligger närmare de borgerliga partiernas
              än regeringens linje. Därför har de borgerliga partierna inte
              behövt reservera sig. Det tycker jag är beklagligt. Därför finns
              det för få reservationer.
            </seg>
            <seg n="00d037f2">
              I betänkandet på s. 14 säger man att det i praktiken är omöjligt.
              Det är ett steg åt fel håll. Vår reservation ligger närmare regeringens
              förslag än vad riksdagsmajoritetens förslag gör i det här betänkandet.
              Det är lite knöligt för många.
            </seg>
            <seg n="6e1d65e4">
              Vi bör fortsätta att verka för en Tobinskatt. Vi har från Vänsterpartiet
              skrivit i vår reservation att det inte är en väg som är lätt att
              gå utan svår. Men den är nödvändig att pröva. Den kommer också
              att driva på de andra metoderna. Tillsammans skapar detta ett
              opinionstryck.
            </seg>
            <seg n="d3800519">
              En global kapitalism kräver globala regelverk. Vi behöver bygga
              något nytt efter det som en gång hette Bretton Woods-överenskommelsen
              och reglerade de globala marknaderna. Fasta växelkurser är inte
              någon väg tillbaka. Det kommer inte att gå. Vi har rörliga växelkurser,
              och det skapar sina problem. En del länder försöker med något
              som kallas smutsig växelkurs. Men inte heller det är egentligen
              något bra. Det är ett mystiskt svårgenomträngligt system.
            </seg>
            <seg n="97b856a5">
              Syftet med Tobinskatten är att ge ett redskap för att återställa
              en del av det som förlorades i Bretton Woods. James Tobin skrev
              om den första gången år 1972. Bretton Woods-överenskommelsen gick
              sönder den 15 augusti 1971. Det var inte en åtgärd för att lösa
              världsfattigdomen. Det var inte en åtgärd för att stoppa alla
              möjligheter till globala finanskriser. Det var en åtgärd för att
              skapa ökad stabilitet i den nya återglobaliserade kapitalismen
              som försvann efter första världskriget. Man trodde på kapitalism
              i ett land och socialism i ett land under ungefär 50 år. Det fungerade
              under den perioden.
            </seg>
            <seg n="832191bc">
              Men vad har hänt sedan? Jo, sedan fick vi hyperkapitalismen Mexiko,
              Argentina och Sydostasien. Då tog man vara på Tobins idé. Och
              det var bra, för den kan hjälpa.
            </seg>
            <seg n="9fa948c9">
              Jag kommer från en varvsstad på västkusten. När jag växte upp
              var offshoremarknad något positivt något som gav jobb till industriarbetare.
              Det var något som man producerade och som fanns i verkligheten.
              I dag är offshoremarknad något helt annat. Det är finansiella
              frihamnar som borde stängas. Det är karibiska skattepirater och
              annat elände på Bahamas och Caymanöarna som borde rökas ut. Det
              borde vi hjälpa till med, och där kan Tobinskatten vara ett verktyg.
            </seg>
            <seg n="6f58d7cb">
              Inte ens i USA är man längre så säker på att historien är slut
              och kapitalismen har segrat och att vi ska ha en total laissez-faire-
              kapitalism över hela klotet. Presidentkandidat efter presidentkandidat
              kommer och säger att vi måste göra något åt de multinationella
              företagen, som till och med börjar skattefly från USA och lägga
              sig på Bahamas, Caymanöarna och överallt. Till och med i USA börjar
              en insikt växa om att en annan värld är möjlig och att vi kan
              göra något åt detta. Jag tror att detta är en metod som vi ska
              jobba med och fortsätta med och inte avvisa. Naturligtvis ska
              vi gå de andra vägarna också, men vi behöver någonting. Det goda
              med det här är att det är ett grus i maskineriet som kan ge intäkter
              som kan användas mot den globala fattigdomen, som också har skapats
              av framsteg som vinns i den globala kapitalismen.
            </seg>
            <seg n="bb9f5bb0">
              Herr talman! Många av er har hört uttrycket att humlan inte kan
              flyga. Det kan den visst! Det går att skapa en Tobinskatt om vi
              driver på. Man kan börja i några regioner. Visst blir den som
              effektivast om den blir totalt global. Men det bästa får inte
              bli det godas fiende.
            </seg>
            <seg n="bf45eb84">
              Därför, herr talman, yrkar jag bifall till vår reservation nr
              1. Jag avstår från att yrka bifall till den andra reservationen.
              Den är lika viktig, men vi försöker korta ned tiden.
            </seg>
          </u>
          <note type="speaker" n="560771e8">
            Anf. 49 YVONNE RUWAIDA (mp):
          </note>
          <u who="unknown" xml:id="i-effd0cdfa4289a18-0" n="fe98bde7">
            <seg n="c1c17661">
              Herr talman! Jag tänker fortsätta där Lars slutade. Jag vill
              också betona att en annan värld är möjlig och att det är beklagligt
              att regeringen och socialdemokraterna i utskottet avvisar idén
              om en Tobinskatt på det sätt som man gör i betänkandet.
            </seg>
            <seg n="02bb03ba">
              Flertalet länder tycker i dag att idén med Tobinskatt är värd
              att pröva, och man vill gärna jobba vidare med den. Det är bland
              annat Argentina, Brasilien, Chile, Frankrike, Indien och Kanada.
              Det är oerhört beklagligt att Sverige har valt en väg där man
              inte vill pröva Tobinskatten och inte vill jobba för att införa
              en sådan. Vi måste göra någonting för att komma åt spekulationsekonomin.
              Det är absurt när den globala valutahandeln dagligen omsätter
              1 785 miljarder kronor. Valutahandeln är ungefär 50 gånger större
              än varuhandeln. Vi måste komma åt alla de kriser vi har sett under
              80- och 90-talen. Vi hade 114 bank- och finanskriser. Där är Tobinskatten
              ett viktigt redskap.
            </seg>
            <seg n="010711eb">
              Men den är också någonting annat en annan möjlighet. En annan
              värld är möjlig, och det handlar också om att se till att komma
              åt den extrema fattigdomen och den extrema hungern. En Tobinskatt
              skulle kunna finansiera FN:s millenniemål om en rättvisare värld.
              De pengarna kan finansiera en minskning av den extrema fattigdomen
              och hungern. Det är också en viktig frågeställning.
            </seg>
            <seg n="68750c66">
              Det finns ett förslag till fördrag som har tagits fram av ett
              nätverk av forskare vid Network Institute for Global Democratization
              nätverksinstitutet för global demokratisering. Förslaget bygger
              på att man inte behöver ha en total internationell enighet, även
              om det vore bra. Ett sådant här fördrag skulle kunna träda i kraft
              när 30 länder eller ett antal stater som omfattar minst 20 % av
              den globala valutamarknaden har anslutit sig.
            </seg>
            <seg n="7e7ca24d">
              Vi tycker att det är oerhört sorgligt att regeringen och socialdemokraterna
              i utskottet har antagit sin linje. Vi hoppas att de kan omvärdera
              frågan framöver så att vi får en majoritet i Sverige som stöder
              idén om en Tobinskatt och som vill driva den internationellt.
            </seg>
            <seg n="d6f7da9c">
              Jag vill också ta upp frågan om Internationella valutafonden
              och Världsbanken. De här två finansiella instituten har otroligt
              stor påverkan på fattiga länders utveckling. De har det dels genom
              den makt de har över fattiga länders makroekonomiska reformer,
              dels genom att de ger finansiellt stöd. Vi kritiserar de krav
              som man i dag ställer på ekonomisk och strukturell anpassning.
              Man driver bland annat långtgående avreglering av marknader som
              får allvarliga sociala och ekologiska konsekvenser. Det ifrågasätter
              vi. Vi skulle vilja ha en annan politik i Internationella valutafonden
              och Världsbanken.
            </seg>
          </u>
          <note n="16f8d677">
            Jag stöder och yrkar bifall till reservationerna 2 och 3.
          </note>
          <u who="unknown" xml:id="i-f20b9b621e59d5eb-0" n="fe98bde7">
            <seg n="cf3ee5af">
              Jag ska även ta upp den insyn som finns i dag från den svenska
              allmänheten, de svenska frivilligorganisationerna och den svenska
              riksdagen i Internationella valutafonden och i Världsbanken. Det
              har kritiserats mycket att regeringen har haft låsta dörrar och
              fört sin politik utan att förankra den vare sig genom en debatt
              i Sverige eller genom att man har diskuterat frågan i riksdagen.
              Utskottet har nu uttalanden om detta, och även minister Gunnar
              Lund har sagt att man ska förbättra det och rapportera i riksdagen
              inför årsmötena i Världsbanken och Internationella valutafonden.
              Man ska se till att det blir en bredare debatt i Sverige om de
              här frågorna och man ska förankra den svenska linjen i de här
              viktiga forumen. Det är viktiga forum för att få en rättvisare
              och bättre värld. Vi är tacksamma för de initiativen från Gunnar
              Lund och för uttalandena från utskottet. Det kan leda till en
              förbättring.
            </seg>
            <seg n="f40526d3">
              En annan, bättre, mer rättvis och mer ekologiskt hållbar värld
              är möjlig. Det är olyckligt att Tobinskatten i dag förkastas av
              riksdagsmajoriteten. Jag hoppas att vi ser en annan värld senare
              i år eller nästa år.
            </seg>
          </u>
          <note type="speaker" n="e294824f">
            Anf. 50 BO BERNHARDSSON (s):
          </note>
          <u who="Q3374789" xml:id="i-5b99154a9fcde5a6-0" n="dbb96127">
            <seg n="1aa0527f">
              Herr talman! Ämnet för debatten är hur en politisk globaliseringsstrategi
              ska se ut på det område som handlar om spelreglerna för den globala
              finansmarknaden och en önskan att skapa bättre stabilitet på den.
            </seg>
            <seg n="74fb7c66">
              Det är lite frestande för mig att ge mig in i diskussionen om
              vilka reservationer som borde ha lämnats och som inte har lämnats
              och vilka reservationer som har lämnats men som kanske inte borde
              ha lämnats. Men jag gör inte det.
            </seg>
            <seg n="9cdda5c8">
              Globaliseringen är en process, och inget tillstånd. Det är en
              process som innebär att vi rör oss bort från en värld med i huvudsak
              nationella ekonomier till en värld med en global ekonomi. Men
              där är vi inte långt ifrån. Det finns skäl att stryka under i
              debatten att världsekonomin fortfarande bäst beskrivs som internationell,
              det vill säga att den i huvudsak består av nationella, i hög grad
              skilda ekonomier och framför allt av skilda politiska beslutsrum.
              Det är viktigt att ha detta med sig i diskussionen om globalisering.
            </seg>
            <seg n="f4cfc38f">
              Däremot pågår naturligtvis globaliseringsprocessen. Den pågår
              med ökad kraft. Den har också, som har sagts här, sina starkt
              positiva sidor. Ökad handel och internationell specialisering
              är tveklöst en källa till växande välstånd under vissa förutsättningar.
              Utbyte mellan olika traditioner och kulturer berikar och skapar
              vidsynta människor. Det är vi övertygade om.
            </seg>
            <seg n="4110ba1d">
              Det är emellertid också så, samtidigt som de här positiva sidorna
              finns, att globaliseringen genererar nya problem i alla fall för
              den som inte tror att den fria marknaden alldeles av sig självt
              alltid leder till den bästa av världar. Därför är erfarenheten,
              vid sidan av processens goda sidor, att de gränslösa finansmarknaderna
              också ökar risken för, och förekomsten av, nationella och internationella
              kriser. Sådana är inte gratis. Tillväxten dämpas. Kostnaderna
              och de sociala konsekvenserna är stora. För många enskilda människor
              och grupper kan de vara direkt katastrofala. Det är därför vi
              har den här diskussionen i kammaren. Det är därför vi har skrivelsen.
              Det är därför vi diskuterar en globaliseringsstrategi. Det har
              också nämnts att globaliseringen av finansmarknaderna har lett
              till nya möjligheter för skatteflykt och ekonomisk brottslighet.
            </seg>
            <seg n="8d8daf7d">
              Herr talman! En fråga som då ställs på sin spets är hur man,
              givet att nationerna inte längre var och en för sig kan bygga
              regelsystem som fungerar, ska skapa globala eller internationella
              regelsystem som bidrar till finansiell stabilitet och förhindrar
              de kriser som vi har talat om. Det handlar alltså om regelverk.
              Det handlar om bättre tillsyn och bättre kontroll av finansmarknaderna.
            </seg>
            <seg n="bf071469">
              Regeringen har här i skrivelsen pekat ut fjorton punkter på fyra
              områden där det här arbetet ska drivas vidare med sikte på finansiell
              stabilitet. Det är alltså de uppgifter som man i dagsläget prioriterar.
              Det innebär naturligtvis inte att man inte ska fortsätta diskutera
              problematiken och även diskutera andra åtgärder och kanske nya
              prioriteringar.
            </seg>
            <seg n="5cad8e07">
              Det mest kända förslaget för att åstadkomma en lite mer trögrörlig
              och mindre krisbenägen internationell finansmarknad är den så
              kallade Tobinskatten. Det är en konkret idé. Det är en spännande
              idé. Men det finns åtminstone två problem med Tobinskatten. Det
              första är att den kräver internationell uppslutning. Alla, eller
              i varje fall väldigt många och ganska säkert alla de stora länderna,
              måste ställa upp bakom skatten och vara beredda att införa den.
              Så är det inte. Och det är mycket långt dit.
            </seg>
            <seg n="1d8d6a97">
              Man skulle kunna säga att okej, det skulle vi väl kunna leva
              med. Och sedan skulle man kunna jobba väldigt bestämt i den riktningen
              i alla fall. Men till det här måste läggas att meningarna, och
              inte bara de ideologiskt starkt präglade meningarna, om Tobinskatten
              går starkt isär när det gäller just huruvida den skulle vara verkningsfull,
              hur den skulle se ut, hur den skulle konstrueras mer exakt och
              om den verkligen skulle ha avsedda effekter. Nästan alla analytiker
              och forskare, också James Tobin själv, menar att en sådan skatt
              knappast skulle kunna förhindra akuta valutakriser.
            </seg>
            <seg n="1e4c1ff2">
              Det är i sammanfattning skälen till att regeringen, och också
              utskottet, i dagsläget prioriterar en annan politik. Men det innebär
              självklart inte att diskussionen avstannar. Den måste fortsätta
              såvida vi inte rätt som det är står i en värld där den här problematiken
              inte längre är en problematik, det vill säga detta med obalanser
              eller kriser förorsakade av den internationella finansmarknaden.
            </seg>
            <seg n="7fb0abd9">
              Herr talman! Det finns en rad andra frågor som behandlas i skrivelsen
              och i motionerna som handlar just om det jag har nämnt: förbättrad
              tillsyn, olika nya regelverk som måste implementeras och så vidare.
              Här är det dock på de flesta områden så att avsikterna, ambitionerna,
              i motionerna överensstämmer väl med regeringens skrivelse och
              också med vad utskottet har för uppfattning. Så vi behöver kanske
              inte ägna det någon längre tid.
            </seg>
            <seg n="cbf79884">
              En fråga som jag ändå skulle vilja ägna åtminstone lite tid handlar
              om att globaliseringen jag har nämnt det tidigare lyfter fram
              frågeställningen hur det demokratiska inflytandet över processer
              och beslutsfattande ska kunna bibehållas, ja hur det ska kunna
              stärkas, när alltfler beslut fattas i en internationell miljö
              och i internationella forum. Hur ska riksdagen kunna få inflytande?
              Hur ska medborgarna på ett bra sätt bli informerade? Hur ska det
              demokratiska systemet i Sverige kunna delta i den här internationella
              och globala processen?
            </seg>
            <seg n="a4c0edb7">
              Här har riksdagen redan tidigare gjort en beställning med innebörd
              att regeringen ska återkomma med en skrivelse till riksdagen och
              det ska den göra regelbundet som redovisar hur arbetet i IMF,
              Världsbanken och de regionala utvecklingsbankerna fortlöper och
              vilka de svenska prioriteringarna är i de diskussioner som förs
              och de beslut som fattas där. Här menar utskottet att den beställning
              som vi har gjort, tillsammans med signaler från regeringen om
              att man aktivt ska verka för att riksdagens insyn och inflytande
              över de här frågorna ska stärkas, skapar goda förutsättningar
              för framsteg på området. Jag vill betona att det här är en oerhört
              viktig diskussion och en viktig utveckling. Riksdagen måste få
              bättre inflytande över processen.
            </seg>
          </u>
          <note n="1c167e01">
            Herr talman! Jag yrkar bifall till förslaget i utskottets betänkande
            med den innebörden att skrivelsen läggs till handlingarna och
            att de motionsyrkanden som behandlats avstyrks.
          </note>
          <note type="speaker" n="0212297d">
            Anf. 51 YVONNE RUWAIDA (mp) replik:
          </note>
          <u who="unknown" xml:id="i-f2667836c6b47b37-0" n="fe98bde7">
            <seg n="74ef02c2">
              Herr talman! Jag hade just tänkt fråga, Bo Bernhardsson, vilka
              dina argument mot Tobinskatten var. Men jag fick höra dem från
              talarstolen. Som jag förstod det hade du två argument mot Tobinskatten.
              Det ena var att den kräver internationell uppslutning. Men det
              blir ju inte bättre av att Sverige inte driver frågan. Det finns
              redan många stora länder som driver Tobinskatten. Att Sverige
              inte gör det gör inte uppslutningen större utan mindre. Och vem
              vet hur många länder som skulle ansluta sig?
            </seg>
            <seg n="7ea98361">
              Det finns också olika bedömningar av hur många länder som behöver
              införa Tobinskatt. Vissa säger att det räcker med ett 30-tal länder
              eller ett antal länder som omfattar 20 % av valutamarknaden. Det
              kan man alltid diskutera. Men här verkar Sverige ha intagit ställningen
              att är det inte alla länder är det ointressant och använda detta
              som ett argument för att inte driva Tobinskatten. Det är väldig
              synd. Vad är argumentet? Det är inget argument för att vara mot
              Tobinskatten.
            </seg>
            <seg n="01f8e02b">
              Sedan hörde jag ett argument mot, och det var att man inte kan
              stoppa valutakriser med en Tobinskatt. Nej, det är ingen som har
              påstått att man kan stoppa valutakriser. Däremot är det så att
              ett minskat flöde av onödiga transaktioner minskar snabbheten
              och omfattningen av kriser när dessa väl kommer. Det kanske till
              och med hindrar någon kris. Om man har en Tobinskatt ges också
              möjligheter att införa andra kontrollverktyg vid akuta kriser.
              Man skaffar sig ett verktyg som man kan använda vid en reell kris.
              Man skaffar sig mer tid. Bara det är ju viktigt för att få en
              stabilare global valutamarknad.
            </seg>
          </u>
          <note type="speaker" n="ab6b5b94">
            Anf. 52 BO BERNHARDSSON (s) replik:
          </note>
          <u who="Q3374789" xml:id="i-5b99154a9fcde5a6-1" n="dbb96127">
            <seg n="c3a85925">
              Herr talman! Jag tycker att det är en bra invändning att säga
              att man inte kan ge upp ett krav bara för att inte alla redan
              omfattar den. Det är inte bara en bra invändning utan den är till
              och med stark. Men jag tror också att jag sade att det vore gott
              och väl om det vore den enda invändningen mot Tobinskatten, alltså
              att faktiskt inte alla i dagsläget omfattar den även om jag tror
              att det är nog så problematiskt.
            </seg>
            <seg n="34415c72">
              Jag sade också att det finns en annan problematik som ser ut
              så att det råder stor oenighet inte bara bland politiker, där
              är det naturligtvis ofta i första hand politiskt driven oenighet,
              utan också bland dem som finns i facket och bedömer det från mer
              vetenskapliga utgångspunkter. Det gör saken ännu mer komplicerad
              och ger skäl till ytterligare betänketid och diskussion innan
              man bestämmer sig för att driva en sådan förändring. Jag tror
              ändå att jag nämnde det i anförandet.
            </seg>
            <seg n="056dbfa6">
              Sedan är det inte så att det här innebär att diskussionen tar
              slut. Den fortsätter. Det här är en prioritering när det gäller
              det internationella arbetet på området. Det är en prioritering
              där man säger att i dagsläget är det andra saker som är mer självklara
              och mindre omstridda som ska prioriteras.
            </seg>
          </u>
          <note type="speaker" n="479a1a05">
            Anf. 53 YVONNE RUWAIDA (mp) replik:
          </note>
          <u who="unknown" xml:id="i-f2667836c6b47b37-1" n="fe98bde7">
            <seg n="09a1790a">
              Herr talman! Men om just Sverige skulle prioritera frågan om
              Tobinskatten, jobbade med den och förde en diskussion med andra
              länder, med organisationer och andra aktörer, skulle kanske oenigheten
              kring Tobinskatten bli mindre och uppslutningen större. Vad man
              nu säger i betänkandet och som jag tycker är väldigt sorgligt
              är att Tobinskatten i praktiken är omöjlig. Dessförinnan hade
              vi i alla fall en regering som var splittrad. Olika statsråd tyckte
              olika och sade olika saker, men nu avför man Tobinskatten i betänkandet.
            </seg>
            <seg n="0c72f1d6">
              Bo Bernhardsson gör inte detta i sitt anförande här, vilket är
              bra. Ändå säger man att detta inte är prioriterat, och det tycker
              jag verkligen är olyckligt. Att det är en prioriterad fråga att
              diskutera och att driva vidare vore det minsta som jag tycker
              att man skulle kunna anse. Jag tror nog också att Bo Bernhardsson
              själv skulle vilja det, för han tycker ju att idén är spännande.
              Vi får väl hoppas på en fortsatt diskussion inom socialdemokratin.
            </seg>
            <seg n="04bc66ec">
              Det finns olika uppfattningar om Tobinskatten, men jag tror ändå
              att den är värd att lyftas fram och prioriteras i diskussionen
              och i debatten. Man har faktiskt i flera länder fastslagit att
              Tobinskatten är intressant, och jag tror att den är ett redskap
              som kommer att vara väldigt viktigt i framtiden för att människor
              ska få förtroende för politiken och för att vi ska kunna få en
              mer rättvis värld. Något som ofta glöms bort är vad vi kan göra
              med Tobinskattens intäkter. Det kommer att handla om mer pengar
              än dagens totala bistånd för att bekämpa extrem fattigdom och
              hunger. Också det är en oerhört viktig aspekt.
            </seg>
          </u>
          <note type="speaker" n="b2c910ef">
            Anf. 54 BO BERNHARDSSON (s) replik:
          </note>
          <u who="Q3374789" xml:id="i-5b99154a9fcde5a6-2" n="dbb96127">
            <seg n="9cd6b3cd">
              Fru talman! Till att börja med får jag kanske berätta vad jag
              tycker. Det är klart att man kan spekulera. Jag tycker att det
              är en spännande idé, men det är också en idé som går att ifrågasätta
              på alltför många punkter. Man kan tycka att någonting är spännande
              utan att tro på att det är färdigt att realisera.
            </seg>
            <seg n="6d61f029">
              Faktum är att hur man än betraktar Tobinskatten är den i dagsläget
              och det vågar jag nog påstå för lång tid framöver icke möjlig
              att förverkliga, alldeles oavsett om Sverige skulle driva frågan.
              Till det kommer, vilket jag nu har sagt några gånger, att själva
              konstruktionen inte övertygar. Det är för många punkter i Tobinskatten,
              hur spännande den är, som gör att det finns skäl att tveka.
            </seg>
          </u>
          <note type="speaker" n="937908c0">
            Anf. 55 LARS BÄCKSTRÖM (v) replik:
          </note>
          <u who="Q5591718" xml:id="i-965333773012d1b5-1" n="ee99e7df">
            <seg n="e16af132">
              Fru talman! Jag vill uppehålla mig vid de reservationer som inte
              är anförda, något som jag på ett sätt är tacksam för. Det finns
              motioner där det krävs att riksdagen skulle uttala att regeringen
              i internationella forum ska avvisa Tobinskatten. Det är lyckosamt
              att det inte finns reservationer till förmån för detta. De som
              inte har anfört dem kan väl redogöra för varför de inte gjorde
              det.
            </seg>
            <seg n="4615e66c">
              I sin skrivelse sade regeringen faktiskt att detta är en fråga
              som vi inte prioriterar utan vi väljer andra vägar. Var priset
              för att få dessa företrädare att avstå från reservationerna att
              glida åt deras håll och säga att Tobinskatten är omöjlig? Då var
              priset för högt, och det tror jag att vi ska fundera på nästa
              år, för frågan kommer tillbaka. Det är ett för högt pris, för
              regeringen säger inte att den är omöjlig utan den säger att den
              är svår att genomföra, och det är annan sak. Vi ska så att säga
              inte kompromissa bort färdriktningen för att slippa en reservation.
            </seg>
            <seg n="bd26144b">
              Jag vill vidare bara erinra om att det ibland kan gå troll i
              ord. Jag citerar följande ur den fjortonde av de punkter i regeringens
              skrivelse som nämndes av Bo Bernhardsson: En möjlighet är att
              nå en överenskommelse mellan industriländerna i t.ex. OECD om
              att höja avgifterna för finansmarknadernas tillsyn och avsätta
              detta belopp till internationella stödinsatser.
            </seg>
            <seg n="73731333">
              Låter inte detta som något väldigt likt en Tobinskatt? Jag sade
              inte att det är en Tobinskatt, men det är en avgift som går ut
              på tillsynen av de internationella transaktionerna. En sådan skulle
              man kunna ha inom OECD-kretsen. Det framhålls vidare att denna
              möjlighet liksom de frågor som förslaget ger upphov till måste
              utredas närmare. Ja, så är det, liksom med Tobinskatten. Vi bör
              gå i denna riktning, för det är nödvändigt att för en alltmer
              global kapitalism skaffa ett globalt regelverk.
            </seg>
          </u>
          <note type="speaker" n="f4a1c6f0">
            Anf. 56 BO BERNHARDSSON (s) replik:
          </note>
          <u who="Q3374789" xml:id="i-5b99154a9fcde5a6-3" n="dbb96127">
            <seg n="4838adc8">
              Fru talman! Det sista kan jag ju instämma i. Men jag vidhåller
              att i dagsläget är Tobinskatten som den ser ut och givet de förutsättningar
              som gäller en omöjlighet. Jag vidhåller nog det språkbruket. Tobinskatten
              har funnits som idé i ungefär 30 år, och under den tiden har idén
              gjorts om, utvecklats och kompletterats. Jag är övertygad om att
              diskussionen som sådan om olika instrument i den här riktningen
              kommer att fortsätta. Det är en annan sak, men i dagsläget är
              Tobinskatten en omöjlighet jag vidhåller det uttrycket.
            </seg>
          </u>
          <note type="speaker" n="ba3f0e53">
            Anf. 57 LARS BÄCKSTRÖM (v) replik:
          </note>
          <u who="Q5591718" xml:id="i-965333773012d1b5-2" n="ee99e7df">
            <seg n="e3aebcef">
              Fru talman! I dagsläget, ja. Men så står det även i Vänsterpartiets
              första reservation. Det heter där: En sådan process kommer att
              ta tid . Det är ett sätt att skriva att det inte går i dag. Men
              processen kan inledas, och man kan driva på. Därför bör vi i internationella
              forum och organisationer aktivt lyfta fram frågan om Tobinskatten
              och agera för att en sådan successivt införs. Det går inte i dag
              överallt, men vi kan successivt driva på i den riktningen.
            </seg>
            <seg n="1c3c0d6e">
              Men naturligtvis ska inte diskussionen enbart och allenast handla
              om Tobinskatten. Vi behöver också andra åtgärder. Vi kommer inte
              att begära rösträkning om vår andra reservation, men där framhålls
              att det är viktigt att få en ökad demokratisering av IMF och de
              gamla Bretton Woods-institutionerna. Det är till och med så att
              WTO-organisationen är mer demokratisk än de gamla Bretton Woods-institutionerna.
              Den är mer genomskinlig, och där har varje stat en röst. Så är
              det inte i Bretton Woods-institutionerna.
            </seg>
            <seg n="d2e573b0">
              Jag menar att vi ska ha en minskad konditionalitet och mer av
              målstyrning. Det är vi överens med regeringen om. Men några tydliga
              mål behövs ändå. Det får inte bara vara finansiella mål. I vårt
              eget land har vi mål om finansiell stabilitet men också mål om
              att minska antalet socialbidragstagare, ekologiska mål och mål
              om att höja sysselsättningen, och sådana mål skulle också behövas
              i målstyrningen genom lån från Valutafonden. Där skulle man ta
              hänsyn till social välfärd och miljö och inte bara till finansiella
              mål. Där borde vi gå fram gemensamt.
            </seg>
          </u>
          <note type="speaker" n="91efc5fe">
            Anf. 58 BO BERNHARDSSON (s) replik:
          </note>
          <u who="Q3374789" xml:id="i-5b99154a9fcde5a6-4" n="dbb96127">
            <seg n="82d9e457">
              Fru talman! Det pågår en reformering av de regler som Valutafonden
              ställer upp, och den processen går i rätt riktning.
            </seg>
            <seg n="f802f424">
              En gång till: Tobinskatten har så många svagheter som konstruktion
              att den inte i dagsläget bör ingå i en prioritering av hur Sverige
              ska bedriva sitt arbete för att få ökad finansiell stabilitet.
            </seg>
          </u>
          <note type="speaker" n="f57c1c4e">
            Anf. 59 CHRISTER NYLANDER (fp):
          </note>
          <u who="Q5109199" xml:id="i-0a15d517985d38fc-0" n="ae9121f9">
            <seg n="0ed8c1b6">
              Fru talman! Någon har sagt att en fjärils vingslag på ena sidan
              av jorden kan skapa en orkan på andra sidan av jordklotet. En
              något mindre poetisk omskrivning av detta är väl att ett börsfall
              på ena sidan av jorden kan skapa skälvningar runtom på finansiella
              marknader globalt sett. Det visar lite grann på vikten av att
              stärka stabiliteten på de globala finansmarknaderna, och det är
              ju det som det här betänkandet handlar om, inte bara om Tobinskatten.
            </seg>
            <seg n="4aa37a2c">
              Detta visar också hur ömsesidigt beroende vi är av varandra.
              Effektiva kapitalmarknader är viktiga för i-länderna, men jag
              tror att de är ännu viktigare för de länder som försöker lyfta
              sig ur fattigdomen. Det finns de som vill att vi ska kasta grus
              i de här effektiva finansmarknaderna. Vi har här i debatten också
              hört från delar av regeringen att man tycker att det bör vara
              lite mera av grus och trögrörlighet. Jag tycker att det är synd
              att den debatten fortfarande förs.
            </seg>
            <seg n="c73cb3c4">
              Lars Bäckström sade att det finns för få reservationer. Jag menar
              att det finns för många reservationer. Det vore mycket bättre
              om vi hade haft ett fullständigt enigt utskott, som avfärdade
              Tobinskatten och såg till att vi kunde börja jobba med viktiga
              saker i stället viktiga saker som kan skapa bättre stabilitet
              på den finansiella marknaden och framför allt viktiga saker som
              kan se till att de länder som Lars Bäckström, Yvonne Ruwaida och
              andra värnar om också får bättre förutsättningar att växa till
              välfärd.
            </seg>
            <seg n="9947d71f">
              Yvonne Ruwaida sade att en bättre värld är möjlig, och jag delar
              fullständigt den visionen. Men då är det väl bättre att vi använder
              de verktyg som verkligen finns i stället för att drömma om en
              Tobinskatt som ser ganska omöjlig ut att genomföra och dessutom
              har väldigt tveksamma effekter. Använd de verktyg som finns! Sätt
              press på regeringen i budgetförhandlingen, till exempel! I stället
              för att ta debatten med Bosse Bernhardsson om att prioritera Tobinskatten
              är det kanske bättre att ta debatten med Bosse Ringholm i budgetförhandlingarna
              om att höja biståndsmålet till 1 % av BNI igen i stället för att
              sänka biståndet, vilket åtminstone Vänsterpartiet tidigare har
              varit med om. Ta den debatten med Bosse Ringholm, för där har
              ni makten att genomföra förändringar!
            </seg>
            <seg n="c520bdc0">
              Yvonne Ruwaida var inne på att Tobinskattens inkomster skulle
              användas till att stärka de fattiga länderna. Det är möjligt att
              de kan användas på det sättet om skatten någonsin kan införas,
              men varför inte ta debatten när ni förhandlar om budgeten med
              regeringen? Varför inte använda de verktyg som ni verkligen har?
            </seg>
            <seg n="f1e54452">
              Det handlar inte heller bara om biståndsmålet utan också om att
              stöta på regeringen att ännu kraftigare ta kamp inom EU för en
              bättre biståndspolitik, en bättre jordbrukspolitik som inte slår
              ut fattiga länder och en bättre handelspolitik. Också detta är
              ett område där vi har verklig makt att genomföra förbättringar
              för de fattiga länderna. Ta debatten med regeringen om att de
              ska prioritera detta i stället för att ta en debatt om Tobinskatten!
            </seg>
            <seg n="132e8e87">
              Jag tolkar utskottsmajoritetens skrivningar som att vi nu säger
              nej till symbolpolitiken och lägger plakaten åt sidan och i stället
              börjar fokusera den kraft Sverige har på sådant som kan göra saker
              och ting bättre i verkligheten. Det handlar om den finansiella
              stabiliteten. Det handlar om att lägga den kraft vi har på att
              förbättra u-ländernas chans. Nu lägger vi debatten om Tobinskatten
              bakom oss och plakaten åt sidan.
            </seg>
            <seg n="e1b58a31">
              Det finns nämligen en hel del saker som måste göras för att stärka
              den globala finansmarknaden. Det behövs mer frihet. Mer frihet
              på finansmarknaderna har visat sig vara bra för de länder som
              behöver mer kapital för att utvecklas. Det behövs mer handel.
              Vi behöver kraft för att riva de handelshinder som fortfarande
              finns. Det behövs också mer kapital och väl fungerande finansmarknader
              men också bistånd.
            </seg>
            <seg n="af75a170">
              Fru talman! Betänkandet rör inte bara Tobinskatten utan väldigt
              mycket mer. Det handlar om hur vi minskar risken för instabilitet
              på finansmarknaderna, vilket kanske är det allra viktigaste. Där
              är det viktigt att Sverige har en aktiv strategi. Vi är en ganska
              liten ekonomi i det globala sammanhanget, och dessutom krympande.
              Då är det viktigt att vi använder den krympande kraft vi trots
              allt har till att fokusera på det som är möjligt att genomföra
              och det som ger bäst effekt.
            </seg>
            <seg n="d6df2d86">
              Från Folkpartiets sida har vi i en motion lyft fram fem områden
              som vi tror är viktiga.
            </seg>
            <seg n="fc52c070">
              Det första är ökad frihet. Friare finansmarknader, avreglering
              och stöd till de länder som vill öppna sina finansmarknader för
              den globala marknaden är ett bra sätt att få dem att växa i välstånd.
            </seg>
            <seg n="68d335d1">
              Vi har prioriterat ökad öppenhet. Vi vet att tillgång till relevant
              information och öppenhet skapar ökad stabilitet. Slutenhet bidrar
              till ryktesspridning och flockmentalitet och ökar därmed risken
              för instabilitet.
            </seg>
            <seg n="bcd08e3f">
              Vi tycker att man ska lägga mer kraft på tillsyn. Sverige bör
              trycka på för att IMF sätter krav på länder att till exempel publicera
              rapporter och också med kraft verka för att öka takten i skuldavskrivningarna
              och de institutionella reformer som behövs.
            </seg>
            <seg n="96969eab">
              Vi tror att det är viktigt att den internationella samordningen
              förstärks. För små länder som Sverige är mer samarbete internationellt
              viktigt. Det visar inte minst EU-medlemskapet och de nya möjligheter
              vi därigenom fått att påverka den globala ekonomin.
            </seg>
            <seg n="990325cc">
              Fru talman! En väl fungerande global finansmarknad är viktig,
              både för den enskilde medborgaren i u-världen och för de länder
              som håller på och försöker växa och lyfta sig ur fattigdomen.
              Sveriges kraft bör läggas på att få den globala finansmarknaden
              att fungera bättre, inte på att kasta grus i maskineriet. Därför
              yrkar jag bifall till utskottets förslag.
            </seg>
          </u>
          <note type="speaker" n="f8257d52">
            Anf. 60 LARS BÄCKSTRÖM (v) replik:
          </note>
          <u who="Q5591718" xml:id="i-965333773012d1b5-3" n="ee99e7df">
            <seg n="91020561">
              Fru talman! Visst vill vi ha väl fungerande marknader. Man kan
              ju inte säga motsatsen: Jag vill ha en dåligt fungerande marknad.
              Alla måste vara överens om slutsatsen att vi vill ha en väl fungerande
              marknad; annars är man stollig.
            </seg>
            <seg n="46cccb93">
              Men vad är väl fungerande? Väl fungerande är när den som flyttar
              pengar kan ta hänsyn till realekonomiska fundamenta och fatta
              rationella beslut. Vi hade ju en forskningsdag i finansutskottet,
              och då fick vi lära oss att homo economicus alltid fattar rationella
              beslut. En forskare sade dock till oss att homo economicus mest
              finns i böcker. På gatorna är det möjligtvis som monster homo
              economicus vandrar runt, inte i verkliga livet.
            </seg>
            <seg n="c97c4841">
              Och är det några som borde äta valium eller sobril och lugna
              ned sig är det människorna på finansmarknaden. De reagerar nämligen
              ofta som zebror: De flyr. Det är rationellt i deras värld, för
              den som inte sticker när en sticker kan bli tagen av lejonen.
              Så är det inom den strukturen. Det är den flockmentaliteten man
              kan behöva grus för att stoppa.
            </seg>
            <seg n="b8115ff6">
              Bretton Woods-systemet fungerade i 50 år och gav stabilitet och
              väl fungerande marknader. Så bröts det systemet sönder, och då
              har vi fått illa fungerande marknader på många håll. Detta har
              skapat problem och gjort det väldigt svårt att driva det som Bo
              Bernhardsson tidigare var inne på, nämligen nationell finanspolitik.
              Där kan man behöva instrument för att stödja regeringar att driva
              en socialliberal politik. Socialliberalism är ett gammalt begrepp.
              Det är inte uttalad socialism; Keynes var ju inte socialist utan
              liberal. Vi har alltså ett släktdrag, i alla fall Vänstern och
              socialliberalerna som också är ett slags vänster fast borgerliga.
            </seg>
            <seg n="355b4d6a">
              Det är därför vi behöver Tobinskatten, och det är därför vi verkar
              för den inte därför att vi tror att det är som när Sickan i Jönssonligan
              har en plan som gör att alla problem blir lösta. Så är det inte.
              Men vi behöver regler, och det här är ett sätt att skapa ett regelverk
              som minskar störningarna.
            </seg>
            <seg n="b524855e">
              Det är svårt, är ett av motargumenten. Ja, det är svårt att få
              fram Kyotoprotokollet. Det är jättesvårt. Det är svårt att få
              ett från WTO-rundan. Men det avhåller oss inte från att försöka.
            </seg>
          </u>
          <note type="speaker" n="4337292a">
            Anf. 61 CHRISTER NYLANDER (fp) replik:
          </note>
          <u who="Q5109199" xml:id="i-0a15d517985d38fc-1" n="ae9121f9">
            <seg n="6e164b78">
              Fru talman! Men, Lars Bäckström, zebran slutar ju inte att försöka
              fly för att den har ont i knäna eller för att det är sankmark.
              Zebran kommer att fortsätta att försöka fly oavsett hur förutsättningarna
              ser ut. På samma sätt kommer finansiella spekulanter att så fort
              som möjligt försöka fly från en valuta som håller på att falla.
              Det tror jag inte ens att en 0,1-procentig skatt skulle kunna
              stoppa.
            </seg>
            <seg n="8d09379e">
              Däremot skulle den stoppa mycket av de stabiliserande flöden
              som finns under, de som verkligen behövs för att skapa stabilitet.
              De kanske inte skulle bli lönsamma längre. Därmed skulle man faktiskt
              kunna få en ännu mer instabil finansiell marknad om man införde
              skatt på de här underliggande strömmarna. Det tycker jag att vi
              ska försöka undvika.
            </seg>
            <seg n="9c56aa73">
              Jag tycker också att vi ska försöka lägga kraft där kraften kan
              ge effekt. Till exempel håller ju Vänsterpartiet med om att de
              länder som har det svårast här i världen behöver lite hjälp. Varför
              försöker då inte Vänsterpartiet ytterligare skärpa tonen gentemot
              regeringen så att vi får en bättre biståndspolitik?
            </seg>
            <seg n="8726e25c">
              När det gäller dåligt eller bra fungerande finansmarknader menar
              jag att de bästa är de som är öppna, stabila och effektiva. Det
              är inte alltid en alldeles enkel kombination att skapa, men jag
              tycker att vi ska sträva efter det. Stabiliteten tror jag faktiskt
              kommer att förlora på Tobinskatten; det tog vi tidigare. Effektiviteten
              tror jag också att man förlorar. Framför allt är det en skatt
              på finansierande kapital som mest drabbar dem som har svårt att
              betala den här kostnaden.
            </seg>
            <seg n="ff61338a">
              Sedan är det nog så att vi inte alltid fattar rationella beslut.
              Men låt oss då ge utrymme till fler att fatta beslut, så kanske
              totalsumman trots allt blir bättre. Låt oss också se till att
              vi i stället för att lägga kraften på att skapa en Tobinskatt
              lägger den på att öka insynen och öppenheten. Då finns det ännu
              större möjligheter att fatta rationella beslut än om vi inte gör
              det.
            </seg>
          </u>
          <note type="speaker" n="3bf74a5b">
            Anf. 62 LARS BÄCKSTRÖM (v) replik:
          </note>
          <u who="Q5591718" xml:id="i-965333773012d1b5-4" n="ee99e7df">
            <seg n="975750c1">
              Fru talman! Jag säger inte att vi bara ska lägga kraft på Tobinskatten.
              Det vore inte klokt och välavvägt. Man ska ha många saker. Det
              finns inte en lösning på de här problemen.
            </seg>
            <seg n="46f18444">
              Men låt oss titta på motargumenten:
            </seg>
            <seg n="8b0d6f48">
              Det man använder som argument mot Tobinskatten kan användas mot
              precis varje politiskt förslag som ställs i denna kammare. Det
              är klart att det finns några negativa sidor med detta. Om det
              hade varit ett förslag som bara ger lösningar och ringa negativa
              effekter hade det varit infört. Det finns problem med det.
            </seg>
            <seg n="3a6ba9a2">
              Men ni säger att man på grund av att det finns problem ska sluta
              arbeta. Min mormor hade ett gammalt uttryck: För lata svin är
              marken alltid frusen. Nu är ni inga svin, men liknelsen, om man
              inte vill så går det inte, är sann.
            </seg>
            <seg n="8f1db418">
              Ni säger att det är svårt att verka för allmän rösträtt, det
              är nog ingen idé. Det är svårt att verka för koldioxidbeskattning
              och reducering av koldioxiden. Gör ett land det ökar bara något
              annat utsläppen. Det är det ingen mening med. Nej, vi väntar.
              Det är ingen idé. Med den inställningen händer ju ingenting.
            </seg>
            <seg n="924e76c7">
              Vi i Vänsterpartiet och folkpartisterna är överens om koldioxidreducering.
              Det är väl svårt. Ingen trodde att vi skulle få igenom kapitalbeskattningsdirektivet.
              För några veckor sedan sade Caymanöarna: Okej, vi ansluter oss
              till Europeiska unionens kapitalbeskattningsdirektiv. Det var
              väl ingen som trodde det för ett år sedan. Men nu gör de det.
            </seg>
            <seg n="cef7ebb1">
              Man kan säga att det kommer att begränsa tillväxten. De internationella
              Caymanöarna är en väl fungerande, viktig motor för det finansiella
              globala nätverket, har man sagt. Ja, det kanske de var. Nu blir
              de lite mindre effektiva, och så får några länder in lite mer
              skatt. På det sättet får vi ökad stabilitet i systemen. Det är
              det som är själva poängen.
            </seg>
            <seg n="8506851b">
              Zebrorna är faktiskt klokare än finansvalparna, för det finns
              ju lejon. Men i finansvärlden är det finansvalparna själva som
              är lejonen och jagar zebrorna.
            </seg>
          </u>
          <note type="speaker" n="e2875675">
            Anf. 63 CHRISTER NYLANDER (fp) replik:
          </note>
          <u who="Q5109199" xml:id="i-0a15d517985d38fc-2" n="ae9121f9">
            <seg n="d186b77d">
              Fru talman! Jag ska fatta mig mycket kort.
            </seg>
            <seg n="fab7fa87">
              Om man är överens om att det finns saker som måste göras, det
              måste ske saker för att stabilisera finansmarknaden, det måste
              ske saker för att fattiga länder ska få det bättre och få större
              chanser att lyfta sig till rikedom, är det då rimligt att lägga
              så mycket av kraften som möjligt på det som är mest möjligt att
              genomföra, det som ger minst negativa bieffekter, till exempel
              biståndspolitik, att riva hinder för handel eller försöka få en
              ökad stabilitet i den finansiella marknaden? Eller är det rimligt
              att lägga mycket kraft på någonting som de flesta ändå tycker
              är ganska svårt att genomföra?
            </seg>
            <seg n="bfb23f4c">
              Jag tror att Sverige har en begränsad kraft. Jag tror att Sverige
              har begränsade möjligheter att genomföra saker. Jag tror att Sveriges
              inflytande globalt skulle kunna vara mycket större, men framför
              allt är det på väg att krympa. Är det då rimligt att vi lägger
              en stor del av riksdagens tid på att debattera och också en stor
              del av Sveriges kraft, om ni skulle få igenom er reservation,
              på att försöka genomföra Tobinskatten? Eller är det mer rimligt
              att försöka lägga kraft på det som faktiskt är möjligt att genomföra?
              Jag tror det senare är vettigare.
            </seg>
          </u>
          <note type="speaker" n="cea72c1d">
            Anf. 64 YVONNE RUWAIDA (mp) replik:
          </note>
          <u who="unknown" xml:id="i-f2667836c6b47b37-2" n="fe98bde7">
            <seg n="7e3b3575">
              Fru talman! Jag får väl fortsätta samma diskussion. För oss är
              det viktigt att man använder kraft för att arbeta för sådant som
              är viktigt. Både vi och Folkpartiet lägger faktiskt ned ganska
              mycket kraft på att få en miniminivå för koldioxidskatt på global
              nivå, vilket inte Socialdemokraterna och Vänstern stöder. Där
              lägger vi ned gemensam kraft. Vi tror på idén. Vi tycker att den
              är viktig för att minska växthuseffekten. Vi har inte nått fram
              än, men vi jobbar ju för det och vi vill att Sverige ska göra
              det.
            </seg>
            <seg n="e2ffd679">
              Vi tror ju på Tobinskatten. Frågan var om den globala finansmarknaden
              fungerar. Den fungerar ju inte i dag. Eller tycker ni i Folkpartiet
              att den fungerar när varuhandeln är 50 gånger mindre än valutahandeln?
              Tycker ni att alla de kriser vi har haft, bankkriser och finanskriser,
              är ett tecken på att den globala finansmarknaden lyckas? Vi säger
              inte att Tobinskatten är den enda lösningen. Den är en av många
              olika saker som behövs.
            </seg>
            <seg n="5c2edef2">
              Då säger Folkpartiet: Jamen, varför diskuterar ni frågan här
              i kammaren? Varför driver ni inte detta i förhandlingarna? Jag
              har nyheter för Folkpartiet. Vi har drivit det i förhandlingarna.
              Men Bo Bernhardssons parti, Socialdemokraterna, sade nej till
              det när vi tog upp det som ett förhandlingskrav.
            </seg>
            <seg n="02233f7b">
              Biståndet driver vi stenhårt. Och vi har fått igenom att biståndet
              successivt ska höjas, att det 2006 ska utgöra 1 % av BNI. Det
              har vi fått kämpa jättehårt för. Det går för långsamt, tycker
              vi. Men vi har lyckats få upp det. Och jag tror ändå att vi lyckas
              bättre i de förhandlingarna med Socialdemokraterna än vad ni skulle
              lyckas i förhandlingar med Moderaterna, som är verkliga motståndare
              till bistånd, kan man säga.
            </seg>
            <seg n="57bcc069">
              I biståndsfrågan borde vi jobba gemensamt, inte mot varandra.
            </seg>
          </u>
          <note type="speaker" n="02ffee5c">
            Anf. 65 CHRISTER NYLANDER (fp) replik:
          </note>
          <u who="Q5109199" xml:id="i-0a15d517985d38fc-3" n="ae9121f9">
            <seg n="1abe98cd">
              Fru talman! Tack, vi jobbar gärna gemensamt med Miljöpartiet
              i biståndsfrågorna. Det kan vi fortsätta med.
            </seg>
            <seg n="a8bf0caa">
              Jämförelsen med koldioxidskatt är väldigt intressant, därför
              att det krävs en viss samordning och det krävs rätt många som
              ställer upp på den. Samtidigt är koldioxidskatten verkningsfull
              även om inte alla i hela världen inför den. Jag tror inte att
              Tobinskatten är det. Det krävs att väldigt många av de ekonomiskt
              stora länderna inför Tobinskatten för att den ska fungera. Men
              koldioxidskatten fungerar även om inte de allra största är med.
              Det är en väldigt stor skillnad.
            </seg>
            <seg n="6a9f5257">
              Dessutom är koldioxidutsläpp i grunden någonting väldigt negativt.
              Men finansiella rörelser runtom i världen är i grunden någonting
              ganska positivt. Det är positivt därför att det stärker Sveriges
              ekonomi. Det är positivt därför att det även stärker Europas ekonomi.
              Men framför allt är det positivt med en bra fungerande global
              finansmarknad därför att det underlättar för länder som är fattiga
              att få tag på kapital som de kan investera och därmed öka sin
              välfärd. Därför är det väldigt stor principiell skillnad mellan
              koldioxidskatt och skatt på finansiella transaktioner. Koldioxid
              är i grunden negativt. Det är vi säkert överens om.
            </seg>
            <seg n="0c042013">
              Finansmarknaden fungerar i princip ganska bra. Men det finns
              också saker som man borde göra någonting åt. Det har jag tagit
              upp i mitt inlägg tidigare. Det handlar om att öka öppenheten
              för att se till att stabiliteten fungerar bättre. Det handlar
              om att ytterligare öka friheten. Men det handlar också om att
              ställa krav på tillsyn i de olika länder som är inkopplade på
              det öppna finansiella systemet.
            </seg>
            <seg n="364eae14">
              Det finns säkert mycket mer att göra, men i grunden är det något
              väldigt positivt att finansiella tjänster och kapital rör sig
              runtom i världen. Koldioxidutsläpp är däremot i grunden väldigt
              negativt.
            </seg>
          </u>
          <note type="speaker" n="f94133da">
            Anf. 66 YVONNE RUWAIDA (mp) replik:
          </note>
          <u who="unknown" xml:id="i-f2667836c6b47b37-3" n="fe98bde7">
            <seg n="38fff08c">
              Fru talman! Att kapital rör sig runtom i världen kan få hemska
              konsekvenser för människor. Vi vill att de fattiga länderna ska
              bygga upp en ekonomi som fungerar. Det behövs flera saker. Det
              behövs att vi ser till att ha en annan handelspolitik som ger
              de här länderna en möjlighet att bygga upp en reell ekonomi.
            </seg>
            <seg n="b8106c1a">
              Det påstås felaktigt att Tobinskatten skulle förhindra investeringar
              i fattiga länder. Vad menar vi med investeringar? Det handlar
              om någonting som är reellt, att man bygger upp någonting, en fabrik
              som ger arbete, som ger inkomster i det land som investeringen
              görs i. Alla investeringar som är seriösa klarar av en Tobinskatt.
              Det handlar om en skatt på en procentsats på 0,05 %.
            </seg>
            <seg n="ca38e51e">
              Annat handlar om spekulationer. Det är spekulationer som drabbar
              människor och tvingar dem från hus och hem. Den typen av spekulationer
              är inte vad vi behöver. Vi behöver reella investeringar i företag,
              i en reell ekonomi, inte att finansvalpar eller börsmänniskor
              tjänar pengar på att de spekulerar i valutan. Det är inte vad
              vi behöver. Vi behöver investeringar, inte spekulationer. Jag
              förstår inte varför Folkpartiet verkar tycka att spekulationsekonomin
              är positiv.
            </seg>
            <seg n="f3e87c20">
              När det gäller argumentet att man behöver vara så många länder
              vill jag ytterligare en gång säga att det inte behöver vara hela
              världen som inför en Tobinskatt. Det räcker med ett trettiotal
              länder. Det räcker med ett antal länder som omfattar 20 % av valutamarknaden.
              I dag är Argentina, Brasilien, Chile, Frankrike, Indien och Kanada
              för en Tobinskatt. Skulle Sverige också gå i bräschen för en Tobinskatt
              skulle fler länder komma efter. Då kan vi inom en kort framtid
              vara tillräckligt många länder för att införa en Tobinskatt. En
              annan värld är möjlig.
            </seg>
          </u>
          <note type="speaker" n="10d101b8">
            Anf. 67 CHRISTER NYLANDER (fp) replik:
          </note>
          <u who="Q5109199" xml:id="i-0a15d517985d38fc-4" n="ae9121f9">
            <seg n="2a2fe7e9">
              Fru talman! Det är alltid härligt att höra miljöpartister säga
              att Sverige kan ha så väldigt mycket makt internationellt. Samtidigt
              är de så väldigt mycket emot att Sverige försöker använda makt
              inom EU. I stället vill de gå ur EU därför att vi är utan inflytande.
            </seg>
            <seg n="59da5bed">
              Jag tror att Yvonne Ruwaida sade att det faktum att kapital rör
              sig runtom i världen inte är bra. Nej, det kanske inte är det
              i alla delar. Men i grunden är det väldigt positivt. Därför att
              motsatsen hade varit så mycket värre.
            </seg>
            <seg n="dcb871d8">
              Om kapitalet inte hade rört sig från de rika länderna till de
              fattiga länderna hade de fattiga länderna inte haft någon chans
              att investera, öka sitt eget välstånd och lyfta sig ur fattigdomen.
            </seg>
            <seg n="89d638cf">
              Yvonne Ruwaida var i slutet av sitt anförande också inne på ytterligare
              ett av problemen med Tobinskatten. Vi ska inte stoppa investeringar,
              vi ska bara stoppa spekulation. Men vem avgör vad som är goda
              investeringar? Vem avgör vad som är dålig spekulation? Det är
              en fullständigt omöjlig uppdelning att göra.
            </seg>
            <seg n="92ae3884">
              Är det bra att satsa på att Ericssons etableringar i Asien ska
              gå bra, eller är det dålig spekulation att hoppas att Ericsson
              ska funka bra i Asien? Är det spekulation eller investering? De
              som får jobb i Ericsson i Asien tycker säkert att det är en jättebra
              investering.
            </seg>
          </u>
          <note type="speaker" n="0f0d3857">
            Anf. 68 MATS ODELL (kd):
          </note>
          <u who="Q571725" xml:id="i-3d38b962abf73643-0" n="d56c0904">
            <seg n="96ff760f">
              Fru talman! Det är en intressant debatt som förs här som speglar
              mycket av den folkliga oro som finns över finansiella kriser.
              Väldigt många idealistiskt inriktade människor griper tag i lätta,
              enkla lösningar som Tobinskatten. Vi ser i samband med olika toppmöten
              att man samlas i stora skaror och försöker argumentera på olika
              sätt en del verbalt, andra mer handfast. Man är övertygad om att
              Tobinskatten är lösningen på problemet.
            </seg>
            <seg n="4b183c8f">
              Nu är jag glad, fru talman, att vi här i kammaren har ett betänkande
              där det råder bred enighet om att Tobinskatten till att börja
              med är ogenomförbar. Det framskymtar också av anförandena att
              det finns en bred enighet om att Tobinskatten är feltänkt. Jag
              vet inte vad Bo Bernhardsson säger om det. Jag anser också att
              den är direkt kontraproduktiv, att den skulle skada utvecklingen.
              Globaliseringen är en av anledningarna till att hundratals miljoner
              människor, framför allt i Asien, har rest sig upp ur fattigdom
              och svält till en allt bättre tillvaro. Detta är någonting jag
              tycker man ska ha med sig när man diskuterar detta.
            </seg>
            <seg n="f6be0548">
              Lars Bäckström skulle gärna vilja kasta grus i maskineriet. Dock
              finns det anledning att återkomma till vad vi är eniga om i de
              fem partier som utgör majoriteten i detta betänkande, nämligen
              de 14 punkterna. Det handlar om goda regelverk, hållbara kapitalflöden,
              krishantering och styrformer. Det är ett gnetande i en massa olika
              myndigheter runtom detta jordklot, som samordnas av ett antal
              globala organ, bland annat de gamla Bretton Woods-institutionerna.
              Det handlar om utvärdering, vidareutveckling av existerande regelverk,
              tillsyn av de finansiella marknaderna, att se till att regelverken
              håller jämna steg med den snabba utvecklingen på de finansiella
              marknaderna, införande av minimiregler, att det behövs nya typer
              av påtryckningsmedel, det kanske tilltalar Lars Bäckström, påtryckningar
              från internationella samfundet för att få de länder som brister
              i genomförandet av minimireglerna att också införa dem, och så
              vidare. Det är ett ganska omfattande arbete men inte de snabba
              klippen som representeras av Tobinskatten.
            </seg>
            <seg n="04ad5f4f">
              Det har nämnts i debatten ett antal länder som vi alla känner
              till med mycket djupgående och allvarliga finansiella kriser:
              Argentina, Mexiko, Brasilien. Det har antytts att detta hade kunnat
              undvikas om vi bara hade haft en Tobinskatt. Nu skakar Lars Bäckström
              på huvudet. Det gläder mig! Det var kanske Yvonne Ruwaida som
              använde det som exempel på att vi hade kunnat undvika detta.
            </seg>
            <seg n="613a83b9">
              Lite grus i detta maskineri!
            </seg>
            <seg n="6c02a162">
              Det var mycket komplexa kriser. Den argentinska krisen bestod
              bland annat av stora strukturella problem i ekonomin och att man
              hade kopplat sin valuta till den amerikanska dollarn. Den inhemska
              valutan var kraftfullt övervärderad. På vilket sätt hade en Tobinskatt
              hjälpt till? Lars Bäckström sade något om att ge valium till zebrorna
              när lejonen kommer. På vilket sätt hade det hjälpt?
            </seg>
            <seg n="90c00003">
              Fru talman! En annan fullständigt felaktig uppfattning är vad
              Yvonne Ruwaida gång på gång upprepar, nämligen att stora kapitalrörelser
              kan orsaka hemska jag minns inte den exakta formuleringen effekter.
              Vad tycker Yvonne Ruwaida om att Riksbanken i sina betalningssystem
              pumpar runt ungefär 200 miljarder kronor varje dygn? Är det någonting
              vi borde bromsa, kasta in lite grus och se till att betalningarna
              går långsammare? De flesta människor som jag träffar tycker att
              betalningarna går för långsamt. Varför kommer inte pengarna fram
              när jag har satt in dem? Var behålls de? Det är inte helt entydigt.
            </seg>
            <seg n="9ba8bc93">
              Varuhandel står för en liten del av kapitalflödet. Det är precis
              som flera har sagt att det är de finansiella marknaderna som söker
              sig till investeringar och annat. Det beror helt enkelt på, fru
              talman, att vi alla i den industrialiserade världen, och även
              i de nya länder som är på väg upp, satsar på att spara, framför
              allt till att vi blir gamla pensioner. Det är alltså pensionskapital
              som söker sig ut runtom till investeringar och att hantera risker
              i det finansiella systemet. Är det så fruktansvärt? Det skulle
              vara intressant att få reda på vari de hemska effekterna består.
            </seg>
            <seg n="27415530">
              Fru talman! En tanke har framförts av både Yvonne Ruwaida och
              Lars Bäckström om att alla inte behöver vara med. Lars Bäckström
              tror att offshoreländerna Bahamas och Caymanöarna kan glömmas
              bort som någon sorts skatteparadis. Jag tror att det är precis
              tvärtom. EU:s skattepaket handlar om en avkastningsskatt på banksparande.
              Det är något helt annat, Lars Bäckström, än kapitalflöden. Jag
              tycker att man ska hålla isär detta. Tobinskatten gör snarare
              att de som står utanför den skulle blomstra. De som blir sist
              kvar kommer att göra de största vinsterna. Sannolikheten för att
              Tobinskatten skulle få de effekter som dess tillskyndare i kammaren
              tror är mycket liten.
            </seg>
          </u>
          <note type="speaker" n="958e4ac6">
            Anf. 69 LARS BÄCKSTRÖM (v) replik:
          </note>
          <u who="Q5591718" xml:id="i-965333773012d1b5-5" n="ee99e7df">
            <seg n="f6314257">
              Fru talman! Mats Odells beskrivning av mina inlägg är inte helt
              korrekt vad gäller tabletterna och djuren. Det var inte riktigt
              så jag sade, men det kan vi glömma!
            </seg>
            <seg n="89d9e19b">
              Sedan var det frågan om hur idealistisk man är. Chirac och Jospin
              är väl inte särskilt idealistiska och flammande människor, i varje
              fall inte James Tobin. James Tobin lanserade förslaget som en
              ersättning för de institutioner som försvann när Bretton Woods-systemet
              föll samman 1971. Det var därför. Det var inte för att lösa Mexikokrisen
              då hade han varit väldigt förutseende!
            </seg>
            <seg n="a4d20656">
              Mats Odell säger att vi får gneta med de 14 punkterna. Vi är
              överens om att gneta på. Vi vill lägga ökad kraft vid vissa av
              punkterna. Vi i Vänsterpartiet vill också ha sociala mål i konditionaliteten,
              inte bara finansiella mål för ett land med lån. Där borde vi i
              Vänsterpartiet och Kristdemokraterna ha skrivit ihop oss. Det
              här borde stämma överens med den värdegrund som Kristdemokraterna
              säger sig representera. Där borde vi ha agerat gemensamt i en
              reservation. Men det gjorde vi inte, och det var inte Vänsterpartiets
              fel.
            </seg>
            <seg n="088cd48e">
              Angående Tobinskatten finns det en femtonde punkt vi vill gå
              vidare med, inte för att den löser allt. I den öppna världen det
              går inte att gå tillbaka till Bretton Woods är det svårt att hantera
              detta med hjälp av finanspolitik. James Tobins idé är då att skapa
              ett ökat utrymme för politik så att det inte bara är fråga om
              marknad. Det är det som politik går ut på. Löser marknaden allt
              behövs inte politik det är sant. Så extremt marknadsliberal är
              få, i varje fall inte kristdemokrater ute i världen. Jag tror
              inte ens att kristdemokrater i Sverige är så extremt liberala.
              Det är det som är poängen. Låt oss inte diskutera det vi är ense
              om. Men Kristdemokraterna talar om att aktivt motarbeta. Socialdemokraterna
              säger att det är svårt, men ni säger att man ska motarbeta. Det
              gör det ännu svårare. Är inte det en del av lösningen och en del
              av problemet?
            </seg>
          </u>
          <note type="speaker" n="9d8e3535">
            Anf. 70 MATS ODELL (kd) replik:
          </note>
          <u who="Q571725" xml:id="i-3d38b962abf73643-1" n="d56c0904">
            <seg n="b4da4209">
              Fru talman! Jag vet att även om Lars Bäckström inte använder
              de beteckningar som hans partikamrater gör är han emot kapitalismen.
              Tobinskatten känns rätt på något sätt: Ja, där satte vi lite grus
              i det kapitalistiska maskineriet! Jag förstår att den ideologiska
              kompassen pekar åt det hållet. Det känns roligt om man kan hitta
              någonting som kan gå i samma riktning i dagsläget, säger Bo Bernhardsson.
              Ja, det är ungefär som proletariatets diktatur. Det är också någonting
              som är idealistiskt tänkt, något bra, på vägen mot global rättvisa,
              åt alla lycka, och så vidare. Men det har aldrig varit rätt att
              införa detta.
            </seg>
            <seg n="32cea96b">
              Jag ska slå vad med Lars Bäckström om en sak. Att Jacques Chirac
              och Lionel Jospin och de andra talade för Tobinskatt var för att
              försöka vinna de idealistiska människorna i de då förestående
              parlamentsvalen. Jag slår vad om att det gäller i samtliga de
              länder som Lars Bäckström räknade upp.
            </seg>
          </u>
          <note type="speaker" n="2e6e31f9">
            Anf. 71 LARS BÄCKSTRÖM (v) replik:
          </note>
          <u who="Q5591718" xml:id="i-d51a3a5e057ed1c7-0" n="ee99e7df">
            <seg n="64d08b4a">
              Fru talman! Proletariatets diktatur är ont
            </seg>
          </u>
          <note n="25825a0a" type="speaker">
            (MATS ODELL (kd):
          </note>
          <u who="Q571725" xml:id="i-0f86a6948b2f00ba-0" next="i-f5a91fa79206a10b-0">
            <seg>
              Tack!)
            </seg>
          </u>
          <u who="Q571725" xml:id="i-f5a91fa79206a10b-0" n="ee99e7df" prev="i-0f86a6948b2f00ba-0">
            <seg n="cb247024">
              i nutid, i långtid och i mellantid. Det är en ond idé. Den är
              feltänkt.
            </seg>
            <seg n="09fc23b8">
              Keynes försökte lägga in något av detta. Jag är övertygad om
              att Tobin var anhängare av kapitalismen. Jag är motståndare till
              kapitalismen, men jag säger också att kapitalism skapar välstånd.
              Det var det jag sade i mitt första anförande. Men den skapar också
              fattigdom, och därför måste man tämja kapitalismen och reglera
              den medan den finns. Sedan arbetar man för ett annat system en
              annan värld är möjlig. Det menar en socialist. Det handlar om
              värderingar. Jag tror att vi går i den riktningen.
            </seg>
            <seg n="555a8c50">
              Vi ska inte lämna ämnet och föra en allmän ideologisk diskusson
              på de här två minuterna.
            </seg>
            <seg n="466ea05b">
              Vi säger att det behövs ett instrument. Det fanns ett argument
              om Caymanöarna, om att tvinga in länder. Regimen på Caymanöarna
              det är en del av Storbritannien sade bara för ett halvår sedan:
              Aldrig att vi går med på det här! Då sade Schweiz: Går inte Caymanöarna
              med så går inte vi med. Men nu säger Caymanöarna: Okej, vi går
              med.
            </seg>
            <seg n="1432edd0">
              Vilka länder handlar det om? Ja, vi måste naturligtvis ha med
              stora länder. Sverige kan inte införa en Tobinskatt på nordisk
              basis. Det är klart att det inte går. Men om vi får med några
              av de stora länderna kan det gå, till exempel USA och Storbritannien.
              Det är en tuff uppgift. Man kan skratta åt det. Men se hur fort
              det svänger i USA, från den oerhörda tilltron till fria marknader
              och kapitalism. Ett av alternativen kanske är att USA börjar återinföra
              tullar. Det kan man skratta åt, men det är den diskussion man
              nu för i USA. Det handlar om skyddstullar och protektionism för
              att skydda sig när det inte finns något globalt regelverk som
              kan skydda ekonomin.
            </seg>
            <seg n="1dbd734c">
              När man flyr med amerikanskt kapital till Caymanöarna och till
              Bahamas står presidentkandidat efter presidentkandidat och pläderar
              för att reglera kapitalismen. De kanske inte vill avskaffa den.
              Man kan vara lika djärv som en amerikansk presidentkandidat, Odell.
            </seg>
          </u>
          <note type="speaker" n="36d6018a">
            Anf. 72 MATS ODELL (kd) replik:
          </note>
          <u who="Q571725" xml:id="i-3d38b962abf73643-2" n="d56c0904">
            <seg n="2d86cd6c">
              Fru talman! Det här är verkligen spännande. Låt mig bara säga
              att det här talar för sig självt. Lars Bäckström anger själv hur
              problematiskt det är: Det gäller bara att vi får med oss USA och
              några andra. Javisst! Där ligger en del av problemen.
            </seg>
            <seg n="88661c04">
              Slutligen, fru talman, är jag så fascinerad över att de två partier
              som slåss för detta med näbbar och klor nu på sina senaste kongresser
              har beslutat att lämna det enda överstatliga organ som skulle
              kunna vara en aktör på detta område. Vi ska alltså lämna flocken
              av zebror, eller vad det nu är, och vi ska på egen hand ge oss
              ut för att klara detta. Det är fascinerande.
            </seg>
            <seg n="91ffba9e">
              Ni vill införa en överstatlig beskattning, en ny skattebas. Den
              principen är intressant. Ni arbetar för detta med en frenesi som
              är imponerande. Samtidigt använder ni nästan lika mycket energi
              på att säga att sådant ska vi inte syssla med: Allt som är överstatligt
              är farligt, och det ska vi ta avstånd från, och vi bör genast
              hålla en folkomröstning för alla de skrämda.
            </seg>
          </u>
          <note n="29d0248f">
            Jag yrkar bifall, fru talman, till utskottets förslag och avslag
            på de reservationer som finns.
          </note>
          <note type="speaker" n="7abbe1f2">
            Anf. 73 YVONNE RUWAIDA (mp) replik:
          </note>
          <u who="unknown" xml:id="i-f2667836c6b47b37-4" n="fe98bde7">
            <seg n="373b6c93">
              Fru talman! Jag blir lite bekymrad när jag hör den här diskussionen,
              för det känns som att Mats Odell uttrycker någon sorts förakt
              mot alla frivilligorganisationer i Sverige och i hela världen
              och mot alla ekonomer i Sverige och i hela världen som stöder
              tanken om en Tobinskatt. Det är människor som bara försöker leta
              efter enkla lösningar. När man i flertalet länder har stött Tobinskatten
              Argentina, Brasilien, Chile, Frankrike, Indien, Kanada har man
              försökt göra det bara för att fiska röster. Mats Odell vet att
              det är så och att de här frivilligorganisationerna och alla människor
              som är aktiva där, även kyrkor, bara är okunniga idealister, som
              tycker om att kasta grus. Så upplever jag Mats Odell. Jag blir
              väldigt oroad över den människosyn som det bottnar i.
            </seg>
            <seg n="a3c0bb41">
              Varken jag eller Lars Bäckström har påstått att Tobinskatten
              är en lösning på alla problem med den globala finansmarknaden.
              Det som är problemet är de kortsiktiga spekulationerna. Vi diskuterar
              och resonerar kring att den som spekulerar i valutor byter fram
              och tillbaka, fram och tillbaka. Man tjänar ganska lite på allt
              detta. Om det då finns en skatt minskar den typen av spekulationer.
              Men om man investerar har man en annan marginal. Det handlar inte
              om en skatt på 0,05 % som stoppar en investering, som faktiskt
              är reell. Det är vår uppfattning. Bemöt gärna det!
            </seg>
          </u>
          <note type="speaker" n="02a23151">
            Anf. 74 MATS ODELL (kd) replik:
          </note>
          <u who="Q571725" xml:id="i-3d38b962abf73643-3" n="d56c0904">
            <seg n="aad3321d">
              Fru talman! Jag tycker att Yvonne Ruwaida går lite väl långt
              när hon säger att jag har uttalat förakt mot alla frivilligorganisationer
              i hela världen. Det har jag inte hunnit med på den korta tid jag
              har haft här. Så är det inte alls.
            </seg>
            <seg n="943ea17f">
              Det handlar naturligtvis om den oerhörda övertron på att en skatt
              på 0,05 % på kapitalrörelser över nationsgränser det var väl där
              den skulle tas ut skulle bidra till lösningen på de problem som
              alla frivilligorganisationer i hela världen ägnar sin kraft åt.
              Det tar jag bestämt avstånd ifrån.
            </seg>
            <seg n="9eb36763">
              Problemet är de kortsiktiga spekulationerna, säger Yvonne Ruwaida.
              Jag skulle gärna vilja höra Yvonne Ruwaida utveckla lite mer vari
              de problemen består och för vem. Hur långa ska investeringar vara
              för att Yvonne Ruwaida inte ska känna oro inför dem? Hon uttalar
              ett antal teorier utan att underbygga dem med empiriska argument.
              Hon säger bara att spekulation skapar problem. Ja, så kanske det
              är. Men vad hjälper då 0,05 %? Och vari består de problemen, Yvonne
              Ruwaida?
            </seg>
            <seg n="765ac87d">
              Om jag sätter in pengar i en aktiefond varje månad och byter
              till en annan aktiefond därför att jag har läst att det kanske
              inte längre är så bra att satsa på sydostasiatiska fonder, hur
              länge bör jag vänta innan jag flyttar pengarna?
            </seg>
            <seg n="968a1cd6">
              Jag tycker att hela er argumentation kring detta vilar på en
              väldigt bräcklig grund, en ovetenskaplig grund. Ni har inte kunnat
              bevisa att en skatt på 0,05 % på något sätt skulle förbättra situationen
              för en enda människa.
            </seg>
          </u>
          <note type="speaker" n="7cdfbfc3">
            Anf. 75 YVONNE RUWAIDA (mp) replik:
          </note>
          <u who="unknown" xml:id="i-f2667836c6b47b37-5" n="fe98bde7">
            <seg n="2502d3f1">
              Fru talman! Om en skatt på 0,05 % vilket är det som diskuteras
              när det gäller Tobinskatten inte skulle göra någonting, varför
              är den då så farlig, som vissa här påstår? Det förstår jag inte
              heller. Vad är problemet om den inte kan påverka någonting? Det
              säger några här. Vi kan resonera och diskutera kring det. Det
              finns också bland ekonomer olika uppfattningar om vilken betydelse
              skatten skulle ha. Det finns inte en enda uppfattning om detta.
              Det framkommer väl också här i debatten.
            </seg>
            <seg n="9c93ed06">
              Om man inför instrumentet med Tobinskatten som ska minska omsättningen,
              göra den lite långsammare och ge möjlighet att agera vid kriser
              skapar man också ett verktyg som man kan använda för att till
              exempel höja skatten i en extrem situation, om nu världssamfundet,
              de som har denna skatt, vill det.
            </seg>
            <seg n="093f548d">
              Det handlar om den politiska kontrollen över handeln. Man ger
              ett instrument, som lite grann kan ge en styrningsmöjlighet vid
              extrema situationer, som vi i dag inte kan förutspå. Jag vet inte
              om Mats Odell förutspådde det som hände i Argentina, men jag tror
              inte att någon av oss här kan påstå att vi vet allting om framtiden.
              Många av de här frivilligorganisationerna, både i Sverige och
              i hela världen, känner att det finns en bristande politisk kontroll
              över den globala finansmarknaden. Det är det politiska argumentet
              för Tobinskatten och det systemet.
            </seg>
            <seg n="659c4e90">
              Jag vill ytterligare en gång påpeka det som jag tycker är en
              av de viktigaste sakerna med Tobinskatten. Det är att Tobinskatten
              gör att vi kan finansiera FN:s millenniemål, att vi kan göra insatser
              som krävs för att minska den extrema hungern och fattigdomen.
              Jag kan ibland känna att det sker ett terrordåd varje dag, med
              alla de människor som dör av hunger och svält i världen, som vi
              inte har tysta minuter för och som vi inte uppmärksammar. Tobinskatten
              skulle kunna betyda väldigt mycket för att minska svälten.
            </seg>
          </u>
          <note type="speaker" n="c3ead5fa">
            Anf. 76 MATS ODELL (kd) replik:
          </note>
          <u who="Q571725" xml:id="i-3d38b962abf73643-4" n="d56c0904">
            <seg n="9cd80108">
              Fru talman! Jag håller med Yvonne Ruwaida om att det finns många
              problem och orättvisor som vi måste angripa. Men Tobinskatten
              är inte lösningen. Om vi vill ta in mera skatt ur det globala
              samfundet har vi ett mycket stort antal redan befintliga skattebaser
              som vi kan börja skruva upp med 0,05 %. Lösningen är inte att
              skapa nya sådana.
            </seg>
            <seg n="e6f3ef3f">
              Om man nu tycker att det är för mycket rörelse av kapital och
              valutahandel, Yvonne Ruwaida, är ju en möjlighet att införa en
              gemensam valuta.
            </seg>
            <seg n="23348117">
              Det hade minskat valutarörelserna enormt mycket. Det hade kunnat
              skapa lite större lugn och ro på nätterna, om man är oroad över
              den typen av valutahandel. Det ville ju inte svenska folket, så
              det får vi acceptera. Det innebär att det blir ganska mycket mer
              valutahandel än vad det hade blivit om vi i Sverige hade anslutit
              oss till den gemensamma valutan i Europa.
            </seg>
            <seg n="6df68a7c">
              När det gäller utrikesbetalningar kostar det runt 300 kr att
              skicka pengar till en släkting i Finland, Tyskland eller någon
              annanstans inom EU. EU arbetar för att få ned kostnaderna för
              att överföra pengar mellan länderna. Det är ett problem. Jag hoppas
              Yvonne Ruwaida håller med mig om att det är angeläget att minska
              sådana kostnader. Det kostar för mycket i dag att överföra pengar
              mellan olika länder.
            </seg>
            <seg n="50afb430">
              Det här skulle, såvitt jag förstår, verka i precis motsatt riktning.
              Jag tycker inte att debatten på något sätt har skapat trovärdighet
              för att ökade transaktionskostnader på de här marknaderna på något
              sätt skulle bidra till en bättre värld.
            </seg>
          </u>
          <note n="3cbb0aff">
            Föredrogs
          </note>
          <note n="e7733a78">
            Överläggningen var härmed avslutad.
          </note>
          <note n="91ab59e9">
            8 § Staten som arbetsgivare
          </note>
          <note type="speaker" n="172939c0">
            Anf. 77 CARIN LUNDBERG (s):
          </note>
          <u who="Q4963953" xml:id="i-e5cd744bc611ba07-1" n="264020f9">
            <seg n="5d69ce93">
              Fru talman! Häromveckan kunde vi i medierna läsa att kvinnliga
              riksdagsledamöter var utsatta för könsförtryck. Vi är många som
              anser att artikeln var gravt missvisande. Riksdagen är en mycket
              bättre arbetsplats än många andra. Det innebär dock inte att allting
              är perfekt. Vi ska fortsätta att jobba med frågorna.
            </seg>
            <seg n="8579f10a">
              Här ska vi nu diskutera jämställdhet där staten är arbetsgivare
              och fortsätta med jämställdhetsdiskussionen. Betänkandet handlar
              om tolv motioner från den allmänna motionstiden som tar upp frågor
              om hur staten är som arbetsgivare och arbetsgivarpolitiken. Motionsyrkandena
              berör huvudsakligen chefsförsörjningen och jämställdhetsaspekterna
              inom den statliga förvaltningen. De berör också statliga pensionsförmåner.
              Det handlar även om etnisk och kulturell mångfald inom den statliga
              sektorn.
            </seg>
            <seg n="2be884ac">
              Utskottet anser att det är angeläget att regeringens jämställdhetsmål
              fullföljs och att kvinnorepresentationen på högre poster inom
              statsförvaltningen fortsätter att öka. Regeringen har initierat
              en rad åtgärder för att analysera och utjämna löneskillnaderna
              mellan kvinnor och män. Utskottet konstaterar dessutom att det
              pågår arbete från regeringens sida för att öka andelen och antalet
              kvinnliga myndighetschefer, ambassadörer och ledamöter i statliga
              styrelser.
            </seg>
            <seg n="6fb4e251">
              Det handlar, som sagt, inte bara om jämställdhet. Det handlar
              också om pensionsförmåner och åtgärder för att öka mångfalden
              i statsförvaltningen.
            </seg>
          </u>
          <note n="ca10e72d">
            Utskottet avstyrker samtliga motionsyrkanden.
          </note>
          <note type="speaker" n="730e82b3">
            Anf. 78 CECILIA WIDEGREN (m):
          </note>
          <u who="Q4990451" xml:id="i-6b796196accc5ec5-0" n="a92b2b7d">
            <seg n="1ad7b55b">
              Fru talman! Nu står vi här igen ett år senare och diskuterar
              ett liknande betänkande om statens arbetsgivarpolitik med en hel
              del jämställdhetsaspekter.
            </seg>
            <seg n="dc0c7ef3">
              Jämställdhet handlar om alla människors lika värde oavsett kön
              och med respekt för den person som man är med sina val och sina
              känslor. Det är en fråga om att inte särbehandlas på grund av
              kön eller annat.
            </seg>
            <seg n="fdfaaac4">
              Utskottets majoritet vill i dag att vi än en gång slår fast att
              de offentliga arbetsgivarna bör vara ett föredöme på jämställdhetsområdet.
              Det är mycket bra. Men det är också något vackra ord när vi tittar
              på orden i förhållande till handling och verklighet.
            </seg>
            <seg n="6b02e372">
              Jag tittade på ett exempel. Jag bad Riksdagens utredningstjänst
              titta på löneutvecklingen på majoritetens eget regeringskansli
              på andra sidan gatan mellan åren 1999 och 2002. Jag noterar att
              man den perioden inte kan stoltsera med en jämnare löneutveckling
              för män och kvinnor med lika arbete.
            </seg>
            <seg n="29dea76a">
              Då är vi där igen. Vi pratar mycket. Vi har många mål och strategier,
              men vi går inte till handling fullt ut. Då känns det oerhört udda
              och minst sagt främmande att i dag vakna upp till en nyhet som
              handlar om att regeringen ska ta ytterligare initiativ på andra
              områden. I det här fallet förbereder man en proposition, trots
              att man inte lever upp till sina egna mål inom det egna kansliet,
              att lagstifta om kvotering vad gäller bolagsstyrelser.
            </seg>
            <seg n="f050d513">
              Är det inte bättre att först och främst ta hand om hemläxan,
              att ta tag i de frågor som finns i det här betänkandet och som
              återkommer årligen, att jobba med de här målen och gå från ord
              till handling än att börja gå in på andra områden? Man är inte
              det man själv har sagt att man ska vara: ett föredöme. Så uttalar
              sig utskottets majoritet, att man ska vara ett föredöme som offentlig
              arbetsgivare. Jag kan inte tro att man tycker att det är ett föredömligt
              uppträdande.
            </seg>
            <seg n="7b310c65">
              Fru talman! Jag har roat mig om man kan säga det och tittat på
              hur aktiva verben är i det här betänkandet när det gäller vad
              man vill åstadkomma. Jag hittar ord och verb som mål, strategier,
              analysera, arbetsgrupp, pågår, förbereder en översyn, en plan,
              se över, kartlägga. Jag kan hålla på så här. Orden finns i betänkandet.
              Men det är inte handling eller verklighet. Det är inte det vi
              vill uppleva.
            </seg>
            <seg n="7d9d0a7d">
              Vi står här än en gång utan att egentligen någonting har hänt.
              Vad har man gjort det senaste året egentligen?
            </seg>
            <seg n="8cb6b337">
              Fru talman! Vi moderater yrkar bifall till den motivreservation
              som vi har lagt fram. Vi anser att staten ska behandla män och
              kvinnor likvärdigt från ord till handling. Genom en öppen och
              mer modern arbetsgivarpolitik ska staten bidra till en mer jämställd
              arbetsmarknad, inte bara ur ett könsperspektiv utan också med
              hänsyn till andra viktiga värderingar och attityder. I detta arbete
              bör Regeringskansliet vara ett föredöme, inte bara säga sig vilja
              vara det.
            </seg>
            <seg n="6c0fddfe">
              Vi vill framhålla att attitydförändringar i synen på kvinnors
              roll på arbetsmarknaden kräver att kvinnor synliggörs, inte bara
              att de kvoteras in i olika verksamheter eller på annat sätt positivt
              särbehandlas. Om en kvinna särbehandlas för att hon är kvinna
              begås precis samma fel som när en man särbehandlas för att han
              är man. En orättvisa ersätts med en annan orättvisa, och en segregering
              består.
            </seg>
          </u>
          <note type="speaker" n="3a89d0b5">
            Anf. 79 KARIN PILSÄTER (fp):
          </note>
          <u who="Q4972961" xml:id="i-cf49a47511a0b8d5-0" n="eede3fbc">
            <seg n="7bd45279">
              Fru talman! Staten som arbetsgivare här kommer vi till själva
              kärnan när det gäller jämställdhetsarbetet, att snacka eller att
              handla. Precis som föregående talare vill jag påpeka att den här
              majoritetskonstellationen är väldigt bra på att ställa krav på
              alla andra men inte fullt så ambitiös när det gäller att leva
              upp till kraven själv, framför allt inte att sopa framför egen
              dörr innan man går ut och pekar finger åt andra.
            </seg>
            <seg n="c61d3595">
              När det gäller jämställdhetsfrågor och även etnisk mångfald och
              många andra saker tycker jag att staten som arbetsgivare har en
              hel del att leva upp till. Vi fick i går i finansutskottet en
              föredragning från Medlingsinstitutet om lönebildningen. Där framgick
              det klart och tydligt att de osakliga och orättvisa löneskillnaderna
              mellan kvinnor och män aldrig kommer att kunna lagstiftas bort.
              Regeringen, Vänsterpartiet och Miljöpartiet har ambitioner att
              lura i svenska folket att man genom att sitta i den här kammaren
              och rösta och bestämma kan besluta bort löneskillnaderna. När
              det handlar om att gå hem och göra sitt eget jobb klarar de inte
              det, varken med eller utan de lagar som är stiftade.
            </seg>
            <seg n="923cc714">
              Jag tycker att det borde stämma er lite till eftertanke om vad
              man bör prioritera och framför allt vad man bör lura i folk att
              man kommer att kunna uppnå med olika skenåtgärder. Det hänger
              för övrigt nära ihop med föregående debatt där inte Socialdemokraterna
              men väl Miljö- och Vänsterpartierna med en skenåtgärd som Tobinskatten
              ville låta påskina att man skulle kunna lösa en massa problem
              som inte har något samband med åtgärden.
            </seg>
            <seg n="56fbd35e">
              Vi har därför från Folkpartiets ledamöters sida velat reservera
              oss när det gäller motiveringen till avstyrkandet av dessa motioner.
              Av ett par motioner framgår det nämligen att man tror att det
              går att fatta beslut i kammaren om dessa frågor för att åstadkomma
              detta, när det faktiskt handlar om att ute i varje enskild avdelning
              prioritera i många fall kvinnolönerna och kvinnors arbetsvillkor
              i de faktiska och enskilda besluten.
            </seg>
            <seg n="548ba132">
              Men för att kunna se ett mönster räcker det inte att se varje
              enskild liten prick, utan man måste se prickarna tillsammans för
              att se vilken bild de skapar. Om det inte finns något problem
              behövs det inte heller någon lösning. Där har vi tyvärr fortfarande
              Moderaterna när det gäller dessa frågor. De förmår inte se att
              alla dessa prickar tillsammans blir en bild. Och om man inte ser
              bilden behöver man inte heller göra någonting åt den.
            </seg>
            <seg n="11e4df6c">
              Fru talman! Det finns en annan åtgärd där regeringens och dess
              stödpartiers handling inte på något sätt stämmer överens med deras
              ord och deras krav på alla andra. Det gäller att öka antalet arbetade
              timmar. Vad Sverige behöver är fler som jobbar.
            </seg>
            <seg n="53f2de14">
              I förra veckan hade vi en hearing i finansutskottet där bland
              andra Anna Ekström deltog. Hon hade representerat Sverige i en
              arbetsgrupp på hög nivå inom EU för att få fler människor i jobb.
              Hon sammanfattade saken på ett väldigt enkelt och jordnära sätt,
              och jag önskar verkligen att framför allt Vänsterpartiet och Miljöpartiet
              lyssnar väldigt noga när jag läser upp vad hon sade. Hon sade:
              Ju mer man gör, desto mer blir gjort.
            </seg>
            <seg n="4c4320dd">
              Och det är precis så enkelt det är, men samtidigt tydligen så
              väldigt svårt därför att staten som arbetsgivare har gått ut och
              skrivit ett avtal som innebär att man återinför delpensionen.
              Vilka är det som delpensioneras? Det var ett ganska stort besvär
              för oss att avskaffa delpensionen för tio år sedan. Det var väldigt
              höga kostnader för detta, och det var väldigt angeläget att ta
              bort den förmånen. Det var ju inte de utslitna människorna på
              arbetsmarknaden som tog ut delpension, utan det var precis motsatsen
              när man såg vilka som hade möjlighet att utnyttja denna delpension.
              Nu återinför man delpensionen i det statliga avtalet. Det tycker
              vi är mycket anmärkningsvärt, för att inte säga skandalöst. De
              spridningseffekter som detta kan få över tiden kan vara hur stora
              som helst. Om man har detta avtal inom staten blir det kanske
              spridningseffekter till kommuner och landsting som vill ha liknande
              avtal. Och sedan ska det ut på den privata sidan. Och då står
              vi där och har återinfört detta delpensionsträsk. Vi behöver höja
              den faktiska pensionsåldern, inte sänka den ytterligare.
            </seg>
            <seg n="b8523075">
              Friår och mycket annat som ni talar om är oerhört dåliga förslag
              att lagstifta om. Men här har man en egen hemläxa att göra, nämligen
              att inte för sin egen personal införa sådana system.
            </seg>
            <seg n="e5e43b90">
              Den sista punkten som jag tänkte nämna handlar återigen om att
              sopa lite grann framför egen dörr och inte bara peka finger åt
              andra. Det handlar om att vi tycker att man ska införa etiska
              regler för statens tjänstemän när de är utomlands. Det talas mycket
              från regeringens sida om att man ska ha regler, bland annat om
              att man inte får ta in på hotell där det visas porrfilmer i TV-apparaterna.
              Det har visserligen inte kommit några sådana generella regler
              än. Men vi tycker att en regel som säger att de som är ute och
              representerar Sverige och som är anställda av den svenska staten
              ska ha en uppförandekod när det gäller att köpa sex utomlands.
              Det tycker vi skulle vara betydligt mer angeläget och verkligen
              kunna innebära att man föregår med gott exempel för andra.
            </seg>
            <seg n="ff84daf5">
              Tyvärr är det en inte helt outbredd uppfattning bland framför
              allt män att det som inte är okej på hemmaplan är okej när man
              kommer utanför nationens gränser, nämligen att man anser sig ha
              rätt att köpa andra människors kroppar, vilket man aldrig skulle
              drömma om att göra på hemmaplan. Vi tycker att den svenska staten
              i detta fall kunde föregå med gott exempel och ange en riktning
              genom att i en uppförandekod för sin personal också ta in en sådan
              här sak. Vi tycker att det skulle vara betydligt mer angeläget
              än att säga att man inte får bo på hotell där det visas TV-program
              som det ogillas att man tittar på.
            </seg>
            <seg n="d2126f0b">
              Fru talman! Vi står givetvis bakom alla våra reservationer, men
              för att vinna tid nöjer jag mig med att yrka bifall till reservation
              7 av Christer Nylander och Gunnar Nordmark.
            </seg>
          </u>
          <note type="speaker" n="74736b53">
            Anf. 80 MATS ODELL (kd):
          </note>
          <u who="Q571725" xml:id="i-3d38b962abf73643-5" n="d56c0904">
            <seg n="2d2559ef">
              Fru talman! Socialdemokraterna har höga ambitioner på jämställdhetsområdet.
              Det ska jag gärna honorera. Men det finns också tendenser till
              en väldigt hög svansföring och svulstig retorik omkring jämställdhet
              och kvinnors representation på ledande befattningar som inte riktigt
              står i överensstämmelse med vad som händer ute i verkliga livet.
              Där är det, som två tidigare talare har påpekat här, nämligen
              att man i första hand riktar väldigt långa pekpinnar till det
              privata näringslivet. Senast i dag illustreras detta med en lag
              som ska handla om att kvotera personer till det privata näringslivets
              styrelser. Vi har inte sett detta förslag än, men jag hoppas att
              det kanske finns någon liten passus om att detta även ska gälla
              offentliga styrelser. Men det vet vi inte. Jag är inte riktigt
              beredd att slå vad om att det är så. Vi får väl höra vad majoritetens
              representanter säger här.
            </seg>
            <seg n="12f9b022">
              I dag debatterar vi hur Socialdemokraterna själva som arbetsgivare
              i staten hanterar dessa frågor. Och här finns naturligtvis en
              hel del i övrigt att önska.
            </seg>
            <seg n="73a14ace">
              Om man tittar till exempel på utnämningspolitiken tycks det vara
              så att färgen på partiboken kanske är det allra viktigaste. Till
              och med jämställdhetshänsyn får vika för detta. Låt mig ta det
              senaste exemplet, som skedde förra torsdagen när regeringen utsåg
              en ny landshövding i Örebro län. Då ersatte man den kvinna som
              satt där med en man, en socialdemokratisk landstingspolitiker.
              Det skulle vara intressant att höra varför man inte gjorde sitt
              yttersta för att tillsätta en kvinna. Vi vet att det fanns ett
              antal väl kompetenta kvinnor som diskuterades för detta. Men man
              valde ändå en man. Vad ska behövas för att åstadkomma lite mer
              efterlevnad av dessa höga ambitioner?
            </seg>
            <seg n="83739699">
              Det som vi pekar på i våra två motioner som tas upp i detta betänkande
              är att jämställdhet är en fråga om demokrati och en fråga om mänskliga
              rättigheter att kvinnor och män, inte bara i teorin utan också
              i praktiken, ska ha samma möjligheter att påverka och delta i
              samhällsutvecklingen. Därför är det ett viktigt mål att män och
              kvinnor finns representerade i någorlunda lika delar i alla beslutande
              församlingar inklusive den statliga förvaltningen. Vi ser i forskningen
              att män och kvinnor har olika erfarenheter som påverkar vårt sätt
              att fatta beslut. Det ligger därför också en stor demokratisk
              dimension i detta.
            </seg>
            <seg n="558e87da">
              Man blir ändå lite bekymrad över att utskottet avvisar de förslag
              som vi har, nämligen att regeringen snarast ska återkomma till
              riksdagen med förslag till en plan för hur man ska öka kvinnorepresentationen
              bland myndighetschefer, ambassadörer och medlemmar i de statliga
              styrelserna. Vi vill också ha en årlig rapport om detta.
            </seg>
            <seg n="38c13f77">
              Jag har liksom Cecilia Widegren gått igenom undanflykterna för
              att faktiskt genomföra detta mycket konkreta att komma med en
              plan som kan utvärderas, så att man undan för undan kan stämma
              av hur detta efterlevs. Där återfinns bland annat följande uttryck:
              välkomnar att intensifiera den statliga personalpolitiken, avser
              att utöka redovisningen årligen, starta utvecklingsarbete, finns
              en plan för, se över rutinerna. Det som tar priset, fru talman,
              är följande stycke i majoritetens text: En prioriterad fråga för
              regeringen är också att se över rutinerna för tillsättande av
              myndighetsstyrelser så att man kan påbörja det sista steget mot
              en jämn fördelning även i centrala styrelser. I detta arbete ska
              särskild uppmärksamhet läggas vid tillsättning av styrelser med
              ojämnt antal ledamöter då den udda platsen ofta tillsätts av män.
            </seg>
            <seg n="44b494e0">
              Senast var den udda platsen som landshövding i Örebro uppenbarligen
              en sådan frestelse som regeringen föll för.
            </seg>
            <seg n="b8f64807">
              Det är helt enkelt för dåligt, fru talman! Varför det är en fråga
              som jag gärna vill ha svar på från majoritetens representant kan
              man inte bifalla förslaget om att faktiskt, när nu detta är en
              viktig fråga, ta fram en plan som riksdagen kan utvärdera när
              det gäller uppföljningen?
            </seg>
          </u>
          <note n="fe00965a">
            Jag yrkar bifall till reservation nr 1.
          </note>
          <note type="speaker" n="9cbccab8">
            Anf. 81 SIV HOLMA (v):
          </note>
          <note n="cfda7b5e">
            Fru talman! Jag yrkar bifall till reservation 2 om löneskillnader
            mellan kvinnor och män i statsförvaltningen.
          </note>
          <u who="Q4609260" xml:id="i-408e4ba16810b5a4-0" n="ce711476">
            <seg n="a9bf78d1">
              Betänkandet handlar om staten som arbetsgivare. I mitt anförande
              kommer jag att beröra statens ansvar som arbetsgivare i en bredare
              definition och tala om den offentliga sektorns ansvar som arbetsgivare.
            </seg>
            <seg n="00e528cb">
              Vänsterpartiet anser att hela den offentliga sektorn behöver
              samverka för att på ett bättre sätt ta sitt gemensamma ansvar
              som arbetsgivare i arbetet med att kartlägga och åtgärda könsdiskriminerande
              löneskillnader. Vi vill att de offentliga arbetsgivarna föregår
              med gott exempel. Därför föreslår vi att regeringen tar initiativ
              till en arbetsgrupp för samverkan mellan offentliga arbetsgivare
              inom stat, landsting och kommuner som tillsammans med de fackliga
              organisationerna lägger fram en strategi för hur könsdiskriminerande
              löneskillnader i den offentliga sektorn ska kunna avskaffas.
            </seg>
            <seg n="1534ab60">
              Jämställdhetslagen kräver att arbetsgivare tar ett stort ansvar
              för att kartlägga och åtgärda könsdiskriminerande löneskillnader.
              Men lagen ger inte någon effekt på de strukturella löneskillnader
              som beror på värdediskriminering där arbeten värderas olika beroende
              på om de är mans- eller kvinnodominerade.
            </seg>
            <seg n="acb3e273">
              I samarbetet mellan s, v och mp har vi i det så kallade 121-punktsprogrammet
              kommit överens om att under mandatperioden se över och utvärdera
              en skärpning av jämställdhetslagen. I överenskommelsen ingår också
              att utarbeta en nationell handlingsplan för att motverka könsdiskriminerande
              löneskillnader på hela arbetsmarknaden.
            </seg>
            <seg n="593a02b8">
              Jag utgår från att denna handlingsplan uppmärksammar både så
              kallade horisontella och vertikala skillnader, det vill säga löneskillnader
              som beror såväl på separering av kön på arbetsmarknaden som på
              att det manliga arbetet är norm för arbetsvärderingen. Stat, kommuner
              och landsting bör vara spjutspetsar när det gäller att leva upp
              till jämställdhetslagens krav, men ensamma eller var för sig kan
              de inte förväntas avskaffa hela löneklyftan.
            </seg>
            <seg n="0975e2e7">
              Bristen på ekonomiska resurser är ett stort hinder för ett sådant
              ansvarstagande. Här behövs det därför en samverkan inom hela den
              offentliga sektorn när det gäller att ta ett gemensamt ansvar
              som arbetsgivare.
            </seg>
            <seg n="edfe16d0">
              Medlingsinstitutet presenterade i början av februari i år sin
              årsrapport Avtalsrörelsen och lönebildningen 2003 . Generaldirektör
              Anders Lindström informerade finansutskottet i går den 16 mars
              om denna rapport. Jag noterade särskilt att det enligt Lindström
              kostar 20 miljarder att i ett slag minska löneklyftan mellan kvinnodominerade
              och mansdominerade yrken.
            </seg>
            <seg n="193e5763">
              Detta talar för att regeringen måste bli mer handlingskraftig
              och initiera vårt förslag om samverkan inom den offentliga sektorn
              och om en strategi för hur löneklyftan ska avskaffas mellan kvinnodominerade
              och mansdominerade sektorer.
            </seg>
            <seg n="64f2e81b">
              I ett särskilt avsnitt avsnittet Jämställdhet i Medlingsinstitutets
              rapport bekräftas behovet av samverkan mellan parterna inom den
              offentliga sektorn. Medlingsinstitutet skriver: Att utjämna dessa
              strukturella löneskillnader är ingen enkel uppgift. Det är frågan
              om ett långsiktigt och målmedvetet arbete. Detta skulle kräva
              en långtgående samverkan under avtalsförhandlingarna och en samsyn
              om att kvinnodominerade avtalsområden ska prioriteras.
            </seg>
            <seg n="319c12f5">
              Vidare sägs det att utjämningen inte kan lösas enbart av arbetsmarknadens
              parter. Förutom att den så kallade skattebasen ökar genom framför
              allt ökad sysselsättning och minskad arbetslöshet, så att de offentliga
              arbetsgivarnas betalningsförmåga kan stärkas, skriver Medlingsinstitutet:
              Vidare skulle det fordras att de offentliga arbetsgivarna enas
              med de fackliga organisationerna om sådana lönebildningsformer,
              som möjliggör att en bättre finansiering kan användas till en
              lönemässig uppgradering av kvinnodominerade yrkesgrupper. Det
              är också nödvändigt att det etableras ett sektorsövergripande
              samförstånd mellan arbetsmarknadens parter om nödvändigheten av
              åtgärderna. För att ett närmande ska kunna ske är det oundvikligt
              att de fackliga organisationerna inom den privata sektorn inte
              kräver kompensation när lönegapet mellan privat och offentlig
              sektor minskar.
            </seg>
            <seg n="c2540b22">
              Fru talman! De statistiska löneskillnaderna har i stort varit
              oförändrade under de senaste tio åren. Skillnaderna beror på att
              arbetsmarknaden är könsuppdelad och på att kvinnodominerade yrkesgrupper
              värderas lägre än de mansdominerade. Man kan uttrycka det genom
              att säga att utvecklingen mot jämställda och rättvisa löner under
              den senaste tio åren har varit på stället marsch detta trots att
              förbundsavtalen integrerat jämställdhetsaspekterna i den lokala
              lönebildningen.
            </seg>
            <seg n="deea1d7b">
              I debatten i riksdagen har man under de senaste sex åren som
              jag deltagit upprepat faktiska förhållanden. År efter år har finansutskottet
              på olika sätt uttalat vikten av att löneklyftan mellan kvinnor
              och män åtgärdas. Utskottet har beskrivit regeringens goda ambitioner
              i arbetet men inga större förändringar kan utläsas i verkligheten
              när det gäller minskade löneskillnader. Snarare tenderar de att
              öka. Framför allt har löneskillnaderna mellan kvinnor och män
              ökat inom landstingen.
            </seg>
            <seg n="ba34f364">
              Antalet anställda i Sverige var ungefär 3,8 miljoner under år
              2003. 65 % av dessa, närmare 2,5 miljoner personer, arbetar inom
              den privata sektorn. Omkring 29 %, drygt 1,1 miljoner personer,
              var verksamma inom kommuner och landsting. De statsanställda utgjorde
              knappt 6 %, 220 000 personer.
            </seg>
            <seg n="d16e455a">
              I den offentliga sektorn är alltså omkring 1,3 miljoner personer
              anställda. Männen finns i huvudsak inom den privata sektorn. Kvinnorna
              är mera jämnt fördelade mellan privat och offentlig sektor. Däremot
              dominerar kvinnorna inom kommuner och landsting där andelen kvinnor
              utgör 80 %. Motsvarande siffra i staten är 43 % och inom den privata
              sektorn 37 %. Den högsta medellönen finns hos staten. För landstingen
              och den privata sektorn var medellönen i stort densamma. Den lägsta
              lönen redovisas för kommunerna. Lönespridningen och löneskillnaderna
              är störst inom landstingen och minst hos kommunerna.
            </seg>
            <seg n="f4bbf2f0">
              Fru talman! Det är ett obestridligt faktum att kvinnornas genomsnittliga
              löner är lägre än männens. Detta är inget individuellt problem,
              utan detta avspeglar den könsmaktsstruktur som finns i samhället
              där kvinnors arbeten värderas lägre än männens.
            </seg>
            <seg n="06283a2b">
              Jämställdhetslagen är inget verktyg för att minska löneskillnader
              mellan kvinnodominerade och mansdominerade sektorer! Den kan enbart
              vara ett verktyg för att utjämna lönebundna löneskillnader hos
              samma arbetsgivare. Jämställdhetslagen gör inte halt vid avtalsgränserna
              men begränsas till en och samma arbetsgivare. Eftersom jämställdhetslagen
              inte kan bana väg för att utjämna löneskillnaderna mellan branscher
              eller sektorer på arbetsmarknaden är Vänsterpartiets förslag om
              att regeringen initierar en samverkan mellan arbetsmarknadens
              parter inom den offentliga sektorn mycket välmotiverat. Dessutom
              saknas en övergripande samordning mellan de olika förbundsavtalen
              hos samma arbetsgivare, vilket också talar för vårt förslag om
              samverkan.
            </seg>
            <seg n="a982f6e5">
              Fru talman! Avslutningsvis vill jag uppmana fler av arbetsmarknadens
              parter att följa HTF:s och Föreningen Vårdföretagarnas exempel.
              De har avtalat om en regel som säger att medarbetare som är eller
              varit föräldralediga ska inte, på grund av ledigheten, ha en ogynnsam
              löneutveckling i förhållande till övriga medarbetare i företaget.
              Det är en självklarhet och något som borde ha varit genomfört
              hos alla arbetsgivare.
            </seg>
            <seg n="14d6a07d">
              Detta är ytterligare ett skäl till att öka samverkan mellan arbetsmarknadens
              parter inom den offentliga sektorn. Det är hög tid att gå från
              ord till handling när man säger att de offentliga arbetsgivarna
              ska vara bäst när det gäller jämställdhet.
            </seg>
          </u>
          <note type="speaker" n="1253fd55">
            Anf. 82 AGNETA GILLE (s):
          </note>
          <u who="Q3375136" xml:id="i-c5328053100b7fa5-0" n="dcd12fc5">
            <seg n="4774ce04">
              Fru talman! Betänkande FiU18 handlar om staten som arbetsgivare.
              Som vi har hört i inledningen och också från de övriga partierna
              är jämställdhetsfrågan den stora frågan i detta betänkande. Betänkandet
              tar upp tio motioner som har lite olika karaktär, men det är jämställdheten
              som tar det största utrymmet. Jag vill också uppehålla mig under
              större delen av mitt anförande vid den stora och viktiga frågan
              om jämställdhet mellan kvinna och man.
            </seg>
            <seg n="87171997">
              Jämställdheten mellan man och kvinna är en fråga om berör oss
              i allra högsta grad och som engagerar oss väldigt mycket. Det
              har vi inte minst sett och hört här i kammaren under denna debatt.
              Jag måste säga att det är stimulerande att höra alla partiers
              olika vinklingar och synpunkter i detta ämne och också att man
              ska sopa framför egen dörr, som togs upp.
            </seg>
            <seg n="91554c31">
              Kvinnor och män ska ha samma förutsättningar i dagens moderna
              samhälle, vilket betyder samma möjligheter, samma rättigheter
              och skyldigheter inom livets alla olika områden. Det är också
              regeringens övergripande mål i svensk jämställdhetspolitik. Jämställdhet
              handlar om rättvisa och fördelning av ekonomisk och politisk makt.
              Den handlar om demokrati och om att värdera kvinnor och män lika
              i samhället.
            </seg>
            <seg n="dbb8e347">
              I mångt och mycket är vi väldigt överens om hur vi vill att det
              ska vara i vårt samhälle. Det kanske är mera hur vi uppnår det
              och vem av oss som är bäst på att nå dit som vi i dag diskuterar
              och som tagits upp i debatten tidigare. Ingen av oss kan slå sig
              för bröstet och säga att vi är nöjda och att vi har kommit dit
              vi ville. Men jag måste säga att mycket faktiskt har gjorts, och
              mer ska göras i denna mycket viktiga fråga.
            </seg>
            <seg n="635012d1">
              Fru talman! Vi kan titta på chefsförsörjningen i staten som ett
              exempel. Ett av delmålen för jämställdhetspolitiken är en jämn
              könsfördelning och en jämn fördelning av makt och inflytande mellan
              kvinnor och män. En jämn representation av kvinnor och män i beslutande
              organ är en viktig demokratifråga.
            </seg>
            <seg n="641ace21">
              Utskottet anser att regeringen och statsförvaltningen måste vara
              goda föredömen i jämställdhetsarbetet. Därför ser utskottet positivt
              på att ett fortsatt arbete med att öka andelen kvinnliga myndighetschefer
              samt chefer inom utrikesförvaltningen ingår som en prioriterad
              fråga i regeringens chefspolicy. Enligt denna chefspolicy är det
              viktigt att det alltid finns med en kvinnlig och en manlig kandidat
              i det slutgiltiga urvalet till berörda poster.
            </seg>
            <seg n="94cb3a24">
              Arbetet med att uppnå total jämställdhet på chefsnivå ska därmed
              fortsätta enligt de målsättningar som angivits i regeringens chefspolicy.
              Dessutom avser regeringen att utöka redovisningen genom att årligen
              redovisa andelen och antalet kvinnor respektive män som utnämnts
              till myndighetschefer.
            </seg>
            <seg n="e9f83a87">
              Arbetet är långt ifrån klart, och det är väl bara att erkänna
              att det tar tid att uppnå en total jämställdhet mellan man och
              kvinna, och ibland kan man bli otålig och tycka att det går för
              långsamt.
            </seg>
            <seg n="8c80333c">
              Det finns fler jämställdhetsaspekter att titta på. I skrivelsen
              Jämt och ständigt anger regeringen att man avser att under mandatperioden
              noga analysera utfallet av den skärpning av jämställdhetslagen
              som skedde 2001. Det kommittédirektivet har regeringen redan fattat
              ett beslut om den 19 februari i år. En särskild utredare ska göra
              en översyn av jämställdhetspolitikens mål, inriktning, organisation
              och effektivitet. Utredaren ska grunda sina förslag på en analys
              av vilket ansvar och åtagande som det offentliga, i form av stat
              och kommun, bör ha. Regeringen aviserar också att en nationell
              handlingsplan för att avskaffa könsdiskriminerande löneskillnader
              ska tas fram.
            </seg>
            <seg n="0ad7c756">
              Regeringen har dessutom tillsatt en utredning om den könssegregerade
              svenska arbetsmarknaden. Syftet med utredningen är att öka kunskapen
              om varför könssegregeringen på arbetsmarknaden består och var
              hindren för ökad integrering finns.
            </seg>
            <seg n="97d12678">
              Fru talman! Jag vill också nämna hur viktigt utskottet anser
              att etnisk och kulturell mångfald i statsförvaltningen är. Den
              etniska och kulturella mångfalden på svenska arbetsplatser är
              av stor vikt för ett fungerande arbetsliv i vårt land. Staten
              som arbetsgivare har enligt utskottets mening ett särskilt ansvar
              som föredöme också på detta område. Myndigheterna ska på regeringens
              uppdrag upprätthålla handlingsplaner för att främja etnisk och
              kulturell mångfald bland de anställda på alla nivåer.
            </seg>
            <seg n="cd1fcc72">
              Det ankommer på varje myndighet att utarbeta en intern policy
              för hur man vill arbeta med mångfald som ett led i kompetensförsörjningen.
            </seg>
            <seg n="7a4ec3b2">
              Utskottet ser positivt på regeringens planer att följa upp myndigheternas
              arbete med anledning av integrationspolitikens mål och inriktning.
              Målet måste vara att mångfaldsarbetet ska bli en naturlig del
              i myndigheternas arbetsgivarpolitik.
            </seg>
          </u>
          <note n="b93de161">
            Med detta, fru talman, yrkar jag avslag på samtliga motioner
            och reservationer och bifall till förslaget i betänkande FiU18
            i dess helhet.
          </note>
          <note type="speaker" n="5d9773e6">
            Anf. 83 MATS ODELL (kd) replik:
          </note>
          <u who="Q571725" xml:id="i-3d38b962abf73643-6" n="d56c0904">
            <seg n="e147f9ae">
              Fru talman! Det var intressant att höra Agneta Gille läsa upp
              delar av majoritetstexten. Det hade varit intressant om hon i
              någon mån hade försökt motivera varför hon yrkar avslag på samtliga
              reservationer. Det vore spännande att höra varför regeringen inte
              borde av det mäktiga finansutskottet få uppdraget att upprätta
              en plan för hur allt detta goda ska åstadkommas så att vi skulle
              kunna utvärdera det och ha benchmarking för att se vad som händer.
              Likaså tycker jag att det skulle vara spännande att höra, mot
              bakgrund av allt detta som Agneta Gille läser upp, vad hon tror
              att det beror på att regeringen, nu när det blev ett skarpt läge
              och man skulle utnämna en ny landshövding i Örebro län, till sist
              valde en man och inte en kvinna, varför man ersatte en kvinna
              med en man. Även om man nu har alla dessa goda planer och allt
              som Agneta Gille har berättat för oss blev det ändå till sist
              en man.
            </seg>
          </u>
          <note type="speaker" n="f6fc14c0">
            Anf. 84 AGNETA GILLE (s) replik:
          </note>
          <u who="Q3375136" xml:id="i-c5328053100b7fa5-1" n="dcd12fc5">
            <seg n="3664c42f">
              Fru talman! Det är mycket höga tankar du kan ha av mig när det
              gäller utnämningspolitiken, men i just den frågan har jag inte
              varit inblandad. Jag tycker inte heller det är så konstigt, för
              det är många olika poster som ska tillsättas. Ibland tillsätter
              vi en kvinna i stället för en man och ibland vice versa. Varför
              det blev det alternativet är det väldigt svårt att säga. Det kommer
              fler utnämningar, och det kommer säkert att leda till att vi byter
              ut en man mot en kvinna också.
            </seg>
            <seg n="66d60cdd">
              Det är spännande att höra att du är så engagerad i de här frågorna,
              allra helst när man tittar på hur jämställdhetsfrågorna ser ut
              i ditt parti. Med tanke på den familjepolitik som ditt parti driver
              är det lite förvånande och också när man tittar på jämställdheten
              i ert parti.
            </seg>
            <seg n="dc7b0fa1">
              Du frågade mig om vad vi gör. Nu har kommittédirektivet kommit
              som vi kommer att gå igenom. Du vill att en plan ska göras när
              det finns så mycket arbete som pågår och ett kommittédirektiv
              i just de här frågorna. Det pågår arbete, så det behövs ingen
              ytterligare plan.
            </seg>
            <seg n="38837aa2">
              Men, Mats Odell, jag skulle vilja ställa en fråga till dig, som
              är så engagerad och som har skrivit i reservationen om att det
              är otroligt skrämmande att se att andelen kvinnor bland annat
              i styrelser är 30 %. Så tittar jag på era siffror i riksdagen.
              Jag ser att det är 70 % män och 30 % kvinnor
            </seg>
            <seg n="258e69cb">
              Då är man inne på detta med att sopa framför egen dörr. Jag läste
              tidigare ett protokoll där Per Landgren hade sagt: Man brukar
              ju rimligtvis sopa rent framför egen dörr innan man uttalar sig.
              Det skulle vara intressant att höra hur ert parti jobbar med jämställdhetsfrågor
              och för att få in fler kvinnor på betydande poster.
            </seg>
          </u>
          <note type="speaker" n="00284462">
            Anf. 85 MATS ODELL (kd) replik:
          </note>
          <u who="Q571725" xml:id="i-3d38b962abf73643-7" n="d56c0904">
            <seg n="e3276516">
              Fru talman! Jag förstår att Agneta Gille behöver exempel på detta
              för att arbetet ska kunna drivas framåt. Jag kan gärna redovisa
              det som jag har kunnat påverka, om nu Agneta Gille särskilt frågar
              efter det.
            </seg>
            <seg n="59371e83">
              Jag klev in på Kommunikationsdepartementet den 4 eller om den
              var den 5 oktober 1991 som departementschef. Då överblickade jag
              de styrelser som fanns inom departementets olika bolag, affärsdrivande
              och andra verk samt myndigheter. Jag konstaterade då att 28 %
              av ledamöterna i dessa styrelser var kvinnor. När jag slutade
              var det 39 %. Jag vet inte vilket betyg Agneta Gille vill sätta
              på det, men jag åstadkom detta på tre år på det departementet
              som ändå sysslar med mycket mansdominerade verksamheter; det tror
              jag att de flesta bedömare skulle hålla med om.
            </seg>
            <seg n="d36835bc">
              Det skulle vara spännande att diskutera familjepolitiken med
              Agneta Gille. Hon är tydligen emot att föräldrarna själva ska
              få bestämma hur de vill utforma sin familjepolitik. Hennes parti
              tycker i alla fall att det ska vara på ett speciellt sätt. Ska
              jag tolka detta som att Agneta Gille vill öka kvoteringen när
              det gäller föräldraförsäkringen? Är det detta som ligger i de
              förstuckna frågorna till mig?
            </seg>
          </u>
          <note type="speaker" n="5d39e614">
            Anf. 86 AGNETA GILLE (s) replik:
          </note>
          <u who="Q3375136" xml:id="i-c5328053100b7fa5-2" n="dcd12fc5">
            <seg n="846463c7">
              Fru talman! Det var spännande att höra om det som hände 1991,
              13 år tillbaka i tiden. Visst kan jag ge dig en eloge. Det hände
              mycket på ditt departement just då. Men har det hänt någonting
              i ditt parti sedan den tiden? Ja, det har ökat några procentenheter,
              men det är inte speciellt mycket. Jag hoppas att du får ett större
              inflytande i det arbetet.
            </seg>
            <seg n="1c456fe8">
              Visst är familjepolitiken viktig. Den är grunden för att kvinnan
              och mannen ska ha samma möjligheter att gå ut i arbetslivet. Det
              är det som är den stora skillnaden mellan Kristdemokraternas och
              Socialdemokraternas politik. Vi vill ge kvinnan möjlighet att
              ha samma rättigheter som mannen att kliva ut på arbetsmarknaden.
              Den familjepolitiken driver vi framåt.
            </seg>
            <seg n="a5ea69a6">
              Jag fick inte mycket till svar på frågan om fördelningen i ert
              parti. Jag tittade på de poster som ni har att utse, och där är
              det mycket kvar att göra. Även om du gjorde mycket 19911994 för
              jämställdheten har du ändå mycket kvar att bidra med till nästa
              års debatt.
            </seg>
          </u>
          <note type="speaker" n="b05f5041">
            Anf. 87 CECILIA WIDEGREN (m) replik:
          </note>
          <u who="Q4990451" xml:id="i-6b796196accc5ec5-1" n="a92b2b7d">
            <seg n="f779e17a">
              Fru talman! Jag vet inte vad Agneta Gille känner inför ordet
              föredöme, men jag tycker att det är ett ganska starkt ord. Utskottets
              majoritet uttalar att man som offentlig arbetsgivare ska vara
              ett föredöme.
            </seg>
            <seg n="e70b1ba4">
              Jag nämnde några exempel tidigare. Jag har tittat på både Regeringskansliets
              och de olika departementens löneutveckling. Då har jag sett att
              det inte har hänt så mycket under de senaste åren, trots att debatten
              har varit väldigt intensiv och het och trots att det har funnits
              planer. Då måste jag fråga: Hur får Agneta Gille och Socialdemokraterna
              detta att gå ihop? Ni pratar om att vara ett föredöme, men ni
              lyckas inte med det internt. Det borde ha varit möjligt under
              er långa regeringstid.
            </seg>
            <seg n="886210fa">
              Sedan måste jag fråga om du känner dig nöjd och stolt över att
              trots att ni nu arbetat så många år med dessa frågor ändå forcerar
              fram lagstiftningsförlag om kvotering inom andra sektorer till
              exempel om en jämnare könsfördelning inom bolagsstyrelser när
              ni själva inte har åstadkommit det internt.
            </seg>
            <seg n="54b8317c">
              Nu ställer jag dig ansvarig för detta. Jag kan också redogöra
              för siffrorna i vårt parti och vad vi gör internt inom Moderata
              samlingspartiet. Men ni måste som ansvarigt regeringsparti kunna
              svara på dessa frågor. Ett långsiktigt arbete har pågått och ni
              har haft ansvaret, men vad har gjorts i praktiken på dessa områden?
              Kan man vara nöjd och stolt när man själv inte åstadkommer det
              man säger att man ska göra internt?
            </seg>
            <seg n="5f0e7a30">
              Jag förstår och tror att ni har högre ambitioner än så.
            </seg>
          </u>
          <note type="speaker" n="2c81c3da">
            Anf. 88 AGNETA GILLE (s) replik:
          </note>
          <u who="Q3375136" xml:id="i-c5328053100b7fa5-3" n="dcd12fc5">
            <seg n="6b369a45">
              Fru talman! Visst är det viktigt att vi är föredömen. Det ska
              både Cecilia och jag vara i det arbete som vi driver när det gäller
              jämställdhetsfrågorna. Både du och jag har höga målsättningar.
              Vi ska också som föräldrar göra rätt saker och vara föredömen
              för våra barn. Precis det ska också regeringen vara. Naturligtvis
              är det så.
            </seg>
            <seg n="98ff1f62">
              I mångt och mycket av det som vi presenterar i betänkandet finns
              det ett pågående arbete. Siffrorna har förbättrats. Arbetet har
              gett resultat. Men vi har inte nått hela vägen fram, och det erkänner
              vi också. Vi i utskottet sätter press på att det ska ske ytterligare
              förbättringar på det området, och vi vill se resultat till nästa
              års debatt.
            </seg>
            <seg n="58bb9ab5">
              Vid tillsättande av styrelser ska en kvinna och en man nomineras.
              Men alla partier följer inte detta när de gör sina nomineringar.
              Då nomineras inte en man och en kvinna, utan det är andra namn
              med på listan, det vill säga namn på män. Då handlar det om Mats,
              Alf, Lennart och Göran.
            </seg>
            <seg n="13e7e9b7">
              När vi förstärkte jämställdhetslagen, Cecilia, var ni det parti
              som röstade emot. Ni borde ha kunnat vara med och tryckt på i
              den frågan och på det sättet bidragit i det här arbetet.
            </seg>
          </u>
          <note type="speaker" n="57ea5a31">
            Anf. 89 CECILIA WIDEGREN (m) replik:
          </note>
          <u who="Q4990451" xml:id="i-6b796196accc5ec5-2" n="a92b2b7d">
            <seg n="a170bee5">
              Fru talman! Att vara ett föredöme förpliktar en hel del. Om vi
              ska prata om statens arbetsgivarpolitik varje år och använda dessa
              ord blir ordet föredöme ganska utslätat efter ett tag. Jag hoppas
              att vi inte får uppleva det eftersom vi båda uppfattar det ordet
              som så oerhört starkt och laddat i det här sammanhanget. Jag hoppas
              i stället att det levereras saker här på plats, till exempel om
              ett år. Hittills tycker inte vi att vi kan se något resultat,
              och ni är ju inte heller nöjda.
            </seg>
            <seg n="8277ac89">
              När det gäller den interna nomineringsprocessen känner väl moderater
              bäst till vilka moderater som är bäst lämpade för olika uppdrag.
              Jag tror inte att regeringen är medveten om det. Det gäller även
              en miljöpartist eller någon annan. Förhoppningsvis stannar det
              interna nomineringsarbetet inom partierna. Någon annan ska inte
              ta över det arbetet.
            </seg>
            <seg n="9acd6137">
              Om man gillar siffror kan man räkna ut hur jämställd en riksdag
              är eller hur jämställd fördelning det är av utskottsordförandeposterna.
              Vår fördelning är 66 mot 33 %. Det nämns inte eftersom det är
              någonting positivt som kommer från Moderaterna. Vi har fler kvinnor
              än män som utskottsordförande. Det har inte Socialdemokraterna,
              långt därifrån. Men det nämns inte vid sådana här tillfällen,
              utan då är det alltid vi som ska pekas ut som att vi inte tar
              ansvar och att vi inte är delaktiga.
            </seg>
            <seg n="953c742e">
              Partierna bör själva hantera sina nomineringsprocesser. De känner
              bäst till kompetensen hos de människor som finns internt.
            </seg>
          </u>
          <note type="speaker" n="89705253">
            Anf. 90 AGNETA GILLE (s) replik:
          </note>
          <u who="Q3375136" xml:id="i-c5328053100b7fa5-4" n="dcd12fc5">
            <seg n="1401034c">
              Fru talman! Beträffande det sista har du fel, Cecilia Widegren.
              När det gäller utskottsordförandeposter har vi en jämn fördelning
              på 5050, och då är det jämställt. Ibland kan det också bli för
              många kvinnor, och det är inte heller jämställt. Det ska vara
              lika mellan män och kvinnor, och då hamnar man i spannet 6040,
              men helst ska det vara 5050.
            </seg>
            <seg n="bfe44691">
              Vi jobbar för att regeringen ska bli ett bättre föredöme. Regeringskansliet
              ska också leva upp till de åtaganden som vi har lagt på dem och
              till det kommittédirektiv som också finns.
            </seg>
            <seg n="999cf567">
              Detta med det interna nomineringsarbetet är faktiskt ganska intressant.
              Du har förberett dig på vissa frågor och jag har förberett mig
              på andra. Jag har tittat på hur det ser ut i landet, bland annat
              i kommunstyrelser. Jag hade förväntat mig den debatten.
            </seg>
            <seg n="19b94e43">
              Ni säger att ni är bäst lämpade att utse de ledamöter som ni
              tycker är bäst lämpade, och då blir det nästan bara män.
            </seg>
            <seg n="9524954f">
              När jag gick igenom antalet kvinnor i borgerliga kommunstyrelser,
              och då gäller det alla de borgerliga partierna, fann jag att andelen
              kvinnor var mellan 0 och 33 %. Då kan man inte säga att man har
              nått upp till den gräns som vi pratar om och till det som Karin
              Pilsäter sade om att sopa framför egen dörr. Då har man inte nått
              dithän. Då kanske det är så att ni också har att jobba med de
              frågorna innan vi kommer tillbaka i nästa års debatt.
            </seg>
            <seg n="189a828c">
              Vi hoppas på att man på alla nivåer i kommuner, landsting, regering
              och också här i riksdagen lyfter upp jämställdhetsarbetet och
              slätar ut löneskillnaderna så att vi kommer dithän vi båda två
              vill.
            </seg>
          </u>
          <note type="speaker" n="adb92168">
            Anf. 91 HÅKAN LARSSON (c):
          </note>
          <u who="Q5937692" xml:id="i-e1cbcd57238aa153-0" n="96859fb2">
            <seg n="065bad67">
              Fru talman! Att jag gör ett inhopp i debatten beror på att mina
              partikamrater i finansutskottet inte har möjlighet att vara med
              här i dag. Jag vill i alla fall yrka bifall till reservation nr
              3 av Jörgen Johansson i betänkandet.
            </seg>
            <seg n="1ebcf522">
              Staten har, som alla säger här i debatten, ett stort ansvar att
              vara ett föredöme i arbetet för jämställdhet mellan män och kvinnor.
              Jämställdhet handlar om varje individs rätt till lika möjligheter
              och till fria livsval, men det finns ännu många hinder kvar att
              övervinna innan vi ska nå ett jämställt ett förhållande mellan
              könen.
            </seg>
            <seg n="befdba66">
              Av den kvinnliga arbetskraften i Sverige återfinns hela 50 %
              inom den offentliga sektorn, medan motsvarande siffra för männen
              är bara 18 %. Ändå dominerar männen på de högre och arbetsledande
              posterna även i stat, landsting och kommun. Det beror säkerligen
              inte på bristande kompetens bland kvinnorna utan främst på att
              kvinnorna fortfarande osynliggörs, ofta i alla fall, i en manlig
              maktstruktur.
            </seg>
            <seg n="84756eb5">
              När det gäller löneskillnader mellan kvinnor och män återstår,
              som vi har hört, mycket att göra. När hälften av Sveriges yrkesverksamma
              kvinnor återfinns inom den offentliga sektorn, finns ändå löneklyftorna
              kvar även här. Att åstadkomma rättvisa löner mellan könen är utan
              tvekan en central nyckelfråga i det fortsatta jämställdhetsarbetet,
              och det finns siffror som visar vad det handlar om.
            </seg>
            <seg n="d8a255fc">
              I kommunerna, där de flesta offentliganställda arbetar, tjänar
              kvinnor i dag i genomsnitt 90 % av vad de kommunanställda männen
              gör mot 74 % för 30 år sedan. Det har alltså skett en positiv
              utveckling. Utvecklingen har gått åt rätt håll. I landstingen
              har emellertid kvinnornas löner sjunkit från 80 % av männens genomsnittslöner
              för 30 år sedan till 71 % i dag. Inom statsförvaltningen har också
              kvinnolönerna sjunkit jämfört med männens löner från 90 % år 1983
              till 84 % i dag. Lönegapet verkar alltså på en del håll vidgas
              i stället för att minska.
            </seg>
            <seg n="2f215a00">
              I reservation nr 3 understryks vikten av att staten i samarbete
              med kommun- och landstingsförbunden ger förutsättningar för att
              förbättra jämställdhetsarbetet, att ge kommun- och landstingsförbunden
              förutsättningar att förbättra jämställdhetsarbetet och att regeringen
              ser till att så sker inom den statliga verksamheten. Det är därför
              det föreslås att en lönerevision ska genomföras och att ett systematiskt
              arbete ska inledas för att utjämna löneskillnader mellan män och
              kvinnor. Då kanske också staten och den offentliga sektorn blir
              det föredöme som staten bör vara.
            </seg>
          </u>
          <note type="speaker" n="5761714e">
            Anf. 92 SIV HOLMA (v) replik:
          </note>
          <u who="Q4609260" xml:id="i-f6f975550647109d-0" n="ce711476">
            <seg n="e1ab5632">
              Fru talman! Jag är lite förvånad över att man i Centerpartiets
              reservation nr 3 utser Vänsterpartiet till en av dem som bär den
              största skulden för att löneskillnaderna är så pass stora som
              de är. Det står nämligen att denna utveckling har varit särskilt
              tydlig under de senaste åren av socialdemokratiskt samarbete med
              Vänsterpartiet. Jag tror, precis tvärtom, att Vänsterpartiet har
              varit en drivkraft för att få upp den här diskussionen på dagordningen.
            </seg>
            <seg n="3ce481c0">
              Jag skulle vilja veta vad Centerpartiet har för verkningsfulla
              verktyg för att minska löneskillnaderna mellan den privata och
              den offentliga sektorn. Finns det några speciella förslag i till
              exempel budgeten som skulle kunna innebära att man åtminstone
              undanröjde de ekonomiska hindren för att skapa bättre löner inom
              den offentliga sektorn? Jag har inte sett någonting av det, men
              det kanske finns.
            </seg>
          </u>
          <note type="speaker" n="91541fd3">
            Anf. 93 HÅKAN LARSSON (c) replik:
          </note>
          <u who="Q5937692" xml:id="i-e1cbcd57238aa153-1" n="96859fb2">
            <seg n="539582bf">
              Fru talman! I reservationen föreslås att man ska gå igenom mäns
              och kvinnors löner i hela den offentliga sektorn, att man systematiskt
              ska peka på och gå igenom de löneskillnader som finns och försöka
              rätta till dem så att män och kvinnor får samma lön för likvärdigt
              arbete. Det är möjligt att det måste till en sådan konkret åtgärd
              för att det verkligen ska tas ett stort steg framåt och de här
              löneklyftorna ska minska på allvar. Det är ett konkret förslag
              som finns i det här fallet.
            </seg>
            <seg n="92d97e0d">
              Sedan är det klart att vi hela tiden måste arbeta för att vi
              ska få mer resurser och på det viset mer jämställda löner, och
              det blir ju mycket lättare med tillväxt än utan tillväxt.
            </seg>
          </u>
          <note type="speaker" n="879d2fc0">
            Anf. 94 SIV HOLMA (v) replik:
          </note>
          <u who="Q4609260" xml:id="i-f6f975550647109d-1" n="ce711476">
            <seg n="ab48b910">
              Fru talman! Det pågår vad jag förstår en lönerevision inom såväl
              staten som kommunerna och landstingen, så det är väl inget nytt
              verktyg i och för sig. Problemet som jag ser det är de strukturella
              löneskillnaderna. Som Medlingsinstitutet sade var lönespridningen
              som minst i kommunerna. Däremot var den störst i landstingen.
            </seg>
            <seg n="b6af3a9f">
              Jag tror att det är strukturella skillnader, det vill säga att
              kvinnodominerade arbeten värderas lägre än mansdominerade arbeten.
              I det sammanhanget är de ekonomiska resurserna väldigt viktiga.
              Jag kan inte på något sätt se att de budgetförslag som Centerpartiet
              har lagt fram har varit så anmärkningsvärt mycket bättre än de
              som samarbetspartierna har åstadkommit i budgetförhandlingar.
              Jag upplever det lite grann som att man kastar sten när man sitter
              i glashus.
            </seg>
          </u>
          <note type="speaker" n="57cd0f1f">
            Anf. 95 HÅKAN LARSSON (c) replik:
          </note>
          <u who="Q5937692" xml:id="i-e1cbcd57238aa153-2" n="96859fb2">
            <seg n="b19ece42">
              Fru talman! Självfallet måste alla partier gemensamt jobba med
              att förbättra den här situationen.
            </seg>
            <seg n="4dcb9a89">
              Vad vi i Centerpartiet har pekat på är att vi vill ha en näringspolitik
              som innebär att vi får en ökad tillväxt och därmed mer resurser,
              även till den offentliga sektorn. Dessutom har vi lagt fram ett
              förslag om ett nytt skattesystem som kraftigt stärker kommunernas
              ekonomiska bas. Det är ett par konkreta exempel på vad Centerpartiet
              gjort under senare tid. Men jag tror alltså att det här måste
              vi jobba med över alla partigränser för att verkligen få till
              stånd ett bra resultat.
            </seg>
          </u>
          <note n="3cbb0aff">
            Föredrogs
          </note>
          <note n="e7733a78">
            Överläggningen var härmed avslutad.
          </note>
          <note n="9e9bdb9d">
            9 § Statens styrning av kommunerna
          </note>
          <note type="speaker" n="bcc09e9f">
            Anf. 96 CARIN LUNDBERG (s):
          </note>
          <u who="Q4963953" xml:id="i-e5cd744bc611ba07-2" n="264020f9">
            <seg n="a85867d4">
              Fru talman! Finansutskottet avstyrker fyra förslag från Riksdagens
              revisorer som i huvudsak handlar om problem med otydligheter i
              redovisningen av statsbidragen till kommuner och landsting. Revisorerna
              anser att begreppet statsbidrag behöver definieras och avgränsas,
              att redovisningen av statsbidragen behöver förbättras och deras
              effekter klargöras, att ansvaret för redovisningen av statsbidragen
              behöver förtydligas och att balanskravet för kommuner och landsting
              behöver tydliggöras och sanktionsmöjligheter utredas.
            </seg>
            <seg n="eecb07cb">
              Utskottet anser att det finns utrymme för att förbättra redovisningen
              av statsbidragen till kommuner och landsting. Statsbidragen skulle
              enligt utskottets bedömning kunna redovisas på ett mer överskådligt
              sätt än i dag utan att riksdagen behöver begära en fullständig
              redovisning som revisorerna föreslår.
            </seg>
            <seg n="3cf8ab03">
              Utskottet avstyrker också fyra motionsförslag som dels tar upp
              samma ämne som revisorerna, dels berör den kommunala självstyrelsens
              ställning, dels kommunernas ansvar vid nationella satsningar på
              infrastruktur.
            </seg>
          </u>
          <note n="4c8996a4">
            I betänkandet finns sex reservationer.
          </note>
          <note type="speaker" n="959bc6a8">
            Anf. 97 TOMAS HÖGSTRÖM (m):
          </note>
          <u who="Q5820978" xml:id="i-54e73038d821392e-0" n="271500f0">
            <seg n="c64092ab">
              Fru talman! Moderaterna har ställt sig bakom de fyra förslag
              från Riksdagens revisorer som betänkandet handlar om. Vi anser
              det i allra högsta grad motiverat att begreppet statsbidrag definieras
              och redovisas och att effekterna klargörs samt att ansvaret för
              redovisning av statsbidragen och innehållet tydliggörs.
            </seg>
            <seg n="003a42a4">
              Som det nu är finns det oklarheter. Det borde därför vara bra
              med en samlad genomgång. Det verkar nu inte majoriteten vara lika
              intresserad av som Moderaterna och andra borgerliga partier, utan
              den avstyrker revisorernas förslag. Visserligen konstaterar majoriteten
              att mycket kan bli bättre men nöjer sig med att endast skicka
              med några synpunkter från riksdagen, vilket framgår av finansutskottets
              ställningstagande. Vi tycker inte att det är tillräckligt.
            </seg>
            <seg n="aafee63d">
              Vårt stöd till revisorernas förslag bygger på inställningen att
              den som beslutar också ska betala, det vill säga att om staten
              beslutar om en reform som kommunerna ska genomföra är det också
              staten som ska ha ansvaret för att finansiera den. För att det
              ska vara möjligt att följa upp om så är fallet behöver statsbidragssystemet
              tydliggöras och effekterna bli synliga. Då kanske vi i framtiden
              slipper den typ av diskussioner som ibland förs mellan regeringen
              och Kommunförbundet och Landstingsförbundet om att regeringen
              och riksdagen inte skickar med tillräckligt mycket pengar för
              att finansiera en reform som de har beslutat om.
            </seg>
            <seg n="1ae30d3e">
              Beträffande balanskravet och sanktionsmöjligheterna mot kommuner
              och landsting som inte sköter sin ekonomi säger majoriteten att
              det är en proposition på väg. Det är bra och välkommet, men detta
              faktum borde inte vara något hinder för att riksdagen uttalar
              sig i frågan och bifaller revisorernas förslag.
            </seg>
          </u>
          <note n="f032232b">
            Fru talman! Jag har i korthet redovisat vår inställning och yrkar
            bifall till reservation nr 1.
          </note>
          <note type="speaker" n="331206f5">
            Anf. 98 CHRISTER NYLANDER (fp):
          </note>
          <u who="Q5109199" xml:id="i-0a15d517985d38fc-5" n="ae9121f9">
            <seg n="576c5e33">
              Fru talman! I den skånska kommunen Höör sitter man och väntar.
              Man har problem med att maxtaxebidragen och Wärnerssonpengarna
              inte räcker till riktigt. De funderar nu på vad de ska göra åt
              detta. Jag fick ett brev från en kommunpolitiker i Höör. Hon skriver:
              Vi har fått besked om att statsbidragen, det vill säga maxtaxebidrag
              och Wärnerssonpengar, kanske görs om till nästa år. Villkor och
              förutsättningar är inte klara. Kommunstyrelsen i Höör vill således
              vänta med eventuella taxeändringar tills vi vet vad som gäller.
              Så nu sitter vi som lame ducks .
            </seg>
            <seg n="295a6b0d">
              Folkpartiet motionerade under allmänna motionstiden om statens
              styrning av kommunerna. Vi tog bland annat upp statsbidragen,
              deras effekter på hur man styr kommunerna, behovet av en definition,
              vilka olika sätt man kan påverka kommunerna på och så vidare.
              Vi tog också upp balanskravet, behovet av att tydliggöra vad balanskravet
              egentligen innebär och vilka sanktionsmöjligheter som bör finnas.
              Därför välkomnar Folkpartiet att revisorerna nu kommer med ett
              antal förslag som i mångt och mycket ligger i linje med det som
              vi tidigare förde fram.
            </seg>
            <seg n="24145063">
              Det handlar till exempel om att redovisa statsbidragen och deras
              effekter. I statsbudgeten för 2001 fanns över 120 olika anslag
              som handlade om bidrag från staten till kommunerna. Trots det
              har inte vid något tillfälle en samlad redovisning över vilka
              bidrag som finns lämnats in. Det har inte heller gjorts någon
              konsekvensanalys av i vilken mån detta påverkar kommunerna i deras
              beslut, såsom i Höör som jag precis redovisade, och hur det påverkar
              och riskerar att öka ineffektiviteten i hur kommunerna styrs.
            </seg>
            <seg n="538812e1">
              Revisorerna föreslår också att man tydliggör balanskravet och
              utreder sanktionsmöjligheter. Det heter till exempel att kommunerna
              inte behöver uppnå balans om det finns synnerliga skäl för att
              inte göra det. Men det är ingen som vet vad synnerliga skäl är,
              och det är framför allt kommunerna som avgör vad som är synnerliga
              skäl. Det känns lite märkligt att ha en lag som säger detta om
              det samtidigt inte finns några sanktionsmöjligheter. Det finns
              ingen möjlighet att införa några sanktioner mot dem som bryter
              mot kravet att ha balans.
            </seg>
          </u>
          <note n="2a35c220">
            Folkpartiet delar revisorernas bedömning i dessa delar, och jag
            yrkar därför bifall till reservation nr 2.
          </note>
          <note type="speaker" n="70cb67e6">
            Anf. 99 OLLE SANDAHL (kd):
          </note>
          <u who="Q6091566" xml:id="i-1d7ba53b8b9b0946-0" n="399b1777">
            <seg n="dc3da1bf">
              Fru talman! När läroboken beskriver riksdagens uppgifter är revision
              och tillsyn av regeringen en av de främsta punkterna. Om inte
              annat så av detta skäl borde revisionens skrivelse tas på största
              allvar.
            </seg>
            <seg n="0aeb7e90">
              När det gäller statens styrning av kommunerna handlar det om
              ett konglomerat av utgifter och stöd av olika typ och konstruktion.
              Stöden till den kommunala sektorn är det kanske mest komplicerade
              och omfattande utgiftsområdet.
            </seg>
            <seg n="6dc9dd36">
              Revisorerna vill enkelt uttryckt att riksdagen bör veta mer om
              utgifternas samlade effekter. Riksdagen bör veta vad ett statsbidrag
              är och om stödets syfte uppnås eller inte. Revisorerna menar också
              att om riksdagen nu har fastställt att kommuner och landsting
              normalt ska ha en balanserad budget bör det också klargöras vad
              detta innebär. När måste balanskravet inte följas? Vad är synnerliga
              skäl för detta? Vem avgör? Vem tolkar? Vad händer vid övertramp?
              Vilka sanktioner finns?
            </seg>
            <seg n="a95d7b0c">
              Man kan tycka att revisorernas önskemål är högst rimliga och
              motiverade. Det tycker nog egentligen också utskottets majoritet
              om man läser lite mellan raderna. Man skriver till exempel att
              i regeringens årliga skrivelse om utvecklingen inom den kommunala
              sektorn kan redovisningen av statsbidragen förbättras i syfte
              att få till stånd en bra kommunikation mellan staten och kommunsektorn.
              Vidare skriver man att det finns utrymme för förbättringar i rapporteringen
              till riksdagen.
            </seg>
            <seg n="1b15fbb2">
              Men man tycker inte att det är så viktigt. Man skriver att många
              anslag är små och av en karaktär som gör det mindre intressant
              för riksdagen att begära en så fullständig anslagsredovisning.
              Det må vara att de 15 största anslagen av de totalt 127 står för
              95 % av stödet och att 43 anslag är på mindre än 5 miljoner vardera.
              Likafullt är även ett litet anslag mycket pengar för dem som tar
              emot pengarna. De summerade anslagen är samtidigt en betydande
              utgift för staten. Att små tuvor kan stjälpa stora lass är väl
              känt. Revisorerna ser på sedvanligt revisionsmanér med respekt
              också på mindre belopp.
            </seg>
            <seg n="10244151">
              Ett återkommande resonemang i betänkandet är att det som föreslås
              i revisorernas skrivelse är under hantering på annan plats, till
              exempel i Utjämningsutredningens remissbehandling, i Ansvarskommittén,
              genom att regeringen avser att lämna en lagrådsremiss och så vidare.
            </seg>
            <seg n="ea1cac01">
              Fru talman! Under min korta tid i riksdagen har jag redan förstått
              att utfästelser av det här slaget kan göras och upprepas nästan
              hur många gånger som helst, och det kan pågå under nästan hur
              lång tid som helst. Det inger inte någon högre grad av trygghet
              att förlita sig på sådana resonemang.
            </seg>
            <seg n="e0b1797f">
              Även om kvaliteten skulle förbättras spontant på det sätt som
              majoriteten hoppas är det ju en fördel om statsbidragsbegreppet
              klargörs och att begreppet ges en definition som används och tillämpas
              av alla inblandade. Så varför inte skriva det? En första förutsättning
              är rimligen att begrepp ges en av alla använd definition. Hur
              ska vi annars kunna kommunicera?
            </seg>
            <seg n="f04000a0">
              För mig är det helt självklart att konsekvensanalyser måste göras
              och vara utgångspunkt för framtida utformning av stöd och bidrag.
              Som det nu är överlappar systemen och deras olika delar varandra.
              Olika bidrag och regleringar kan motverka varandra. Om en kommun
              till exempel strävar efter lagens krav på budget i balans mister
              man det riktade stödet till personalförstärkning i skolan.
            </seg>
            <seg n="7e065aef">
              Komplexiteten och tillfällighetskaraktären gör det svårt eller
              omöjligt att syssla med kommunal långtidsplanering. Vi måste veta
              hur de specialdestinerade bidragen har påverkat och styrt, i vilken
              grad de har uppnått sina syften och hur de förhåller sig till
              den kommunala självstyrelseprincipen, annars kommer vi inte vidare.
            </seg>
            <seg n="e6ea23d8">
              Fru talman! Med detta yrkar jag bifall till reservation nr 2
              under punkt 2 och begränsar mig för tids vinnande på sedvanligt
              sätt till detta, även om jag står bakom samtliga reservationer
              från Kristdemokraterna.
            </seg>
          </u>
          <note type="speaker" n="05647aa7">
            Anf. 100 SONIA KARLSSON (s):
          </note>
          <u who="Q4958180" xml:id="i-352333466bff1af1-0" n="b231508f">
            <seg n="0a962353">
              Fru talman! Det finns ett talesätt som säger: Det är bättre att
              ha ungefär rätt än att ha exakt fel.
            </seg>
            <seg n="3972011e">
              Man kan väl också uttrycka det så att vi ska akta oss för att
              driva sifferexercisen och detaljdiskussionen så frenetiskt att
              vi tappar överblicken och sammanhangen. Delvis handlar dagens
              debatt om just detta.
            </seg>
            <seg n="8d386857">
              Vi kanske inte ska lägga ned så stor kraft på att utreda saker
              som troligen är rejält förändrade bara inom något eller några
              år. Jag tänker bland annat på Utjämningsutredningens förslag som
              innebär stora förändringar när det gäller statsbidragen till kommuner
              och landsting.
            </seg>
            <seg n="cc57b901">
              Låt oss alltså hantera det här praktiskt. Vad vinner vi, Olle
              Sandahl, om vi driver fram en entydig definition av begreppet
              statsbidrag som passar i ett sammanhang, men som ställer till
              problem om man ska använda det i redovisning som har ett annat
              syfte?
            </seg>
            <seg n="ea83b61d">
              Det här leder mig fram till att jag yrkar bifall till finansutskottets
              förslag och avslag på reservationerna.
            </seg>
            <seg n="49f5fdec">
              Som en kommentar till vad som har sagts i debatten vill jag dessutom
              säga följande:
            </seg>
            <seg n="3a589a07">
              Det finns olika sätt att redovisa den statliga ekonomin, och
              de olika redovisningarna skiljer sig åt beroende på vilket syfte
              redovisningen har. Statsbidragen såsom de redovisas i statsbudgeten
              är inte identiska med statsbidragen såsom de redovisas i nationalräkenskaperna.
              Det är heller knappast möjligt att definiera statsbidrag som en
              lista av anslag eftersom det finns flera anslag som delvis går
              till kommunsektorn, delvis till andra mottagare.
            </seg>
            <seg n="ef7ef3cb">
              Utskottet anser att det är viktigt att redovisningen är så tydlig
              och lättolkad som möjligt. I regeringens årliga skrivelse om utvecklingen
              i den kommunala sektorn bör det finnas goda möjligheter att förbättra
              redovisningen av statsbidragen. Dock gör redovisningssytemens
              olika uppbyggnad och syften att det inte går att göra en entydig
              definition av begreppet statsbidrag.
            </seg>
            <seg n="073831c5">
              Statskontorets rapport som gjorts på uppdrag av Utjämningskommittén
              innehåller en detaljerad genomgång av alla anslag från vilka medel
              betalats ut till kommuner och landsting. Under 2001 var det, precis
              som Olle Sandahl sade, hela 127 anslag där sådana utbetalningar
              hade gjorts. Av rapporten framgår att många anslag är små. Att
              begära att regeringen återkommande ska lista alla dessa 127 anslag
              förefaller inte vara det mest meningsfulla sättet att informera
              riksdagen.
            </seg>
            <seg n="71962a59">
              Utskottet anser dock att rapporteringen till riksdagen kan förbättras.
              Redovisningen skulle kunna göras mer samlad än i dag, vilket skulle
              förbättra överblicken. Det förhållandet att statsbidragen förekommer
              inom många utgiftsområden borde inte behöva hindra en tydligare
              redovisning.
            </seg>
            <seg n="cb92923d">
              Statskontoret bedömer att statsbidragen uppgick till ca 112 miljarder
              kronor under 2001. De 15 största anslagen svarar för mer än 95
              % av stödet och de tre största anslagen svarar tillsammans för
              mer än 80 % av det totala utbetalda beloppet. En samlad redovisning
              av dessa 15 anslag skulle täcka in den helt dominerande delen
              av statens bidrag till kommunsektorn.
            </seg>
            <seg n="59106add">
              Jag vill också påminna om att i Utjämningsutredningen, som varit
              ute på remiss, föreslås en mängd förändringar som påverkar statsbidragsgivningen.
              Som en del i dessa förändringar ingår att flera specialdestinerade
              bidrag inordnas i det generella statsbidraget. Sådana förändringar
              kommer troligen att innebära att antalet anslag som behöver redovisas
              samlat för att i allt väsentligt täcka in statens stöd till kommunsektorn
              blir än mindre.
            </seg>
            <seg n="ddba491a">
              Utskottet anser att det är angeläget att regeringen noga följer
              upp effekterna av bidragen till kommunerna och landstingen där
              så är möjligt och rimligt. I den årliga skrivelsen om utvecklingen
              i den kommunala sektorn redovisas hur verksamheterna utvecklas
              i förhållande till de nationella mål som riksdag och regering
              har formulerat. Med denna redovisning som grund kan en utvärdering
              göras av huruvida statsbidragen har uppfyllt de mål som de var
              ämnade för.
            </seg>
            <seg n="e2d34d4c">
              Vad gäller den ekonomiska statistiken så redovisas nationalräkenskaperna
              enligt EU:s regelverk och definitioner, ENS 95, och Statistiska
              centralbyrån är ansvarig för detta. Statsredovisningen bygger
              på uppgifter från myndigheterna och utgör underlag för bland annat
              anslagen i statsbudgeten. För den redovisningen svarar Ekonomistyrningsverket.
              Dessutom har Ekonomistyrningsverket i uppdrag att bearbeta uppgifterna
              från statsredovisningen om statens inkomster och utgifter så att
              dessa överensstämmer med nationalräkenskapernas definitioner.
              Ekonomistyrningsverket förser sedan Statistiska centralbyrån med
              uppgifterna som ingår som en del i nationalräkenskaperna.
            </seg>
            <seg n="6916e998">
              I regeringens arbete med budgeten görs löpande avstämningar mellan
              de siffror som redovisas i statsbudgeten och de som används i
              det finansiella sparandet för att säkerställa att beräkningarna
              hänger ihop trots de skillnader som finns mellan redovisningssystemen.
            </seg>
            <seg n="de3baad4">
              Utskottet delar således inte revisorernas och reservanternas
              uppfattning att ansvaret för nationalräkenskaperna är oklart,
              däremot förutsätter utskottet att de berörda myndigheterna, Statistiska
              centralbyrån och Ekonomistyrningsverket, i den mån de bedömer
              det som nödvändigt samarbetar för att i största möjliga utsträckning
              eliminera oklarheter i övergången mellan de båda redovisningssystemen.
            </seg>
            <seg n="bcc14345">
              Det pågår dessutom ett arbete med att förbättra den ekonomiska
              statistiken. Statistiska centralbyrån fick i sitt regleringsbrev
              för 2004 i uppdrag att ta fram en åtgärdsplan för förbättringar
              av den ekonomiska statistiken. Målsättningen är att åtgärderna
              ska genomföras under en femårsperiod.
            </seg>
            <seg n="45c81bf3">
              Fru talman! Att få en så fyllig och överskådlig bild som möjligt
              av statsbidragen till kommunsektorn är alla betjänta av, varför
              jag är övertygad om att regeringen gör vad den kan för att förbättra
              rapporteringen till riksdagen.
            </seg>
          </u>
          <note type="speaker" n="987e881e">
            Anf. 101 TOMAS HÖGSTRÖM (m) replik:
          </note>
          <u who="Q5820978" xml:id="i-54e73038d821392e-1" n="271500f0">
            <seg n="70e594de">
              Fru talman! Jag begärde replik därför att jag reagerade på Sonia
              Karlssons avfärdande av förslagen från Riksdagens revisorer och
              reservanternas inställning som den redovisas i betänkandet och
              i debatten. Enligt Sonia Karlsson har det tydligen blivit en form
              av sifferexercis och hon anser att vi inte ska driva debatten
              för långt.
            </seg>
            <seg n="def730dd">
              Har man den grundinställningen när man ser på förslagen och reservationerna
              och när man deltar i debatten bekräftar det behovet av ett tydliggörande,
              behovet av att synliggöra effekterna och att de klarlägganden
              som Riksdagens revisorer har föreslagit verkligen genomförs.
            </seg>
          </u>
          <note type="speaker" n="3aeeedbe">
            Anf. 102 SONIA KARLSSON (s) replik:
          </note>
          <u who="Q4958180" xml:id="i-352333466bff1af1-1" n="b231508f">
            <seg n="6031c074">
              Fru talman! Trots att Tomas Högström inte har uppfattat det är
              mycket redan gjort av det som han önskar. Det är också vad finansutskottet
              säger som svar till revisorerna. Vi har bland annat Statskontorets
              rapport. Jag har på min bänk lagt helt aktuella rapporter som
              handlar om just de frågor som vi diskuterar i dag.
            </seg>
            <seg n="c3db706e">
              Direktiven från regeringen till Utjämningsutredningen var bland
              annat att kommittén skulle belysa de samlade effekterna för enskilda
              kommuner och landsting av utjämningssystemet och andra betalningsströmmar
              och specialdestinerade bidrag mellan staten och kommunsektorn.
            </seg>
            <seg n="5488c2ef">
              I uppdraget till Statskontoret och den stora utredningen ingår
              just att man skulle titta på vilka statsbidrag som utgår till
              kommuner och landsting, de olika bidragens syfte, omfattning och
              konstruktion och bidragens fördelning på olika kommuner och även
              den åldersrelaterade och den specialdestinerade delen.
            </seg>
            <seg n="db70eede">
              Utskottet och jag menar att vi har ett bra underlag som det är
              självklart att vi ska dra nytta av. Jag och utskottet förutsätter
              att regeringen redan tar med detta när man utvärderar. Vi får
              ju ett utmärkt tillfälle framöver när vi diskuterar regeringens
              årliga skrivelse om utvecklingen i den kommunala sektorn att bedöma
              hur utvecklingen har varit. Där kan vi titta på de här måtten.
            </seg>
          </u>
          <note type="speaker" n="4e67c3d5">
            Anf. 103 TOMAS HÖGSTRÖM (m) replik:
          </note>
          <u who="Q5820978" xml:id="i-54e73038d821392e-2" n="271500f0">
            <seg n="84182703">
              Fru talman! Sonia Karlsson redovisar här att vi ska vänta. Vi
              ska vänta nu och diskutera det här när regeringens årliga skrivelse
              om situationen i kommunerna kommer. Men varför göra det? Här har
              vi möjlighet att ta ställning. Vi har en möjlighet att skicka
              en signal eller en beställning direkt till regeringen att så att
              säga effektuera vad Riksdagens revisorer har lagt förslag om.
            </seg>
            <seg n="3f5cd323">
              Majoriteten konstaterar ju också i betänkandet att mycket kan
              bli bättre, som jag också framförde i mitt anförande. Ja, om nu
              mycket kan bli bättre låt oss ge uttryck för det då i ett tydligt
              beslut.
            </seg>
          </u>
          <note type="speaker" n="4c1033f3">
            Anf. 104 SONIA KARLSSON (s) replik:
          </note>
          <u who="Q4958180" xml:id="i-352333466bff1af1-2" n="b231508f">
            <seg n="1bc7a01e">
              Fru talman! Jag sade inte direkt att Tomas Högström behövde vänta,
              men jag tyckte att han skulle se fram emot att vi då också kunde
              föra en debatt och kanske till och med se om något har hunnit
              komma in redan i den skrivelsen. Det återstår att se.
            </seg>
            <seg n="27384710">
              Vad jag sade var inledningsvis att i de direktiv som regeringen
              gav bland annat till Utjämningsutredningen och som sedan Utjämningsutredningen
              bad Statskontoret att göra en ordentlig utvärdering av har vi
              mycket av det underlag som dessutom revisorerna har med i sin
              rapport. Det är det jag menar: Varför utreda ännu mer när vi redan
              har det underlag vi behöver? Det vi behöver är alltså att sätta
              det i verksamhet och ha en ordentlig utvärdering så att det följs
              upp på rätt sätt. Det förutsätter jag att regeringen gör, och
              jag kommer själv att vara med och se så att vi hjälps åt.
            </seg>
          </u>
          <note type="speaker" n="56edf215">
            Anf. 105 CHRISTER NYLANDER (fp) replik:
          </note>
          <u who="Q5109199" xml:id="i-0a15d517985d38fc-6" n="ae9121f9">
            <seg n="297aae79">
              Fru talman! Det brukar vara så att regeringen är hyfsat intresserad
              av att få igenom sina förslag i riksdagen och få stöd för sina
              propositioner här i riksdagen. Därför tror jag att regeringen
              är ganska intresserad av att veta vad majoriteten i finansutskottet
              tycker i de olika frågor som tas upp i betänkandet. Jag kan ha
              viss förståelse för att man inte vill skriva det i ett betänkande,
              men vi kanske kan få höra det i debatten.
            </seg>
            <seg n="c2150320">
              Är det till exempel rimligt att det finns 127 olika statsbidrag?
              Vad tycker Sonia Karlsson och majoriteten i finansutskottet? Vilken
              balans bör finnas mellan generella och specifika statsbidrag,
              och hur specifika bör de specifika statsbidragen vara? Vad tycker
              majoriteten i finansutskottet? Jag tror att regeringen faktiskt
              är intresserad av att veta det.
            </seg>
            <seg n="bed736c5">
              Jag har också en kanske lite mer generell fundering: Är det rimligt
              att man i Höör, som jag berättade om tidigare, sitter och väntar
              på besked om förändrade statsbidrag innan man beslutar om vilka
              dagis som ska byggas ut för att stötta år 2005? Är det en rimlig
              tingens ordning? Och är det rimligt att Höör och många andra kommuner
              väntar på besked om framtida statsbidrag innan man bestämmer sig
              för om man tvingas bryta mot barnomsorgslagen eller inte under
              nästa år? Jag vill bara veta om Sonia Karlsson tycker att det
              är rimligt.
            </seg>
          </u>
          <note type="speaker" n="9005910d">
            Anf. 106 SONIA KARLSSON (s) replik:
          </note>
          <u who="Q4958180" xml:id="i-352333466bff1af1-3" n="b231508f">
            <seg n="92395c70">
              Fru talman! Det är ju redan så att de generella statsbidragen
              är huvuddelen. Det är det som gäller, och det är också regeringens
              uppfattning. Men i vissa delar har vi också behov av specialdestinerade
              statsbidrag. Huvudregeln är dock generella statsbidrag.
            </seg>
            <seg n="50a4a2e9">
              Vi kommer snart, redan den 15 april, att få en lagrådsremiss
              om utjämningssystemet, och det finns med i Utjämningsutredningen
              just att man föreslår att flera av de specialdestinerade statsbidragen
              ska gå in i det generella.
            </seg>
            <seg n="800b6140">
              Vad gäller Höör och maxtaxan förstår jag inte riktigt problemet.
              Man har ju statsbidrag för barnomsorgen, och det är ju ingen skillnad
              mellan att det går in i det generella systemet och att de får
              det nu direkt. Man förutsätter då att de vill ha maxtaxa i barnomsorgen.
            </seg>
          </u>
          <note type="speaker" n="4b7db35f">
            Anf. 107 CHRISTER NYLANDER (fp) replik:
          </note>
          <u who="Q5109199" xml:id="i-0a15d517985d38fc-7" n="ae9121f9">
            <seg n="53a0ffa6">
              Fru talman! Ja, det är väl just det de inte vet, därför att de
              pengar som de får som speciella bidrag i dag inte räcker till.
            </seg>
            <seg n="96c6db07">
              Jag tycker ändå att det hade varit upplysande för kammaren men
              också kanske framför allt för regeringen om Sonia Karlsson kunde
              ha berättat vad som är finansutskottets majoritets åsikt i de
              här frågorna och inte bara hänvisat till kommande lagrådsremisser
              och propositioner. Jag tror att det hade givit lite mer spänst
              i debatten och lite större möjlighet för riksdagen att påverka
              regeringen och stärka riksdagens makt i de här frågorna. Jag kan
              hoppas att Sonia Karlsson ger ännu mer uttryck för detta i sin
              slutreplik.
            </seg>
          </u>
          <note type="speaker" n="8a439100">
            Anf. 108 SONIA KARLSSON (s) replik:
          </note>
          <u who="Q4958180" xml:id="i-352333466bff1af1-4" n="b231508f">
            <seg n="20c81279">
              Fru talman! Christer Nylander efterfrågar lite mera spänst. Om
              han hade lyssnat på mitt anförande hade han inte behövt ställa
              frågan, för jag sade mycket tydligt att utskottet anser att det
              är viktigt att redovisningen är både tydlig och lättolkad. Vi
              menar också att rapporteringen till riksdagen kan förbättras,
              och när vi säger det förutsätter vi också att de här förbättringarna
              sker så snart som möjligt. Det finns ingen tvekan i det.
            </seg>
          </u>
          <note type="speaker" n="fd8fb30d">
            Anf. 109 HÅKAN LARSSON (c):
          </note>
          <u who="Q5937692" xml:id="i-e1cbcd57238aa153-3" n="96859fb2">
            <seg n="bab2a340">
              Fru talman! Först vill jag uttala viss förvåning över att utskottsmajoriteten
              så lättvindigt avfärdar förslagen från Riksdagens revisorer. I
              det här anförandet ska jag emellertid främst ta upp reservation
              nr 5, som jag vill yrka bifall till, och understryka vikten av
              det kommunala självstyret.
            </seg>
            <seg n="ce754cef">
              Den svenska regeringsformen utgår från att all offentlig makt
              utgår från folket. I praktiken hotas emellertid denna demokratiska
              grundval alltmer när underifrånperspektivet i allt högre utsträckning
              ersätts med centralstyrning. Vi kan i dag se att staten via olika
              direktiv och ofta underfinansierade statsbidrag inskränker det
              reella självstyret för kommunerna. Vi hörde ett exempel här från
              Christer Nylander om Höör.
            </seg>
            <seg n="ef93c0db">
              Denna utveckling är också långsiktigt ett hot mot en levande
              lokal demokrati. Kan inte kommuner och landsting längre fatta
              egna, självständiga beslut blir det alltmer ointressant för människor
              att engagera sig i partipolitiken och satsa tid och kraft på olika
              förtroendeuppdrag. Det är en farlig utveckling om så blir fallet.
            </seg>
            <seg n="0b42e4dd">
              Mot den här bakgrunden vore det klokt att tydligt klargöra den
              reella innebörden av begreppet kommunal självstyrelse. Självfallet
              är det bra att Ansvarskommittén analyserar ansvarsfördelningen
              mellan olika samhällsnivåer, som utskottsmajoriteten understryker,
              men faktum är ju att vi sedan länge har utgått från att Sverige
              styrs utifrån ett kommunalt självstyre och att detta är en grundval
              för vårt system. När detta demokratiska fundament hotas av centralstyrning
              och centrala direktiv finns det goda skäl att tydligt klargöra
              vad begreppet reellt innebär, så att alla är medvetna om detta.
            </seg>
          </u>
          <note n="3cbb0aff">
            Föredrogs
          </note>
          <note n="e7733a78">
            Överläggningen var härmed avslutad.
          </note>
          <note n="859d503e">
            10 § Processrättsliga frågor
          </note>
          <note type="speaker" n="19944748">
            Anf. 110 SUSANNE EBERSTEIN (s):
          </note>
          <note n="88daccca">
            Fru talman! I den här debatten om justitieutskottets betänkande
            2003/04:JuU14 ska vi avhandla processrättsliga frågor. Det gäller
            ett antal motionsyrkanden som väckts under den allmänna motionstiden
            2003. Motionsyrkandena avser bland annat frågor om hemliga tvångsmedel,
            skydd för vittnen, ersättning till nämndemän samt rättshjälp.
          </note>
          <note n="713cdaa9">
            Utskottet hänvisar i behandlingen av motionerna till gällande
            regelverk och pågående beredningsarbete.
          </note>
          <u who="Q3370127" xml:id="i-d8d2322adc99234e-0" n="770009f8">
            <seg n="7fff7fad">
              Som exempel kan jag nämna att ett antal motioner tar upp olika
              frågor om nämndemän. Mer representativa nämndemän efterfrågas,
              kvotering av nämndemän med utländsk bakgrund förordas, höjda ersättningar
              föreslås med mera. Utskottet konstaterar att dessa frågor väckt
              stort intresse i riksdagen under en följd av år, och att det nu
              aviseras en proposition till riksdagen med anledning av det av
              utskottet initierade utredningsförslaget från Nämndemannakommitténs
              betänkande, Framtidens nämndemän .
            </seg>
            <seg n="c009948b">
              Ett annat exempel är de motioner där man föreslår att polisen
              i brottsförebyggande syfte ska få söka efter vapen i bilar. När
              det gäller den frågan hänvisar utskottet till den översyn som
              pågår inom Justitiedepartementet som syftar till att förhindra
              spridning av illegala vapen.
            </seg>
            <seg n="26009a89">
              Därmed, fru talman, överlämnar jag betänkandet till debatt.
            </seg>
          </u>
          <note n="3becde8f">
            I betänkandet finns sammanlagt 22 reservationer samt sex särskilda
            yttranden. Utskottet föreslår att riksdagen avslår samtliga reservationer.
          </note>
          <note type="speaker" n="ec6d1382">
            Anf. 111 JOHAN PEHRSON (fp):
          </note>
          <u who="Q6039678" xml:id="i-f5f6099c8ced6fa7-0" n="f3d16c73">
            <seg n="b1b3ad00">
              Fru talman! Vi pratar nu om spelreglerna. I all verksamhet vi
              bedriver i staten måste det finnas spelregler, så även i den lagförande.
              Några av oss har väldigt goda kunskaper om de här spelreglerna:
              vad man får göra i en domstol, vad man får göra som polis, åklagares
              uppgifter, samarbete däremellan, vilka regler som ska gälla efter
              en dom och så vidare. En hel del av det tas upp i betänkandet.
              Jag vill nu göra klart att vi för Folkpartiet liberalernas del
              efter vårt senaste landsmöte har intagit en rad ståndpunkter som
              jag tror skulle förbättra spelreglernas funktionssätt.
            </seg>
            <seg n="c24dd61c">
              Processrätten är till för att balansera olika intressen och mål
              som vi alla tycker är viktiga. Ett mål är effektivitet. Ett annat
              är rättssäkerhet. Ett tredje kan vara integritet. Man måste väga
              dessa tre emot varann.
            </seg>
            <seg n="0a621bbb">
              Vi är överens om bärande principer: legalitet, proportionalitet,
              ändamål och några till. Det är när vi översätter dem till konkreta
              fall som det kan finnas vissa motsättningar och vi kan hamna på
              olika ståndpunkter.
            </seg>
            <seg n="b70aed88">
              Det är ganska klart att vi inte bara kan säga från riksdagen
              att vi ska ha mera resurser till polisen, mera resurser till åklagarna
              och mera resurser till domstolarna. Jag tror verkligen att det
              behövs. Men vi måste också se hur verkligheten har förändrats,
              vilka spelregler vi håller oss med i dag. Har de polisiära myndigheterna
              adekvata metoder att ta till när de till exempel möter den grovt
              organiserade brottsligheten, internationell terrorism eller för
              den delen den omfattande vardagsbrottsligheten? Jag menar då den
              omfattande vardagsbrottsligheten som inte direkt hotar demokratin,
              inte direkt skadar människor till liv och lem eller ger men för
              livet men som sakta men säkert urgröper tilltron till statens
              förmåga att värna enskilda individers trygghet.
            </seg>
            <seg n="0e4830d7">
              Vi vet hur det ser ut när det gäller ekobrotten. Det är ingen
              vacker syn när man kommer ut till ekobrottsåklagare eller för
              den delen ekobrottsrotlar. Man får höra om deras oförmåga att
              komma åt de stora, fula fiskarna som försnillar miljoner från
              statskassan, sammanlagt kanske miljarder. De jagar i stället lokala
              Icahandlare och deras kvittomaskiner.
            </seg>
            <seg n="e64d4264">
              Vi vet hur det ser ut med våldsbrotten. Det är inte alltid den
              omfattningen på utredning som man skulle önska. Det kommer från
              och till rapporter om hur till exempel våld mot kvinnor inte får
              det bemötande och den möjlighet till uppklaring som vi alla tycker
              man skulle ha.
            </seg>
            <seg n="19b2725f">
              Vi vet att handläggningstiderna är långa hos både polis och åklagare.
              De har minskat något hos åklagare, delvis beroende på att åklagarna
              skickar tillbaka fallen till polisen med önskan om en korrigering,
              och då blir det kö hos polisen i stället.
            </seg>
            <seg n="0f2cf833">
              Sammanlagt bygger detta på att vi har enorma proppar i systemet.
              Man måste se över vilka tvångsmedel och processregler vi har.
            </seg>
            <seg n="9c7cba8f">
              I det här betänkandet lyfter vi från Folkpartiet fram några saker
              som vi tror är viktiga. En sådan sak är möjligheten till hemlig
              avlyssning. Det är en fråga som utreddes för några år sedan. Det
              fanns då ganska rättfärdig kritik. Nu börjar en hel del falla
              på plats, bland annat vad gäller offentliga ombud. Vi är på gång
              att lösa frågan om överskottsinformation. Nu är det dags att komma
              till beslut vad gäller hemlig avlyssning.
            </seg>
            <seg n="25af1045">
              Man ska komma ihåg att det här med hemlig avlyssning är ganska
              självreglerande. Vi föreslår ganska hårda begränsningar för när
              det ska få användas. Polisen kan inte heller använda den metoden
              när som helst och hur som helst, för det tar ganska betydande
              polisiära resurser. En duktig polis använder sig inte av hemlig
              avlyssning hur som helst. Vi tror att det kan vara ett medel mot
              människohandel, narkotikahandel och den typ av terrorism som trots
              allt finns i Sverige.
            </seg>
            <seg n="e02f1cf5">
              Mycket av den organiserade brottsligheten bygger på möjligheten
              att försvara sig i det utanförskap där många organiserade kriminella
              befinner sig i dag. Man försvarar sin verksamhet och man avskräcker
              fiender med att man har vapen. Här är det helt nödvändigt att
              polisen får rejäla resurser för att kunna eftersöka och komma
              åt de betydande vapenproblem som finns i vårt samhälle, vapen
              som alltmer blir legio i samhällets utkanter och som används för
              hot framför allt mellan kriminella men också mot människor i övrigt.
            </seg>
            <seg n="dc9a2a43">
              Modern teknik gör att man kan komma mycket långt med att övervaka
              människor. Det brukar kunna innebära att någons rättssäkerhet
              faktiskt blir förstärkt medan någons integritet kan bli kränkt.
              Ibland blandar man ihop det och säger att rättssäkerheten hotas
              beroende på att integriteten hotas. Det är ofta helt fel. De här
              frågorna är egentligen varandras motsatser. Om du filmar alla
              människor så vet du precis vad som har hänt. Om man skulle avlyssna
              människor skulle man höra exakt vad som har sagts. Inte desto
              mindre är integriteten någonting som vi måste värna, på största
              allvar.
            </seg>
            <seg n="96a411ae">
              Den tekniska utvecklingen i alla samhällssektorer gör att integriteten
              i dag är ganska hotad. Därför är vi från Folkpartiet tydliga på
              att det är viktigt med kontroller vad gäller övervakningskameror.
              Man får inte skynda i väg hur fort som helst med att dela ut tillstånd
              till övervakningskameror. Här krävs hela tiden ett anmälningsförfarande
              och ett godkännande. Det kan vara berättigat med en hel del övervakningskameror,
              men det är viktigt att det finns en samhällelig översyn, en kontroll
              av var de finns och i vilken omfattning de används. En kamera
              kan trots allt aldrig skydda. En kamera kan möjligtvis registrera
              och hjälpa till preventivt, förhoppningsvis. Men i regel är det
              en lösning på problemet med brist på poliser.
            </seg>
            <seg n="e5318da1">
              Vi vet också att de spelregler vi har i dag är hotade av att
              människor gör allt för att förstöra dem. Vittnen hotas i dag i
              en allt större omfattning. Därför pekar vi i en av våra reservationer
              på vikten av att stödja vittnen. Vi hoppas också att vi snart
              ser ett förslag från regeringen utifrån den utredning som nyligen
              har kommit, att vi inför ett nationellt vittnesskyddsprogram.
              Vi från Folkpartiet vill för övrigt gärna lyfta upp frågan på
              en europeisk nivå. Vi tror att det skulle vara mycket bra att
              ha ett europeiskt vittnesskyddsprogram.
            </seg>
            <seg n="03495a00">
              Vi pekar också i en av våra reservationer på vikten av att människor
              har tillträde till spelplanen. Tillträde till rättvisa är också
              en viktig spelregel. Det handlar om att människor har en rättshjälp
              som man kan lita på. När man hamnar i konflikter, ofta civilrättsliga
              mål, ska man känna att man som medborgare kan komma till domstolen
              och få sin sak prövad. I dag upplevs den möjligheten vara starkt
              begränsad. Det är en stor brist i rättssäkerheten, menar vi från
              Folkpartiet liberalerna.
            </seg>
            <seg n="c8a76093">
              Fru talman! Om detta kan man orda mycket. Vi lägger fram flera
              program från Folkpartiet. Vi har en hel del reservationer. För
              tids vinnande yrkar jag i detta fall bifall endast till reservation
              nr 13.
            </seg>
          </u>
          <note type="speaker" n="a348ef69">
            Anf. 112 BEATRICE ASK (m):
          </note>
          <u who="Q297850" xml:id="i-84643702646fc691-0" n="f367d01a">
            <seg n="cac62711">
              Fru talman! För tids vinnande yrkar även jag bifall till bara
              en reservation, reservation 2. Vi moderater står givetvis bakom
              alla våra reservationer i betänkandet.
            </seg>
            <seg n="60b41697">
              Betänkandet behandlar en rad vitt skilda motioner i processrättsliga
              frågor från den allmänna motionstiden. Majoriteten avstyrker i
              princip samtliga utan motiveringar i sakfrågorna. Det tänks i
              Regeringskansliet är huvudargumentet. Men hur det tänks och med
              vilken hastighet är i många fall oklart. Om socialdemokrater och
              andra i riksdagen tänker får vi inte heller veta. Just denna passiva
              hållning från majoriteten i riksdagen och regeringen rimmar illa
              med den vältalighet om kraft i brottsbekämpningen som vi också
              får höra en hel del om i olika anföranden.
            </seg>
            <seg n="c52bd219">
              Ett konkret exempel på det problemet är att man nu vill att riksdagen
              ska avslå två motioner om att polisen bör få söka efter vapen
              i bilar. Bakgrunden till förslaget är att det är vanligt att kriminella
              använder vapen bland annat i kroglivet för att höja sin status
              och för att få respekt.
            </seg>
            <seg n="b4a0f68c">
              Vapnen bär man inte på sig eftersom polisen har rätt att kroppsvisitera
              och därför att många klubbar i dag har metalldetektorer. Den verkligheten
              har vi hamnat i. I stället har man sina vapen i bilen och hämtar
              vapnen om bråk uppstår. Riskerna att oskyldiga skadas när vapnen
              kommer till användning är mycket väl dokumenterade.
            </seg>
            <seg n="bcab5076">
              Flera mycket grova brott i krogmiljö visar denna tendens. Morden
              vid Sturecompagniet är ett exempel. I närtid har också skottlossningarna
              på restaurang Waiters och klubben Dailys i Helsingfors fått stor
              uppmärksamhet. Det är någonting som vi moderater tycker att riksdagen
              ska ta på allvar.
            </seg>
            <seg n="0881f714">
              Polisens möjligheter att ta illegala vapen i beslag är i dag
              begränsade. Polisen har inte rätt att i förebyggande syfte kontrollera
              en bil utan måste ha tillstånd till husrannsakan av en åklagare.
              Hur enkelt är det klockan tre på natten? Dessutom krävs att man
              har misstanke om ett specifikt brott. Polisens möjlighet till
              visitation enligt 19 § polislagen gäller enligt förarbetena inte
              heller fordon.
            </seg>
            <seg n="fd37cde5">
              Detta innebär att polisen inte kan ingripa även om man befarar
              att någon har ett vapen dolt i bilen. Vi moderater tycker att
              lagen borde tillåta att polisen söker igenom misstänkta personers
              fordon för att kunna beslagta skjutvapen. Vi tycker också att
              det är rimligt att straffet för olovligt vapeninnehav behöver
              skärpas i syfte att komma åt vapenhantering i kriminella kretsar.
            </seg>
            <seg n="35a0acbe">
              Majoriteten säger i betänkandet att man delar uppfattningen att
              det är viktigt att förebygga spridningen av illegala vapen. Man
              får förmoda att det också innebär att ni inte vill att sådana
              vapen ska komma till användning. Men i stället för att göra någonting
              konkret åt saken hänvisas det till att en utredare ska fundera
              över om det finns ett behov för polisen att kunna kontrollera
              bilarna.
            </seg>
            <seg n="aa1b84ed">
              Ärligt talat är behovet helt uppenbart. Man behöver bara gå ut
              i nöjeslivet och ta del av lite polisrapporter så vet man att
              det är alldeles uppenbart att det används för mycket vapen, att
              det göms vapen i bilarna och att polisen har svårt att hantera
              det hela. Det försvårar utredningar och hela brottsbekämpningsprocessen.
              Det behöver man inte fundera över. De behöver inte tänka också
              på detta på Regeringskansliet. Det går att fatta beslut, och det
              går att göra något snabbt.
            </seg>
            <seg n="fbc684d8">
              Jag kan undra över varför man inte tar tag i det snabbt. Vilket
              integritetsproblem är det om polisen får titta in i bilar där
              vapen kan finnas? Hur många skjutningar måste vi ha på krogarna
              innan majoriteten vaknar? Hur många ungdomar ska gå förlorade
              för det är vad det ofta handlar om innan vi reagerar?
            </seg>
            <seg n="deb4bb56">
              Detta är ovanpå att det bara är någon vecka sedan majoriteten
              med samma låt-gå-attityd röstade ned ett mycket enkelt och praktiskt
              förslag om vapenamnesti. Vi tyckte att det var dags att använda
              de goda erfarenheterna från vapenamnesti och låta människor under
              en period lämna in illegala vapen till polisen utan risk för bestraffning.
              Det blev nej med lika krystade förklaringar som i dag. Det ska
              utredas, och man ska fundera. Sanningen är den att ni inte ens
              kan samla ihop er till konkreta insatser i frågor där det inte
              krävs så mycket mer funderande utan där det finns färdiga förslag.
            </seg>
            <seg n="278d1e39">
              Lika konkret i detta betänkande är förslaget om att det ska finna
              möjlighet att använda kräkmedel för att komma åt langning av narkotika
              på ett mer effektivt sätt. En hel del langare förvarar knarket
              i munnen och sväljer paketet eller kapseln så snart en polis uppenbarar
              sig. Då blir det väldigt svårt att bevisa ett brott, åtminstone
              snabbt.
            </seg>
            <seg n="f5dca149">
              Så har det varit länge. Alla känner naturligtvis till att det
              är så. Det finns två sätt att bevisa att det är narkotikalangning
              det handlar om. Endera låter man vederbörande sitta på en specialtoalett
              under kontroll ibland i dagar under bevakning eller också ser
              man till att de kräks upp knarket. Det finns ingen annan utväg.
            </seg>
            <seg n="c9aa3a4a">
              Utan att gå in på detaljer kan man konstatera att båda alternativen
              är rätt äckliga och verkligen ett intrång i människors personliga
              integritet. Det är självklart. Jag tycker inte att man ska använda
              sådana metoder som kräkmedel annat än om man har väldigt goda
              skäl för det. Men har man det, och det är poängen, går det faktiskt
              fortare att reda ut problemet med kräkmedel än med specialtoaletter.
              De har man inte heller plats och personal för med tanke på de
              problem som finns inom rättsväsendet i dag.
            </seg>
            <seg n="11cfcd0d">
              Fördelen är också att risken för den misstänkte är mindre. Knarkkapslar
              och knarkpåsar kan gå sönder i magen med förödande konsekvenser.
              Tid är därför en betydelsefull faktor. Det måste man väga mot
              det skydd som ska finnas för den kroppsliga integriteten, som
              majoriteten beskriver i betänkandet. Även här säger man från Socialdemokraterna
              och andra nej till konkreta förslag som skulle kunna hjälpa oss.
            </seg>
            <seg n="72c702e7">
              Fru talman! Jag har valt att lyfta fram två väldigt konkreta
              förslag i betänkandet som skulle kunna hjälpa till med två mycket
              besvärliga problem när det gäller kriminalitet, vapen och narkotika.
              Det är två förslag som majoriteten avvisar. Med det visar man
              att man inte kan, inte vill och inte vågar lyssna till dem som
              arbetar med brottsbekämpning på fältet. Det beklagar vi moderater.
            </seg>
            <seg n="061e54dc">
              För oss är det viktigt att konkret och resolut ta itu med den
              allvarliga brottslighet som skottlossningar och narkotikahandel
              utgör inte minst bland ungdomar i våra städer. Det finns också
              många frågor i betänkandet och även inom dessa områden som kräver
              noggranna överväganden, där vi behöver utreda och där det minsann
              inte är så lätt att veta vad man ska göra. Men i de två fall som
              jag pekat på är det så enkelt och så uppenbart att det skulle
              ge resultat. Ändå vägrar ni att godkänna förslagen. Jag tycker
              att det är mycket beklagligt.
            </seg>
          </u>
          <note type="speaker" n="d348bee5">
            Anf. 113 RAGNWI MARCELIND (kd):
          </note>
          <u who="Q4965523" xml:id="i-b47415a3c64c9315-0" n="0bc5947f">
            <seg n="53a909c6">
              Fru talman! Inledningsvis vill jag yrka bifall till reservation
              nr 1. I övrigt står vi bakom våra reservationer och särskilda
              yttranden.
            </seg>
            <seg n="a350db8f">
              Sverige och omvärlden utmanas i dag av historiens kanske mest
              välorganiserade kriminalitet. Den har utvecklats på en internationell
              nivå i högst oroande takt både i omfattning och komplexitet. Den
              utgör ett allvarligt hot både mot samhälle och individer. Samtidigt
              som en rad brottssyndikat från sina baser i tredjeland bygger
              upp verksamhet inom våra länder i Europa ökar det gränsöverskridande
              samarbetet mellan dessa grupper och nationellt baserade kriminella
              grupper i medlemsländerna.
            </seg>
            <seg n="24195cd6">
              Den internationella brottsligheten är modernt utrustad, förfogar
              över mycket stora resurser och opererar gränslöst. Samtidigt är
              våra brottsbekämpande myndigheter hänvisade till att framför allt
              bedriva sitt arbete nationalstatligt och dessutom att göra det
              med mycket sämre utrustning och begränsade resurser. Den grova
              gränsöverskridande brottsligheten måste bekämpas med alla till
              buds stående medel.
            </seg>
            <seg n="3b2b3315">
              Därför anser vi att det är dags att ge polisen möjlighet till
              buggning för att komma åt den avancerade kriminaliteten. Ett beslut
              om buggning måste dock föregås av ytterst omsorgsfulla överväganden.
              Vi menar att det bland annat måste klargöras hur man bäst ska
              förfara för att undvika kränkning av oskyldigas integritet och
              hur man ska handskas med inhämtat material som inte är av intresse
              för undersökningen. Därför tycker vi att det är häpnadsväckande
              att inte frågan om hanteringen av överskottsinformation har kommit
              dithän att den är lagreglerad.
            </seg>
            <seg n="f0d8b2e7">
              Lagrådet, som för flera år sedan hade anledning att titta på
              detta, gjorde bedömningen att man kan godta buggning eller hemlig
              avlyssning som ett straffprocessuellt tvångsmedel om behovet var
              starkt och om tvångsmedelsanvändningen var förenad med tillräckliga
              rättssäkerhetsgarantier. Bristen var, vilket bidrog till att göra
              Lagrådet tveksamt, att det inte var lagreglerat.
            </seg>
            <seg n="7c9364d6">
              Lagrådet framhöll också särskilt att frågan måste lösas. Det
              har vi tagit upp ett antal gånger i olika debatter. Det är viktigt.
              Vi tror att buggning är ett bra instrument för att kunna bekämpa
              den alltmer avancerade kriminaliteten.
            </seg>
            <seg n="cf615272">
              Nästa fråga som jag vill beröra är den om kamera i taxibilar.
              Det är också ett konkret exempel på hur man kan skapa en säkrare
              miljö. Antalet vålds- och rånöverfall på taxiförare ökar markant.
              Jag har försökt få tag i nya uppgifter i dag; de uppgifter jag
              har är från 1998. Då var det enligt Transportfackens Yrkes- och
              Arbetsmiljönämnd 9 000 förare som utsattes för våld eller hot.
              Det motsvarade då 24 hottillfällen per dygn. Under de första sex
              månaderna 2002 begicks 70 taxirån, vilket är en ökning med 40
              % jämfört med motsvarande period föregående år. Varje brott är
              ett allvarligt brott, som också ofta ger långvariga konsekvenser
              för den drabbade föraren. I många fall har föraren förutom fysiska
              skador även fått psykiska sådana. Bytet har däremot ofta varit
              begränsat, men den utsatte föraren vill gärna lämna sitt yrke
              efter överfallen.
            </seg>
            <seg n="464aca0f">
              En taxiförare befinner sig i en mer utsatt situation än exempelvis
              en bankkassör eftersom det i banken finns skydd både i form av
              kassadiskens utformning och av övervakningskameror. Det är svårt
              för mig att se att kamera i taxi skulle vara mer integritetskränkande
              än kamera i något annat transportmedel, som pendeltåg och tunnelbanevagnar.
              Ur förarens säkerhetssynpunkt är behovet av förebyggande åtgärder
              snarare större i en taxi, som inte följer något spår och som kan
              beställas till undanskymda mörka platser där brott kan begås.
              Därför vill Kristdemokraterna att lagen om övervakningskameror
              snarast ska förtydligas så att kamera i taxi betraktas som starka
              brottsförebyggande skäl.
            </seg>
            <seg n="5e81b93b">
              Utskottet skriver att det system för kameraövervakning i taxibilar
              som beviljats i kammarrätt enligt Kameraövervakningsutredningen
              utgör en lämplig avvägning mellan övervakningsintresset och integritetsintresset.
              Därför säger man att kravet på tillståndet bör kvarstå. Men kammarrättsavgöranden
              har inte prejudikatsvärde, och det är därför inte tillräckligt
              att låta kammarrättsavgörandena bilda grund för vad svensk rätt
              ska vila på i frågan. Eftersom det har visat sig att inte alla
              län tillåter kameraövervakning anser vi att en allmänt gällande
              reglering efter ett regeringsrättsavgörande måste komma till stånd.
            </seg>
            <seg n="2ef68518">
              Fru talman! Den socialdemokratiska regeringen har poängterat
              att tyngdpunkten i den dömande verksamheten ska läggas i första
              instans. Det har varit en vägledande princip vid reformeringen
              av domstolsväsendet. Vi vill uttrycka en oro över att detta förhållningssätt
              banar väg för införandet av alltfler prövningstillstånd för överklagande
              från tingsrätt till hovrätt. Det innebär att rättssäkerheten åsidosätts.
              Vi har därför tidigare i motionsyrkanden krävt att rätten att
              överklaga en dom ska utvidgas.
            </seg>
            <seg n="e8744868">
              Om en person döms för ett brott där påföljden blir böter kan
              man inte som lagstiftningen ser ut i dag med säkerhet få upp målet
              till högre instans. Även då det ovanliga inträffar att tingsrättens
              dom är en så kallad nämndemannadom, det vill säga där nämndemännen
              är i majoritet mot rättens ordförande i själva skuldfrågan, har
              prövningstillstånd nekats.
            </seg>
            <seg n="9e8805bb">
              Christian Diesen, professor i processrätt vid Helsingforss universitet,
              har studerat nämndemannadomarna under mitten av 1990-talet. Han
              anser att det borde vara rimligt att prövningstillstånd beviljas
              även i bagatellartade mål med böter som straff om det finns skiljaktiga
              meningar mellan rättens ordförande och nämndemännen. För flera
              av de enskilda individer som nekats prövningstillstånd hade det
              varit bättre om det hade blivit en strängare dom i tingsrätten
              eftersom de då hade getts möjlighet att överklaga och därigenom
              få saken prövad i hovrätten.
            </seg>
            <seg n="10443315">
              Jag har fått ett antal samtal genom åren när vi har vidhållit
              de här yrkandena som har bevisat hur allvarligt detta kan bli
              och hur situationen kan te sig. En man som har blivit bötfälld
              för sexuella trakasserier har förlorat sin fru och sitt arbete.
              Barnen tar avstånd. Han har själv ingen möjlighet att överklaga
              där han anser att han är oskyldig. Det finns en rad liknande exempel
              som jag tycker är oroväckande.
            </seg>
            <seg n="5d97685f">
              Vi kristdemokrater har som inriktning att ta utgångspunkt i den
              enskilda lilla människan. Därför vill vi att detta ska ses över.
              Vi anser att människors rätt att överklaga en dom när brott förnekas
              alltid måste finnas. När prövningstillstånd inte beviljas drabbas
              de nekande mycket hårt. I vissa fall har deras liv slagits i spillror.
              Det är i högsta grad otillfredsställande att bara en enda instans
              har fällt domen i ett ärende som kan få vittgående konsekvenser.
              Mot bakgrund av ovanstående bör lagen ses över så att kravet på
              särskilt prövningstillstånd avskaffas vid bötesdomar.
            </seg>
          </u>
          <note type="speaker" n="8691d364">
            Anf. 114 ALICE ÅSTRÖM (v):
          </note>
          <u who="Q4354173" xml:id="i-09e38d11399b4acf-0" n="08392f57" next="i-23066d9d2900f248-0">
            <seg n="6537d954">
              Fru talman! För att vinna tid yrkar jag bifall bara till reservation
              16, även om Vänsterpartiet givetvis står bakom de övriga reservationer
              som vi har.
            </seg>
            <seg n="f3e2ff28">
              Jag ska i anförandet framför allt ta upp två av Vänsterpartiets
              reservationer. Den ena är reservation 7, som handlar om tillståndsprövning
              för kameraövervakning. I dag är det länsstyrelsen som har ansvaret
              för tillståndsgivningen när det gäller kameraövervakning. För
              ett par år sedan gjorde svenska Helsingforskommittén en granskning
              över hur länsstyrelserna skötte sig när det gällde att följa upp
              tillstånd som man hade gett. Det handlade till exempel om att
              följa upp om de som hade fått tillstånd följde reglerna för skyltning
              för kameraövervakning. Då visade det sig att riksdagen var en
              av dem som hade tillstånd att ha kameraövervakning men som inte
              hade skyltat på ett korrekt sätt. Det visade sig också i granskningen
              att det fanns en skiftande kunskap i landet när det gäller att
              göra de rätta övervägandena mellan frågan om kameraövervakning
              som effektivitet och avvägningen av integritetsfrågor. Därför
              anser vi i Vänsterpartiet att det rimliga vore att tillståndsprövningen
              skulle göras av Datainspektionen, som faktiskt är den myndighet
              i Sverige som i alla sina år har haft till uppgift att både väga
              in den enskilda integriteten och effektiviteten samt den tekniska
              utveckling som finns.
            </seg>
            <seg n="cfd5d716">
              Anledningen till att vi tycker att det är oerhört viktigt att
              man har hög kompetens när det gäller tillståndsgivning och övervakning
              att man följer reglerna och att detta följs upp är att vi ser
              en utveckling där kameraövervakning blir ett allt vanligare inslag
              i det svenska samhället. Vi har kameraövervakning på tunnelbanorna,
              på offentliga platser, i många offentliga byggnader och i våra
              affärscentrum. Vi ser också att det på fler och fler ställen kommer
              önskemål om att man ska få använda sig av kamera.
            </seg>
            <seg n="9b340b8d">
              Det är en utveckling som på ett sätt kan vara positiv. Man kan
              se detta i ett brottsbekämpningsperspektiv. Man kan se det som
              något som kommer att avskräcka människor från att begå brott.
              Det kan det säkert göra till viss del, men samtidigt vet vi att
              om vi har en utveckling där kameraövervakning blir allt vanligare
              så mister den också sin effektivitet. I London, som i dag nästan
              är världens mest kameratäta stad, finns det över 7 000 kameror.
              Det är oerhört viktigt att man balanserar mellan den personliga
              integriteten och kameraövervakning och effektivitet. Vi anser
              att Datainspektionen är den som är bäst skickad att göra detta.
            </seg>
            <seg n="7f4c0c5c">
              Den andra frågan som jag vill lyfta upp, fru talman, handlar
              om offentlighet i domstol. Det finns i dag uppgifter om att vi
              får alltfler förhandlingar i domstolar bakom stängda dörrar. Antalet
              förundersökningar där misstänkta och deras ombud beläggs med yppandeförbud
              har också ökat. Det som är skrämmande med detta är att det inte
              har varit möjligt att få fram någon ordentlig statistik och något
              ordentligt underlag för hur detta används, om det ökar och i vilken
              utsträckning.
            </seg>
            <seg n="17865cfa">
              Det här är oerhört viktigt. Det är faktiskt en oerhört principiell
              fråga. En viktig grund i demokratin och rättsväsendet är att vi
              har en öppenhet och en insyn i domstolsväsendet. Det finns också
              en risk för att man urholkar förtroendet för domstolarna och att
              möjligheten till insyn minskar. Det finns dessutom en oro, framför
              allt vad gäller yppandeförbudet, för att det här faktiskt kan
              rubba balansen i en rättegång eftersom det främst är de misstänkta
              och deras ombud som beläggs med yppandeförbud. Det är oerhört
              viktigt att man behåller den här balansen.
            </seg>
            <seg n="243092cc">
              För Vänsterpartiet är det självklart att det finns tillfällen
              då man ska hålla förhandlingar bakom stängda dörrar. I de flesta
              av de fall då det hålls bakom stängda dörrar handlar det om yngre
              människor där det är viktigt att skydda deras integritet.
            </seg>
            <seg n="43a35828">
              Det är viktigt att de här besluten fattas på liknande grunder
              över hela landet. Det är också viktigt att man upprätthåller principen
              om insyn i domstolsväsendet. Därför anser Vänsterpartiet att man
              faktiskt bör utreda framför allt hur många förhandlingar som hålls
              bakom stängda dörrar och om detta har ökat. Framför allt bör man
              utreda orsakerna till det. Detsamma gäller yppandeförbudet.
            </seg>
            <seg n="4804bb8b">
              Justitieutskottets uppföljningsgrupp har tittat på den här frågan,
              framför allt yppandeförbudet. Det är ju mycket mindre i sin utsträckning.
              Det som visade sig där var ju att det fanns ganska stora skillnader
              över landet när det gäller hur man använder sig av denna metod.
              Det finner vi lite märkligt, för vi tror inte att brottsligheten
              och ärendekaraktären skiljer sig väsentligt mellan olika delar
              av landet. Därför anser vi att man bör utreda denna fråga eftersom
              den har stor principiell betydelse.
            </seg>
            <seg n="67712887">
              En annan fråga, fru talman, som Vänsterpartiet har tagit upp
              handlar om jävsregeln för åklagare. I dag finns det ingen speciell
              reglering när det gäller jävsfrågan för åklagare. De faller under
              samma jävsregler som domare. Däremot säger man att exakt samma
              jävsregler och exakt samma sätt att tolka det här inte är möjligt
              för åklagare och domare men att det ändå går att göra i tillräcklig
              utsträckning för att man inte ska behöva specialreglera det. Vi
              anser att det är rimligt att man faktiskt har det här reglerat
              för de olika yrkesgrupperna och att detta mycket tydligt framkommer.
            </seg>
          </u>
          <note n="2d613957">
            Med det här, fru talman, yrkar jag återigen bifall till reservation
            16.
          </note>
          <u who="Q4354173" xml:id="i-23066d9d2900f248-0" n="08392f57" prev="i-09e38d11399b4acf-0">
            <seg n="06a9782d">
              Avslutningsvis ska jag ta upp några av de frågor som tidigare
              talare har varit uppe i eftersom jag i flera fall ingår i majoriteten
              i dessa frågor.
            </seg>
            <seg n="d58155b6">
              När det gäller möjligheten att eftersöka vapen i bilar instämmer
              jag i både Folkpartiets och Moderaternas resonemang om att det
              är en viktig fråga. Nu har frågan kommit upp väldigt tydligt.
              Helsingforsspolisen har också lämnat in ett underlag till Justitiedepartementet
              för att man ska kunna bereda frågan och fatta beslut om det här.
              Min förhoppning är givetvis att regeringen återkommer ganska omgående
              i den här frågan. Men man måste ändå ha fått en möjlighet att
              bereda den. Jag kan dock redan i dag i denna talarstol säga att
              Vänsterpartiet kommer att stödja ett sådant förslag. Det är oerhört
              viktigt att se till att få väck vapnen och att ge polisen en möjlighet
              att hejda utvecklingen när det gäller krogvåldet.
            </seg>
            <seg n="125eebb9">
              För Vänsterpartiet är det också viktigt när det gäller krogvåldet
              att peka på utvecklingen med den ökade alkoholkonsumtionen och
              de ökade tillståndsgivningarna till fler och fler ställen samt
              att krogarna får ha öppet senare och senare på nätterna. Vi vet
              att alkohol är en oerhört starkt bidragande orsak till våldsbrottslighet.
              Det är en oerhört bidragande orsak även när vapen är inblandade.
              Så det krävs att man faktiskt går på båda benen.
            </seg>
          </u>
          <note type="speaker" n="bd180026">
            Anf. 115 BEATRICE ASK (m) replik:
          </note>
          <u who="Q297850" xml:id="i-84643702646fc691-1" n="f367d01a">
            <seg n="4ac79834">
              Fru talman! Alice Åström tog upp vänsterreservationen som rör
              tillstånd för kameraövervakning. Jag kan känna sympati för att
              man ska ha ordning på det där. Det efterlyses från Alice Åström
              ett samlat grepp och en prövning i en enda myndighet. Jag tycker
              att det är klokt. Men då väcks ju ändå frågan om varför inte Vänstern
              har sett till att vi får ett samlat grepp och en utredning om
              integritetsfrågorna överlag. Det har ju vi moderater tillsammans
              med övriga partier uttalat gång efter gång. Riksdagen har också
              uttalat att det måste hända något. Kameraövervakning är ju bara
              en typ av utveckling eller verksamhet som är ett intrång i den
              personliga integriteten och bristen på ett samlat grepp rör ju
              helheten. Här finns det anledning att göra något. Så jag skulle
              egentligen vilja veta vad som är skälet till att inget tycks hända
              trots att detta har varit uppe så många gånger och trots att Vänsterpartiet
              uppenbarligen åtminstone vad gäller kameraövervakning tycker att
              här måste man handla. Och man vet också vad som borde göras.
            </seg>
            <seg n="74202120">
              En annan sak är det här med offentlighet i domstol. Jag tycker
              att det också är en viktig fråga. Men frågan är om man ska begrava
              det hela i en utredning än en gång för att se över vad som har
              hänt. Det är väl ganska uppenbart att med den brottsutveckling
              som finns och med det sätt som man kan känna sig utlämnad på som
              vittne eller målsägande finns det en rädsla. Det finns ett väldigt
              tryck på domstolarna att försöka stänga dörrarna. Jag har en viss
              respekt för det. Det handlar ju om att arbeta med vittnesstöd.
              Det handlar om att arbeta med stöd till den som är brottsoffer
              och mycket annat för att stävja det här. Jag tror att det är viktigt.
            </seg>
            <seg n="b04640b1">
              Till sist är det fantastiskt att Alice Åström som vanligt är
              den enda som försvarar regeringens politik. Jag får återkomma
              till det.
            </seg>
          </u>
          <note type="speaker" n="9b9771a9">
            Anf. 116 ALICE ÅSTRÖM (v) replik:
          </note>
          <u who="Q4354173" xml:id="i-f2676dffa60cf0e0-0" n="08392f57">
            <seg n="85de17b6">
              Fru talman! Ja, vi lär återkomma till den frågan. När det gäller
              frågan om de samlade integritetsaspekterna kan jag hålla med om
              att det här har tagit väldigt lång tid. Det egentliga ursprunget
              till tillkännagivandet, som kom i riksdagen för flera år sedan,
              var faktiskt att Vänsterpartiet tillsammans med Moderaterna hade
              en gemensam reservation som sedan blev till ett tillkännagivande
              till regeringen. Så det här har varit en viktig fråga för Vänsterpartiet,
              och vi har legat på under flera år för att få den här samlade
              utredningen.
            </seg>
            <seg n="cdd855b3">
              Det som gjort att det har tagit tid, och det är också det svar
              som vi har fått när vi har drivit frågan, är ju att ska man ta
              det här helhetsgreppet kommer detta att beröra en väldig mängd
              olika områden som inte bara ligger på justitie. Däremot kan jag
              glädja Beatrice Ask med att just nu är utredningsdirektiven i
              stort sett klara. Det kommer att tillsättas en utredning. Det
              kommer att ske inom de närmaste dagarna, nästan. Den kommer, och
              den tycker jag är oerhört viktig. Där är vi helt överens.
            </seg>
            <seg n="befcf385">
              Sedan var det detta med offentlighet i domstol, att man inte
              behöver utreda och inte vänta och att det är ganska självklart
              att det finns en rädsla, att det beror på vittnesstöd och hur
              man arbetar med de här sakerna. Det är oerhört viktigt. Men det
              som också var väldigt slående med justitieutskottets uppföljningsgrupp
              var att du hade en del av Sverige där nästan alla de här besluten
              om yppandeförbud hade fattats. Det är ganska rimligt att vi faktiskt
              har ett domstolsväsende som agerar utifrån samma regler och där
              människor har samma förutsättningar. Det tycker jag ger all anledning
              att titta på det här. Det är till och med kanske så att man ska
              öppna för ytterligare en möjlighet att stänga om det är för ett
              vittnes skull.
            </seg>
          </u>
          <note type="speaker" n="e402c67a">
            Anf. 117 BEATRICE ASK (m) replik:
          </note>
          <u who="Q297850" xml:id="i-84643702646fc691-2" n="f367d01a">
            <seg n="43bdd214">
              Fru talman! Det är ju underbart om det kommer en utredning så
              småningom och att direktiven till denna utredning är klara. Men
              det har ju tagit en evinnerlig tid. Det är alldeles uppenbart
              att Vänsterpartiet endera inte har jobbat tillräckligt hårt eller
              fått väldigt lite gehör. I så fall är det väl alldeles uppenbart
              att det inom regeringen inte finns något större intresse för de
              här frågorna.
            </seg>
            <seg n="66f94f27">
              Vad jag skulle säga tidigare var just det här med att försvara
              regeringens politik och detta med eftersökning av vapen. Här står
              Alice Åström i talarstolen och säger: Vänsterpartiet håller med
              om att det här är viktigt. Där bör man göra något. Och det landar
              alltså på en förhoppning om att regeringen ska tänka positivt
              på ett förslag som Helsingforsspolisen har lagt fram för längesedan.
              De tog inte så många månader för mig att läsa det, tänka igenom
              det och fundera på det. Jag förstår inte varför det ska ta en
              sådan evinnerlig tid. Varenda fredag och lördag händer det massor
              av saker nere på stan. Det är klart att det inte är ett enda problem
              i nöjeslivet. Men vapen, som framför allt används av grovt kriminella
              sent på nätterna, skulle nog tyvärr vara rätt vanliga nere på
              stan även utan sprit.
            </seg>
          </u>
          <note type="speaker" n="ef358f21">
            Anf. 118 ALICE ÅSTRÖM (v) replik:
          </note>
          <u who="Q4354173" xml:id="i-f2676dffa60cf0e0-1" n="08392f57">
            <seg n="fdd26eed">
              Fru talman! Vad gäller att det tagit så lång tid med integritetsfrågorna
              är det möjligtvis så att jag har varit alldeles för lat. Hur det
              nu har varit kan man väl alltid diskutera, men jag tror knappast
              att det leder frågan längre fram. Däremot har jag lyft fram den
              frågan i varenda debatt, och vi har där faktiskt haft en gemensam
              åsikt. Jag är åtminstone glad över att den är framme nu.
            </seg>
            <seg n="3a974056">
              När det gäller eftersök av vapen handlar det inte bara om att
              jag försvarar regeringens politik. Till skillnad från Beatrice
              Ask och Moderaterna kan inte jag när jag läser ett förslag från
              Helsingforsspolisen, där den säger vad den tycker om vissa problem
              och hur de ska lösas, helt enkelt bara omedelbart anta förslagen.
              För mig är det ganska självklart att man måste titta djupare på
              förslagen. Det handlar kanske inte bara om att man ska få göra
              husrannsakan för eftersökning av vapen. Det kan hända att inriktningen
              behöver vidgas och att lagstiftningen behöver förändras i en större
              helhet, så att man får med flera problem. Då kan vi slippa en
              ny debatt två månader senare på grund av att vi kommit underfund
              om att det tillkommit ytterligare saker som gör att vi kanske
              måste vidta ytterligare åtgärder.
            </seg>
            <seg n="139e66ec">
              Jag tycker att det faktiskt är nödvändigt att titta djupare på
              det här. När det däremot gäller problematiken att polisen inte
              kan ingripa delar jag helt Moderaternas uppfattning. Jag kommer
              att föra samtal med Socialdemokraterna, och jag vet att man också
              från departementet jobbar med att få fram ett förslag som täcker
              in även den här frågan. För mig är detta ett naturligt sätt att
              arbeta.
            </seg>
          </u>
          <note type="speaker" n="67d53b91">
            Anf. 119 JOHAN PEHRSON (fp) replik:
          </note>
          <u who="Q6039678" xml:id="i-f5f6099c8ced6fa7-1" n="f3d16c73">
            <seg n="a1d74dce">
              Fru talman! Jag tycker att Alice Åström har många kloka synpunkter.
              Det känns som att vi kan bli ganska överens om att det finns många
              människor som i dagens brottsbekämpning lider ganska allvarliga
              rättsförluster. Först och främst får många människor sina saker
              prövade väldigt sent. Det tar väldigt lång tid, och polisen har
              nedläggningskommandon som åker runt och lägger ned utredningar
              för att förbättra statistiken. Detta leder till att det går kanske
              två, tre år innan människor väl kommer till domstol, och vittnen
              kan ha glömt. Det kan innebära att kvaliteten på domarna blir
              sämre och att kanske ett antal oskyldiga blir dömda och framför
              allt att ett antal skyldiga inte blir dömda på det sätt som de
              borde bli. Det leder till att många brottsoffer inte får den upprättelse
              som de förtjänar.
            </seg>
            <seg n="cc736997">
              Ett alarmerande tecken på detta är Riksåklagarens särskilt tillsatta
              grupp för olika intressenter i rättsväsendet för att försöka återskapa
              förtroendet för rättsväsendet. Man kommer ändå fram till att effektiviteten
              i vårt rättsväsende bygger på ekonomiska resurser hur många personer
              som kan jobba med vissa saker vilka arbetsmetoder och spelregler
              man får använda och vilket ledarskap som man har.
            </seg>
            <seg n="5331fafa">
              Hur ser Alice Åström på utvecklingen här? Var tycker hon att
              man främst ska sätta in stöten? Är det för att få ytterligare
              resurser eller för att få bättre arbetsmetoder och öka effektiviteten
              i rättsväsendet?
            </seg>
          </u>
          <note type="speaker" n="606d2762">
            Anf. 120 ALICE ÅSTRÖM (v) replik:
          </note>
          <u who="Q4354173" xml:id="i-f2676dffa60cf0e0-2" n="08392f57">
            <seg n="fa67006a">
              Fru talman! Jag är faktiskt ganska imponerad av att Johan på
              denna korta tid klarar av att formulera en fråga som egentligen
              innefattar hela rättsväsendets utveckling, ekonomi, strategi,
              metodutveckling och så vidare. Det är ganska svårt att svara på
              den. Men för oss är det ganska självklart, och det är en diskussion
              som vi har fört många gånger, att det delvis handlar om att få
              förstärkningar i budgeten, vilket man också har fått. Det handlar
              vidare när det gäller polisen faktiskt om att utbilda fler poliser,
              vilket nu sker. Oavsett hur mycket resurser som än skulle sättas
              in i polisväsendet finns det inga poliser att anställa.
            </seg>
            <seg n="1c78f661">
              Det är en mängd sådana saker som är kopplade till det här. Jag
              tycker att RÅ:s grupp för förtroendeskapande åtgärder är ett tecken
              på att man inom rättsväsendet är medveten om att det finns brister.
              Riksåklagaren har gjort mycket för att förbättra utredningsresultat
              och förstahandsåtgärder hos polisen. Det finns en oerhörd mängd
              saker att göra, och jag tror att vi kommer att få hålla på med
              detta i många år. Jag tror dessutom att vi aldrig kommer att bli
              klara med detta eftersom kriminaliteten och verkligheten runtomkring
              den förändras. Därför kommer det här arbetet ständigt att behöva
              pågå.
            </seg>
          </u>
          <note type="speaker" n="9a0b3d99">
            Anf. 121 JOHAN PEHRSON (fp) replik:
          </note>
          <u who="Q6039678" xml:id="i-f5f6099c8ced6fa7-2" n="f3d16c73">
            <seg n="9c64be82">
              Fru talman! Det gläder mig att Alice Åström är för ökade resurser
              och för nya och effektiva arbetsmetoder för de rättsvårdande myndigheterna.
              Låt mig bli lite mer konkret.
            </seg>
            <seg n="605fe1ab">
              Alice oroade sig för vapenfrågan. Det är då fantastiskt att hon
              inte ställde sig bakom ett förslag som vi hade uppe för ett par
              veckor sedan om vapenamnesti. Hur kan man från Vänsterpartiet
              släppa det, om man nu också från det hållet är orolig för att
              det förekommer en väldigt strid ström av vapen till vårt land
              och för att det finns många olagliga vapen i omlopp?
            </seg>
            <seg n="e381a64a">
              Vapenamnesti är inte någon lösning på det problemet, men det
              kunde vara en del av en lösning som i alla fall skulle föra saken
              en bit framåt. Varför säga nej till en vapenamnesti? Det är ju
              hårresande.
            </seg>
            <seg n="d09e3125">
              Vidare är Alice Åström mycket oroad över jävssituationer inom
              rättsväsendet, och det är väldigt bra. Men samtidigt tar Alice
              Åström mycket gärna upp det faktum att vi ska ha partssammansatta
              domstolar. Här kan man tala om en jävssituation i kubik. Tycker
              Alice Åström att det är ett bra sätt att tillgodose objektivitetsprincipen
              att diverse särintressen sitter och dömer i svenskt rättsväsende
              i stället för oberoende domare? Det är onekligen en jävsproblematik
              i kubik.
            </seg>
            <seg n="b9b14ffa">
              Vidare är jag förvånad över att Alice Åström inte riktigt ser
              det faktum att många vittnen i dag har problem. Många av oss är
              oroade över möjligheterna att långsiktigt stärka vittnesskyddet,
              framför allt i domstolar. Det har avgivits en reservation där
              man vill öka trycket. Vänsterpartiet säger nej, och det tycker
              jag är konstigt.
            </seg>
            <seg n="c98baa8d">
              Frågorna gäller alltså vapenamnesti, jäv och kraftfulla insatser
              för att öka tryggheten och säkerheten för vittnen.
            </seg>
          </u>
          <note type="speaker" n="d40e4ede">
            Anf. 122 ALICE ÅSTRÖM (v) replik:
          </note>
          <u who="Q4354173" xml:id="i-f2676dffa60cf0e0-3" n="08392f57">
            <seg n="f69f1248">
              Fru talman! Jag ska börja med frågan om vapenamnesti. Det är
              ju inte så som det låter när Folkpartiets Johan Pehrson här säger
              att det inte är möjligt att över huvud taget lämna in vapen. Efter
              förra gången som vapenamnesti infördes ändrade man lagstiftningen
              så att det i dag faktiskt är möjligt att lämna in vapen utan att
              bli åtalad för vapeninnehavsbrottet. Om det däremot råder en sådan
              situation när man lämnar in vapnet att det finns en anledning
              att åtala vapnet kan ha använts i andra sammanhang och så vidare
              gäller inte detta.
            </seg>
            <seg n="1ed49c0d">
              De människor som väldigt gärna skulle vilja göra sig av med sina
              olagliga vapen har i dag faktiskt en sådan möjlighet. För Vänsterpartiet
              framstår det som ganska tydligt att säga att vi bekämpar vapnen
              genom att införa ett slags vapenamnesti. Vi tror inte alls att
              det är en lösning som förändrar problematiken med illegala vapen.
            </seg>
            <seg n="289fa14c">
              Tittar man på vad som lämnades in förra gången som det genomfördes
              en vapenamnesti finner man att det framför allt var gamla jaktvapen
              som människor hade fått i arv eller som de hittat när de hade
              köpt en sommarstuga. Det är knappast de som är ett problem när
              vi diskuterar vapenproblematiken i dagens samhälle. Jag tror därför
              inte att vapenamnesti är någon lösning. Jag tror att man ser till
              att den öppning som kom med lagstiftningen förra gången används.
            </seg>
            <seg n="5b6b39b4">
              När det gäller jävssituationen har Vänsterpartiet och Folkpartiet
              uppenbarligen helt olika åsikter om våra specialdomstolar. Jag
              tycker inte att det hör samman med frågan att vi inte har någon
              tydlig jävsreglering för åklagare utan det är två helt olika saker.
              Specialdomstolarna fyller sin funktion i partssammansatta fall
              där man har valt ett sätt att faktiskt lösa vissa typer av tvister.
              Det är en annan sak än jävsfrågan för åklagare.
            </seg>
            <seg n="4ff26e7e">
              När det gäller att stärka vittnesstödet har ju RPS tagit fram
              ett vittnesstödsprogram som framöver kommer att läggas fram i
              riksdagen.
            </seg>
          </u>
          <note type="speaker" n="17db97b9">
            Anf. 123 GÖRAN NORLANDER (s):
          </note>
          <note n="14eec539">
            Fru talman! Som tidigare sagts behandlar vi nu justitieutskottets
            betänkande 2003/04:JuU14, Processrättsliga frågor . Precis som
            Susanne Eberstein sade i sin inledning handlar det om motioner
            från allmänna motionstiden som har behandlats vid ett antal tillfällen
            under tidigare riksdagsår. Till att börja med yrkar jag bifall
            till betänkandets förslag och avslag på samtliga reservationer.
          </note>
          <u who="Q5626645" xml:id="i-b3f2ad06afdb13c6-0" n="ef2f0914">
            <seg n="8513fd8d">
              Politik är det omöjligas konst. Det betänkande som vi nu behandlar
              är i stort sett likalydande med sådana vi har varit med om att
              anta vid flera tillfällen tidigare, men man kan hela tiden hitta
              nya infallsvinklar på argumentationen. Jag beundrar mina kolleger
              i utskottet för denna uppfinningsrikedom.
            </seg>
            <seg n="1aeab967">
              Till att börja med, Johan Pehrson, är det inte lätt att bemöta
              dig eftersom jag håller med dig om nästan allting. Du tog upp
              de spelregler man har att använda sig av i rättsväsendet effektivitet,
              rättssäkerhet och så vidare. Sedan sade du en sak som jag noterade
              med mycket stor tillfredsställelse, nämligen att vi inte enbart
              ska diskutera pengar. Det tycker jag är en mycket fin infallsvinkel.
              Vi har ju lätt fastnat i en diskussion om resurser, och då har
              det alltid varit pengar det frågats efter. Det kanske finns andra
              typer av resurser som vi också ska diskutera.
            </seg>
            <seg n="94e8edae">
              Jag ser på utvecklingen i vårt samhälle att effektiviteten i
              rättsväsendet har ökat. Det kan inte bero på annat när våra häkten
              är så överfyllda att vi måste börja bygga ut både häkten och fångvårdsplatser.
              De proppar som finns bör naturligtvis lösas.
            </seg>
            <seg n="168894ba">
              Sedan tog du upp detta med hemlig avlyssning och överskottsinformation.
              Helt klart är vi tämligen överens där också. Det har dock visat
              sig att ett problem som inte är så lätt att lösa är hur man ska
              hantera överskottsinformationen. Förra året när jag stod i den
              här talarstolen sade jag att ett förslag skulle komma under hösten
              2003, vilket vi tyvärr inte har kunnat klara av. Nu ska det dock
              enligt uppgifter jag inhämtat kunna komma ett förslag under hösten
              i år.
            </seg>
            <seg n="17ff753b">
              När det gäller vapenfrågan vill jag helt ansluta till vad Alice
              Åström har sagt.
            </seg>
            <seg n="30e94f60">
              Beatrice Ask säger att Socialdemokraterna har en låt-gå-attityd.
              Jag vet inte om jag kan hålla med om det. Om vi har ett betänkande
              där det finns motiveringar och där man avstyrker motionerna på
              sakliga grunder, är det en låt-gå-attityd? Jag kan inte hålla
              med om det. Om vi sedan inte exakt delar uppfattning om motiv
              och så vidare har jag respekt för det, men någon låt-gå-attityd
              har vi definitivt inte.
            </seg>
            <seg n="ad1ea949">
              När det gäller kräkmedel, Beatrice Ask, finns det en proposition
              och en lag som gäller sedan 1993/94, och om inte jag är alldeles
              fel underrättad satt du i den regering som lade fram det förslaget.
              Man skriver där till exempel att detta är ett mycket allvarligt
              ingrepp i den kroppsliga integriteten. Vi instämmer i den bedömning
              som dåvarande regering gjorde för drygt tio år sedan, och det
              finns därför ingen anledning att ändra uppfattning.
            </seg>
            <seg n="cf75a3fd">
              Ragnwi Marcelind tog bland annat upp att kamera i taxibilar inte
              skulle vara tillåtet. Jag vet inte om jag uppfattade dig rätt
              där, så jag reserverar mig för det. Det är dock så att de kammarrättsdomar
              som finns har gjort detta möjligt. Numera har det också utvecklats
              praxis så att man kan bevilja tillstånd för kameror i taxibilar
              som fungerar på så sätt att de fotograferar vid på- och avstigning
              och dessutom när föraren utlöser larmet.
            </seg>
            <seg n="2bdf2a7e">
              Du pratade också om prövningstillstånd, och det bereds. Där hoppas
              jag också att det ska komma ett förslag inom en ganska snar framtid.
            </seg>
            <seg n="2ca8ff36">
              Det är som sagt gamla välkända förslag som behandlas i betänkandet,
              fru talman. Det är också kanske gamla välkända motiv till varför
              vi agerar som vi gör. Därför yrkar jag än en gång bifall till
              betänkandets förslag och avslag på reservationerna.
            </seg>
          </u>
          <note type="speaker" n="a648b4e7">
            Anf. 124 BEATRICE ASK (m) replik:
          </note>
          <u who="Q297850" xml:id="i-84643702646fc691-3" n="f367d01a">
            <seg n="098e4e17">
              Fru talman! Som Göran Norlander säger är detta motioner från
              allmänna motionstiden. Han var fascinerad över att det var ett
              likalydande betänkande som tidigare betänkanden, vilket på något
              sätt skulle tyda på dålig fantasi från riksdagen eller något sådant.
              Problemet är ju att majoriteten alltid avslår vartenda förslag.
              Det spelar ingen roll hur konkreta, enkla och genomtänkta förslag
              en ledamot presterar; ni avslår dem med automatik. Och kom inte
              och säg att det är en massa sakliga motiv som är bakgrund till
              majoritetens avslagsyrkanden i det här betänkandet. I väldigt
              många fall är det ingen argumentation i sakfrågan utan en hänvisning
              till att regeringen tänker eller tänker tänka i någon form av
              utredning. Det är väl ingen argumentation i sakfrågorna, i det
              ämne som motionären har tagit upp. Detta tycker jag är allvarligt.
            </seg>
            <seg n="5efe6ecd">
              Det är alldeles riktigt att den borgerliga regeringen pekade
              på att kräkmedel och medicinering i syfte att komma åt narkotikalangning
              är integritetskränkande och någonting man ska vara väldigt försiktig
              med. Jag tog upp det i mitt inledningsanförande, och jag håller
              fast vid det. Men på tio år med socialdemokratisk politik har
              ju inte narkotikaproblemen på något sätt lösts. Vi har mycket
              allvarliga problem där hänsynslösa langare utnyttjar situationen,
              och då är det väl alldeles uppenbart att man måste kunna tänka
              sig att använda också verktyg som vi inte ville använda tidigare.
              Någonting måste nämligen hända. Det räcker inte med kampanjer.
            </seg>
            <seg n="8e847e4c">
              Det jag skulle vilja veta är: Har Socialdemokraterna något konkret
              förslag som gör att man bättre kan hantera den typ av langning
              vi vill komma åt genom att i vissa sammanhang säga ja till användning
              av kräkmedel?
            </seg>
            <seg n="b7459a96">
              Det andra som jag fortfarande undrar är: Bekymrar det här med
              skottlossning i nöjeslivet Socialdemokraterna, och vad vill ni
              i så fall göra åt saken?
            </seg>
          </u>
          <note type="speaker" n="d60a2848">
            Anf. 125 GÖRAN NORLANDER (s) replik:
          </note>
          <u who="Q5626645" xml:id="i-9a7f037317457085-0" n="ef2f0914">
            <seg n="cf63d4e1">
              Fru talman! Jag sade inte att de var likalydande, men motionerna
              och de yrkanden som finns är i stort sett likalydande. Det finns
              naturligtvis olika motiveringar också.
            </seg>
            <seg n="d859df2c">
              Beatrice Ask, du måste väl förstå det fordrar jag faktiskt av
              dig såsom förutvarande minister att om man bereder ett ärende
              i Regeringskansliet måste svaret i motionsbetänkandet bli att
              man talar om att ärendet bereds och att det kommer ett förslag
              inom en viss tidsrymd. Vi kan ju inte gå in och tillstyrka någonting
              när ett annat förslag kanske kommer. Det vet vi ju inte.
            </seg>
            <seg n="512611e5">
              Narkotikaproblematiken är ett mycket svårt och stort problem
              som vi tar på absolut största allvar. Men jag tror inte att vi
              löser narkotikaproblematiken genom att stödja det förslag som
              du har här. Det finns mycket annat som vi måste använda. Vi har
              tillsatt en narkotikasamordnare, och jag vet att det jobbas för
              fullt med detta i Regeringskansliet. Vi tar alltså det här på
              absolut största allvar. Det är också bara ett par år sedan vi
              beslutade om den stora nationella handlingsplanen mot narkotika.
            </seg>
            <seg n="8d77dd3a">
              Sedan frågar du om vi tar skottlossningen på allvar. Ja, absolut!
              Jag tycker att det är hemskt att den här utvecklingen verkar tillta.
              Naturligtvis måste vi göra allt vi kan för att komma åt detta.
              Där instämmer jag i vad Alice Åström sade i sin replik. Vi måste
              titta väldigt noga på hur vi ska kunna komma åt detta. Det är
              också inte minst ur rättssäkerhetssynpunkt viktigt att vi verkligen
              undersöker och bereder det här väldigt noga innan vi hoppar på
              det förslag som kommer från Helsingforsspolisen.
            </seg>
          </u>
          <note type="speaker" n="b26d8fb9">
            Anf. 126 BEATRICE ASK (m) replik:
          </note>
          <u who="Q297850" xml:id="i-84643702646fc691-4" n="f367d01a">
            <seg n="df2eced1">
              Fru talman! Ja, nog måste jag förstå att det är bekymmersamt
              när regeringen bereder ärenden. Faktum är dock att jag även som
              statsråd var rätt tacksam över att vi hade rätt stökiga ledamöter
              på den borgerliga kanten som ofta tyckte någonting i betänkanden,
              hade en uppfattning, inte bara sprang på möten på departementet
              och berättade det i tysthet utan faktiskt drev en linje.
            </seg>
            <seg n="65888ab8">
              Jag tror att det vore ett stöd för dina kamrater i regeringen
              om ni någon gång från riksdagens socialdemokraters sida vågade
              lufta en idé, lufta en riktning, kanske ha någon synpunkt att
              skicka med. Jag tror inte att Thomas Bodström har så mycket prestige
              att han skulle känna sig knäckt av att ni någon gång dessutom
              fick ta åt er äran av att faktiskt ha sett till att någonting
              kom till beslut. Jag tycker att ni är lite mesiga. Jag förstår
              inte varför det inte finns någon frimodighet att använda riksdagen
              som en plattform för att faktiskt forma politik och fatta beslut
              och inte bara sitta och vänta på att någon annan tänker.
            </seg>
            <seg n="1453553f">
              När det gäller narkotikapolitiken vet jag att ni är väldigt engagerade
              och att ni har tillsatt en narkotikasamordnare. Det enda som är
              känt i vida kretsar från denna samordning är att man ska dela
              ut sprutor till narkomanerna. Mot det ställer jag att man faktiskt
              vågar använda kräkmedel mot langare som hänsynslöst ger sig på
              unga människor runtom i vårt land. Det är ungefär skillnaden mellan
              socialdemokratisk och moderat narkotikapolitik, och den är väldigt
              tydlig.
            </seg>
            <seg n="4968fd83">
              Jag tror säkert att det kommer förslag om man har funderat länge.
              Men varför kan man inte göra konkreta saker och faktiskt ganska
              resolut ta itu med de här langarna, även om det är mycket besvärliga
              åtgärder och inte alls bra? Specialtoaletterna börjar bli bekymmersamma
              att använda. Det finns snart ingen plats att ställa dem på. Det
              är så fullt i häkten och fängelser. Det finns inte personal att
              tillgå för att bevaka dem som sitter där och väntar på att narkotikan
              ska komma ut.
            </seg>
            <seg n="1b9aa7c8">
              Skottlossningen förstår jag är väldigt bekymmersam. Men hur länge
              orkar ni socialdemokrater i riksdagen vänta på förslag?
            </seg>
          </u>
          <note type="speaker" n="6e3e7ca9">
            Anf. 127 GÖRAN NORLANDER (s) replik:
          </note>
          <u who="Q5626645" xml:id="i-9a7f037317457085-1" n="ef2f0914">
            <seg n="0d5c7fcc">
              Fru talman! Jag tar det sista, om skottlossningen, först. Hela
              vapenlagstiftningen gör man just nu en översyn av. Vi vill ta
              ett samlat grepp över den och inte bara plottra någonstans här
              och där. Jag tror inte att man, om vi i dag skulle anta ett sådant
              förslag som Helsingforsspolisen har lagt fram, skulle lösa problematiken
              på en gång. Jag tror att det här dessutom är ett arbete som kräver
              väldigt lång tid när vi väl har kommit fram till hur man ska behandla
              det. Jag säger än en gång att det handlar väldigt mycket om rättssäkerhet
              när vi ska ta itu med sådant här.
            </seg>
            <seg n="5b041cac">
              Sedan kan du inte förstå att vi inte är stökiga. Du tycker att
              vi är mesiga. Jag vet inte om mina utskottskamrater vet vad mesig
              betyder. Det är ett norrländskt uttryck. Det kanske bara är jag
              som förstår det, men du och jag förstår varandra och det är väldigt
              viktigt.
            </seg>
            <seg n="e1262d57">
              Då vill jag säga så här. Vi är väluppfostrade, artiga och försöker
              tillämpa det. Därför uttrycker vi oss väldigt fint i våra betänkanden.
              Däremot framför vi kanske i lite andra ordalag våra åsikter när
              vi möter ministern och folk från departementet.
            </seg>
          </u>
          <note type="speaker" n="72f9aa26">
            Anf. 128 RAGNWI MARCELIND (kd) replik:
          </note>
          <u who="Q4965523" xml:id="i-b47415a3c64c9315-1" n="0bc5947f">
            <seg n="40529cea">
              Fru talman! Det är intressant att lyssna till Göran Norlander.
              Uppenbarligen har han gått i en hård skola. Han pratar om att
              vi ska ta ett samlat grepp och inte plottra lite här och där.
              Det vore intressant om regeringen gjorde det också i övriga frågor.
            </seg>
            <seg n="f53e12ee">
              Men Göran Norlander säger om motionerna som behandlas vid ett
              antal andra tillfällen att han beundrar vår uppfinningsrikedom
              och att han avstyrker motionerna på sakliga grunder. Det är i
              alla fall gamla välkända motiveringar utan någon som helst förnyelse
              eller något nytt tänkande.
            </seg>
            <seg n="449d8da4">
              Jag tycker ändå att det är graverande och oroväckande med den
              maktarrogans som uppenbarligen alltid uppstår när människor har
              haft makten under en längre tid. Man behöver egentligen inte ens
              ifrågasätta förslagen. Man kan avstyrka dem med gamla kända argument.
              De behöver inte prövas. Det finns ingen anledning, för oppositionen
              kan rimligtvis inte komma med något vettigt förslag.
            </seg>
            <seg n="65308d4e">
              Det här är oroväckande för Sveriges utveckling. Här behöver vi
              sannerligen se till att vi får en ny regeringen.
            </seg>
            <seg n="4ae56520">
              När det gäller övervakning med kamera i taxibilar måste man faktiskt
              begära ett tillstånd och det tillståndet kostar en massa pengar.
              Kammarrättsavgörandet har alltså inte prejudikatsvärde. Det är
              därför som det inte är tillräckligt att låta dessa kammarrättsavgöranden
              bilda grund för vad svensk rätt ska vila på i den här frågan.
            </seg>
            <seg n="9a32f70c">
              Vi menar att det är viktigt att det kommer till ett regeringsbeslut
              som kan vara ett slags praxis för vad som är rimligt, så att det
              blir lika villkor i hela landet. Därför vill jag fråga Göran Norlander:
              Kan man säga att det här avstyrks på sakliga grunder, som Göran
              Norlander sade? Vilka sakliga grunder ligger bakom att man vill
              att ett förslag om att man ska få ha övervakning i taxibilar avslås?
            </seg>
          </u>
          <note type="speaker" n="37ca1625">
            Anf. 129 GÖRAN NORLANDER (s) replik:
          </note>
          <u who="Q5626645" xml:id="i-9a7f037317457085-2" n="ef2f0914">
            <seg n="c9f509f7">
              Fru talman! Jo, Ragnwi Marcelind, oppositionen kan visst komma
              med vettiga förslag. Det kommer jag ihåg att jag sade förra året
              också till Peter Althin. Vi läser igenom motionerna. Det finns
              alltid någon rad som man kan ta till vara, om inte hela stycket
              så finns det i alla fall någon rad.
            </seg>
            <seg n="92897a40">
              Sedan är det så här, Ragnwi Marcelind, att i betänkandet står
              det så här om kameraövervakning: Härefter har praxis på området
              utvecklats så att tillstånd numera lämnas till kameraövervakning
              som går ut på att kameran aktiveras dels vid in- och utpassering
              ur taxin, dels när föraren utlöser larmet i bilen. Det var precis
              det jag sade från talarstolen.
            </seg>
            <seg n="fcd4e6a2">
              Men när du fick höra det svaret då du satt här nere i bänken
              kom du med ny argumentation. Nu är det helt plötsligt att tillstånd
              kostar pengar. Du sade ordagrant att det är det som är problemet.
              Nu vill jag veta vilken linje det är som gäller. Löftena skola
              ej svikas, de står evigt kvar.
            </seg>
          </u>
          <note type="speaker" n="38259bd5">
            Anf. 130 RAGNWI MARCELIND (kd) replik:
          </note>
          <u who="Q4965523" xml:id="i-b47415a3c64c9315-2" n="0bc5947f">
            <seg n="2726d9b9">
              Fru talman! Jag har inte den bakgrund som Göran Norlander har
              som kyrkvaktmästare, så jag kan inte riktigt avgöra vad det där
              innebär.
            </seg>
            <seg n="2d38ed0d">
              Men så mycket kan jag i alla fall säga att jag vet vad jag pratar
              om. Den argumentation som jag har framfört i mitt anförande i
              dag finns också i min motion, och den finns i vår reservation.
              Att det kostar var bara ett förtydligande, för jag utgick från
              att Göran Norlander inte begrep vad jag pratade om när jag talade
              om att vi behöver ha ett regeringsbeslut i den här frågan för
              att vi ska få en praxis ute i landet.
            </seg>
            <seg n="3852c69e">
              Det är i dag inte så enkelt som det kan låta i svaret. Det står
              dessutom lite längre fram, om Göran Norlander läser alla rader
              i sitt eget betänkande, att kravet på tillstånd bör dock bestå.
              Det är just det här tillståndet som är så oerhört komplicerat
              att få och som inte bedöms lika beroende på var någonstans i landet
              man bor. Det är det som jag motsätter mig. Det ska vara lika villkor
              för alla.
            </seg>
            <seg n="0d4e4a08">
              Sedan måste jag gå tillbaka till arrogansen mot oppositionen.
              Jag är ganska bedrövad över den. Jag är inte ledsen för min egen
              del, för jag kan alltid ge igen. Det vet jag. Men jag tycker att
              det känns bedrövligt att man kan stå i kammaren i Sveriges riksdag
              och med den ordalydelse Göran Norlander använder säga att vi läser
              igenom motionerna, och alltid kan vi ta till vara någon rad.
            </seg>
            <seg n="7f3748cc">
              Det här protokollförs, Göran Norlander. Den maktarrogans som
              Socialdemokraterna visar, därför att de inte har bättre argument
              att komma med, går till historien. De raljerar med vad oppositionen
              skriver i sina motioner och säger: Vi läser igenom det, och någon
              rad kan vi väl alltid ta till vara.
            </seg>
            <seg n="068b3764">
              Jag betackar mig för sådan slags arrogans. Jag tycker att det
              är ett hot mot demokratin i Sverige. Jag menar att det är dags
              att ni visar att ni också har en ryggrad, så att ni kan stå för
              det ni tycker som inte är ett svar på det vi tycker.
            </seg>
          </u>
          <note type="speaker" n="5011910a">
            Anf. 131 GÖRAN NORLANDER (s) replik:
          </note>
          <u who="Q5626645" xml:id="i-9a7f037317457085-3" n="ef2f0914">
            <seg n="81df1c8a">
              Fru talman! Jag noterar att jag just har blivit historisk.
            </seg>
            <seg n="a0d29639">
              Men, Ragnwi, om du tar väldigt illa vid dig av det där vill jag
              säga att i en motion som till exempel innehåller två A 4-sidor
              är det inte alla rader som är av någon väsentlig betydelse. Det
              kanske är en eller två rader som innehåller just det konkreta.
              Det var det jag menade.
            </seg>
            <seg n="abdedb7c">
              Sedan förstår jag inte, Ragnwi, vad du menar med det du säger
              om taxikamerorna. Tycker du att man ska få montera in en kamera
              utan att över huvud taget söka tillstånd? Jag har inte riktigt
              förstått det.
            </seg>
            <seg n="4e716e59">
              Jag anser att vi ska ha tillståndsprövning. Jag vet dessutom
              att många av taxiförarna inte heller är så pigga på att använda
              kamera. Man tycker att det finns andra metoder att använda, till
              exempel GPS. När man trycker på en knapp ser taxicentralen var
              bilen är.
            </seg>
            <seg n="554740b4">
              När det gäller förslagen om avslag på motionerna tycker jag faktiskt
              att vi har sakliga skäl när vi yrkar avslag. Sedan är det många
              gånger ett sätt att skriva här i riksdagen som gör att det, fast
              en motion i stort sett är tillstyrkt, ändå står att den ska avslås.
              Det är någonting som vi inte råder över. Det är tydligen en tradition
              man har haft här under många år.
            </seg>
            <seg n="5091877b">
              Men om det är så att ett ärende för närvarande bereds och vi
              vet att det kommer ett förslag, till exempel under våren eller
              i början av hösten, och det står i betänkandet att ärendet bereds
              i departementet avstyrker man motionen.
            </seg>
          </u>
          <note type="speaker" n="d549ed49">
            Anf. 132 JOHAN PEHRSON (fp) replik:
          </note>
          <u who="Q6039678" xml:id="i-f5f6099c8ced6fa7-3" n="f3d16c73">
            <seg n="8cec5fa8">
              Fru talman! Det är intressanta bilder som Göran Norlander antyder
              när de folkvalda besöker de utvalda på regeringens justitiedepartement.
              Det låter som om det är rena dokusåpan där. Det är hårda ord och
              spännande kamper. Är det Big Brother vi kan se eller är det måhända
              Farmen?
            </seg>
            <seg n="d9ca3fe0">
              Göran Norlander, lite raljant i sak, tar upp effektiviteten.
              Göran Norlander tycker att det numera är bra effektivitet i rättsväsendet
              eftersom häkten och fängelser är överfulla. Det är en analys.
              En annan analys är att det förebyggande arbetet något som jag
              som liberal tycker är viktigt har katastrofalt misslyckats under
              tio års tid. Missbruket ökar, problemen i skolan fortsätter, utanförskapet
              består. Vi fick nyligen den årliga rapporten från Integrationsverket.
              Vi vet hur det ser ut med sprit- och narkotikamissbruk. Allt detta
              vet vi liberaler, och många andra, är grogrunden för kriminalitet,
              våld och misär. Så länge ni inte kan göra något åt detta kommer
              det att finnas fulla fängelser och häkten.
            </seg>
            <seg n="05418350">
              Fortfarande vad gäller våra rättsvårdande myndigheter uppnår
              domstolarna 12 mål av ett tiotal mål vad gäller genomströmning
              och balanser. Det är ett misslyckande. 15 % av brotten klaras
              upp hos polisen. Det är ett misslyckande. Riksåklagaren tar upp
              buntvis med nedlagda förundersökningar, och det har visat sig
              att det finns massor att göra för att komma åt till exempel sexualbrott
              mot barn. Det är ett misslyckande.
            </seg>
            <seg n="52a53e29">
              Effektiviteten är något bristfällig. Jag skulle vilja se vart
              ni vill komma med detta.
            </seg>
          </u>
          <note type="speaker" n="2b70106f">
            Anf. 133 GÖRAN NORLANDER (s) replik:
          </note>
          <u who="Q5626645" xml:id="i-9a7f037317457085-4" n="ef2f0914">
            <seg n="2968626d">
              Fru talman! Jag hade hoppats att Johan Pehrson skulle ha en lite
              annan infallsvinkel på repliken eftersom han i sitt anförande
              sade att vi inte enbart ska diskutera pengar utan också metoder
              och andra saker. Sedan började han med sifferproblemen, till exempel
              att 15 % av brotten klaras upp av polisen.
            </seg>
            <seg n="df01063c">
              Vi måste titta på vad det är för typ av brott som klaras upp.
              Det är en hög andel grövre brott som klaras upp, nästan uppåt
              100 % i en del fall. Mindre brott, till exempel cykelstölder,
              kanske det inte finns möjlighet att över huvud taget undersöka
              och är omöjliga att lösa.
            </seg>
            <seg n="bb21f0d5">
              Vi utför inte några hårda kamper här, Johan. Big Brother-såpor
              utspelas inte i Regeringskansliet. Det kan jag försäkra.
            </seg>
          </u>
          <note type="speaker" n="15c22040">
            Anf. 134 JOHAN PEHRSON (fp) replik:
          </note>
          <u who="Q6039678" xml:id="i-f5f6099c8ced6fa7-4" n="f3d16c73">
            <seg n="7b5c406e">
              Fru talman! Jag har då en konkret fråga. Liksom föregående talare
              tycker jag att detta betänkande är en orgie av passande. Om det
              är välkända förslag är det en välkänd oförmåga att leda till resultat
              från regeringens sida. De samtal ni för, oavsett i vilken miljö
              och i vilket tonläge samtalen förs, verkar inte vara så framgångsrika.
              Det verkar hända lite vad gäller både resurser och arbetsmetoder
              eftersom förslagen återkommer.
            </seg>
            <seg n="e0225a51">
              Ett känt förslag som jag tror är helt nödvändigt för den riktigt
              grova kriminaliteten är rumsavlyssning. Det kallas också buggning.
              Där uttalade justitieministern före jul att han inte hade några
              invändningar mot förslaget och att han tyckte det var positivt.
            </seg>
            <seg n="1d1351fe">
              Min enkla fråga kräver bara ett ja eller nej. Tycker Göran Norlander
              och den socialdemokratiska gruppen i justitieutskottet att det
              är önskvärt att vi inför en möjlighet när det gäller grova narkotikabrott,
              terrorism och människohandel för det straffprocessuella tvångsmedlet
              att rumsavlyssna dessa misstänkta grova brottslingar?
            </seg>
          </u>
          <note type="speaker" n="1ed7ff5b">
            Anf. 135 GÖRAN NORLANDER (s) replik:
          </note>
          <u who="Q5626645" xml:id="i-9a7f037317457085-5" n="ef2f0914">
            <seg n="08a7fc84">
              Fru talman! Ja! Låt mig motivera mitt svar.
            </seg>
            <seg n="277902c3">
              Precis som det står i betänkandet, Johan Pehrson, är det överskottsinformationen
              som har varit problemet. En utredning håller just nu på att beredas.
              Det kommer enligt en uppgift jag har inhämtat från departementet
              att komma ett förslag under hösten över hur överskottsinformationen
              ska hanteras. Jag tror att vi är helt överens om att det som står
              här om vid vilka tillfällen buggning ska tillåtas kommer att finnas
              med i förslaget i och med att problemet med överskottsinformationen
              löses.
            </seg>
          </u>
          <note type="speaker" n="fa58ae98">
            Anf. 136 JOHAN LINANDER (c):
          </note>
          <u who="Q5952656" xml:id="i-aa2dbeb40377f69c-0" n="6b6a6f0d">
            <seg n="2619f87e">
              Fru talman! Jag vill börja med att berätta varför Centerpartiet
              inte har någon enda reservation till justitieutskottets betänkande
              vi nu debatterar. Man skulle kunna förledas att tro att vi i Centerpartiet
              tycker precis detsamma som vänstermajoriteten i de processrättsliga
              frågorna, men så är det givetvis inte.
            </seg>
            <seg n="f53c8c6a">
              På grund av sjukdom och missförstånd hade Centerpartiet ingen
              ledamot eller tjänstgörande ersättare på plats när betänkandet
              justerades i utskottet, och därför har vi inte heller haft några
              reservationer. Jag tänker nu gå igenom vilka reservationer vi
              skulle vilja ha för att det åtminstone ska komma med i protokollet.
            </seg>
            <seg n="189ac006">
              Först och främst är det reservation 1 om hemlig avlyssning. Vi
              har redan hört mycket om det i dag. Vi har debatterat buggning
              åtskilliga gånger tidigare, och givetvis står vi fast vid att
              svensk polis borde ha möjlighet till buggning vid misstanke om
              grova brott.
            </seg>
            <seg n="b830c1c9">
              Reservation 2 handlar om överskottsinformation. Även detta har
              vi hört mycket om i dag. Högsta domstolen har slagit fast hur
              den nu får användas som bevisning, men givetvis tycker vi att
              detta bör lagregleras.
            </seg>
            <seg n="58c6820b">
              Reservation 5 gäller eftersökning av vapen. Tullen och Kustbevakningen
              har befogenhet att undersöka en bil vid gränsen om man misstänker
              att det finns vapen i den, men polisen har inte den befogenheten.
              Det kan vi tycka är lite märkligt. För att polisen ska kunna ingripa
              mot kriminella, som ofta har illegala vapen för att begå brott,
              måste den befogenheten ges även till polisen.
            </seg>
            <seg n="8445889d">
              Vi skulle också ha stått bakom reservation 8 om vittnen. Den
              vittnesstödsverksamhet som byggs upp på de flesta tingsrätter
              är mycket bra, men det behövs ekonomiska resurser. Jag säger detta
              även om jag vet att Göran Norlander inte uppskattar det, men det
              bryr jag mig inte så mycket om. Vidare bör en anställd på domstolen
              ha ett huvudsakligt ansvar som vittnesstödjare. Lokalerna måste
              anpassas så att vittnen och gärningsmän inte behöver mötas, och
              även det processuella regelverket behöver ses över. När vittnen
              inte vågar ställa upp i en rättegång är det en stor demokratisk
              och rättslig förlust. Allt måste göras för att underlätta för
              vittnen så att de vågar ställa upp och vittna. Jag tycker att
              majoriteten medvetet misstolkar motionärerna i betänkandet. Det
              är ingen som menar att anställda vid domstolarna ska ta över vittnesstödsverksamheten
              utan poängen är att det ska finnas en anställd på varje domstol
              som har ett speciellt ansvar för vittnesstödjarna.
            </seg>
            <seg n="72e985f1">
              I betänkandet är majoriteten positiv till vittnesstödsverksamheten,
              men tyvärr överensstämmer inte ord med handling. Socialdemokraterna,
              Vänsterpartiet och Miljöpartiet håller på att förstöra en stor
              del av vittnesstödsverksamheten genom sin centralisering av tingsrätterna.
              Jag har besökt åtskilliga nedläggningshotade tingsrätter, och
              överallt får man höra att de som i dag finns som vittnesstödjare
              på tingsrätten inte kommer att följa med om den lokala tingsrätten
              läggs ned. Så är det till exempel i Varberg där vi var i förra
              veckan. De kommer inte att följa med till Halmstad eller Göteborg
              om tingsrätten läggs ned. Det blir då brottsofferjourerna i Halmstad
              eller Göteborg som får problemet att hitta nya vittnesstödjare
              som ideellt orkar ta sig an ännu fler brottsoffer. Dessutom är
              det betydligt svårare att rekrytera tillräckligt många vittnesstödjare
              i de större städerna i förhållande till de mindre städerna där
              tingsrätterna finns i dag.
            </seg>
            <seg n="ad32fbbd">
              Vidare skulle Centerpartiet ha stått bakom reservation 10 om
              nämndemän. Det behövs både en bredare rekrytering av nämndemän
              och en bättre ersättning. Dagarvodet för nämndemännen har varit
              detsamma i nästan 15 år.
            </seg>
            <seg n="dd55d543">
              Till slut skulle vi ha stått bakom reservation 22 om medlemskap
              i Advokatsamfundet. Redan förra året hade vi uppe denna fråga,
              och tyvärr har majoriteten samma märkliga motivering till varför
              man inte vill göra en översyn över kravet på juris kandidatexamen
              för medlemskap i Advokatsamfundet. Majoritetens motivering visar
              att man tror att alla som har läst juridik men inte har kunnat
              få en juris kandidatexamen har lägre utbildning än dem som har
              blivit jur.kand. Detta är felaktigt. Problemet är att det är bara
              vissa lärosäten som får utfärda juris kandidatexamen. Har du läst
              exakt lika många poäng i samma ämnen kan du inte bli jur.kand.
              om du har läst på fel högskola. Då är du alltså utesluten från
              att senare kunna bli advokat.
            </seg>
            <seg n="dca21b22">
              Fru talman! Utredning, utvärdering, kommitté, departementet jobbar
              med frågan, och ännu fler utredningar. Vi har hört detta i dag
              i kammaren, och vi har hört det förut.
            </seg>
            <seg n="ce97f924">
              Det var till och med någon som från talarstolen sade att det
              var underbart att en utredning tillsatts. Det är väl sällan jag
              tycker att utredningar är speciellt underbara. Det är förändringar
              som behövs, lagändringar, och inte bara utredningar från ord till
              handling! Men först behöver vi byte till en borgerlig regering.
            </seg>
            <seg n="f4bbbae5">
              Jag har inte för avsikt att yrka bifall till samtliga reservationer
              som vi skulle ha stått bakom, men jag vill yrka bifall till reservation
              8 under punkt 8 om vittnen.
            </seg>
            <seg n="de3852d8">
              Det skulle finnas mycket mer att säga, men eftersom jag kommer
              i slutet av debatten nöjer jag mig med detta.
            </seg>
          </u>
          <note n="3cbb0aff">
            Föredrogs
          </note>
          <note n="e7733a78">
            Överläggningen var härmed avslutad.
          </note>
          <note n="1632e2af">
            11 § Försvarsmaktens avveckling av överskottsmateriel
          </note>
          <note type="speaker" n="3a9460ed">
            Anf. 137 ROLF GUNNARSSON (m):
          </note>
          <u who="Q5776913" xml:id="i-05cf48161c1c1d97-0" n="613e3696">
            <seg n="50694597">
              Fru talman! Den omstrukturering som försvaret genomgått, och
              genomgår det väntar ju ett nytt stålbad runt hörnet innebär att
              det blivit ett stort överskott av försvarsmateriel, mest äldre
              materiel. Men revisorerna har i sin rapport konstaterat att det
              inte bara är krigsmateriel utan också stora mängder av annan materiel,
              materiel för fredstida bruk och utbildning som det handlar om.
            </seg>
            <seg n="cdd3f7ef">
              Jag kan också konstatera att revisorerna i sin rapport säger
              att avvecklingen har präglats av brådska, godtyckliga bedömningar
              och osäkra beräkningar. Det är hårda ord för att komma från revisorspennor.
            </seg>
            <seg n="26c17daf">
              Denna brådska kan man självklart skylla på Försvarsmakten, men
              också regeringen måste ta sitt ansvar här.
            </seg>
            <seg n="0d3a4763">
              Nu kommer den här debatten aningen knepigt i tid den del av avvecklingen
              som vi nu debatterar och behandlar ska enligt direktiven vara
              avslutad redan under detta år. Debatten kommer aningen sent. Nu
              är det dock inte första gången som vi debatterar avvecklingsfrågan
              här i kammaren. Det finns ca 90 miljoner artiklar kvar att avveckla,
              fick vi höra i utskottet för en tid sedan.
            </seg>
            <seg n="d28c4f43">
              Riksdagens revisorers syn på hur Försvarsmakten har avvecklat
              överskottsmaterielen är, enligt oss moderater, en följd av regeringens
              bristande förmåga till styrning av Försvarsmakten. Regeringen
              har, enligt vår mening, inte haft en klar strategi och en klar
              inriktning för den omstrukturering som Försvarsmakten genomgått
              och genomgår. Dessa oklarheter har självklart satt sina spår i
              avvecklingen av materiel.
            </seg>
            <seg n="aeb6c9aa">
              Precis som vi påpekar i vår motion från september 2003 är vi
              inne på att försvarsmateriel ska avvecklas. Men avvecklingen ska
              ske med eftertanke, och god hushållning måste prägla avvecklingen.
              Det är frågan om detta har skett.
            </seg>
            <seg n="e9e287b9">
              Vad vi inte förstår och inte förstått under handläggningen av
              detta ärende är majoritetens syn på materiel till kommunerna.
              Vi har inte förstått vad som är grundtanken med att kommunerna
              inte ska få köpa eller överta materiel som finns för avveckling.
              Majoriteten har på ett, för oss, konstigt sätt gått omkring denna
              fråga, och inte ens försök till skrivningar i slutskedet av behandlingen
              har kunnat accepteras.
            </seg>
            <seg n="5587a885">
              Precis som vi redan sade i vår motion kan såväl bandvagnar som
              lastbilar, för att ta två exempel, som inte längre behövs i försvaret
              förstärka kommunernas förmåga till kris- och katastrofhantering.
              Men där har ni satt stopp.
            </seg>
            <seg n="8143fa5f">
              Ni kom så långt som till en luddig skrivning, som lyder: Utskottet
              har inget att erinra mot att det prövas huruvida möjligheten finns
              för staten att överlåta överskottsmateriel till kommuner för att
              stärka deras krishanteringsförmåga.
            </seg>
            <seg n="19bc6f9c">
              Alltså: Det ska prövas huruvida, och så vidare.
            </seg>
            <seg n="06331a79">
              Och så kom ni med en mening till, en mening full av pekpinnar,
              som lyder: Detta bör kunna ske under förutsättning att inte t.ex.
              höga administrativa kostnader medför att styckvisa överföringar
              eller försäljningar av materiel medför oproportionerliga kostnader.
            </seg>
            <seg n="dadaae51">
              Vi har försökt förstå problemen, men vi förstår inte vad som
              är haken i det här. Det är alltså en viktig bit, att materiel
              som en gång har köpts in för skattebetalarnas pengar ska man kunna
              använda en gång till. Men så sker inte här.
            </seg>
            <seg n="473cdf72">
              Jag kan ta ett konkret exempel, som jag har testat i en fråga
              till försvarsministern. Jag sitter själv i ett kommunalt bolag
              som skulle behöva ett reservkraftsaggregat. Enligt uppgift finns
              det många sådana för avveckling. Men det har blivit nej och åter
              nej till att köpa sådana av försvaret till detta kommunala bolag.
              Viljan finns helt enkelt inte hos försvarsministern, som svarade
              så här på min fråga:
            </seg>
            <seg n="dd289221">
              Jag förstår dock om vissa kommuner kan uppfatta avvecklingen
              av överskottsmateriel som orättvis. Men sett ur ett helhetsperspektiv
              anser jag att den nuvarande policyn för avveckling av materiel
              är bra. De delar av överskottet som Försvarsmakten säljer genererar
              faktiskt pengar till den skattefinansierade verksamheten i Sverige.
            </seg>
            <seg n="b4506e95">
              Så svarade alltså försvarsministern, och det är inte alltför
              länge sedan. Det skulle alltså enligt hennes svar vara billigare
              för skattebetalare om materiel som en gång köpts av skattebetalarna
              såldes ut och sedan skulle skattebetalarna få köpa prylen en gång
              till på den öppna marknaden. Att ett sådant köp-och-sälj-sätt
              skulle vara positivt för skattebetalarna förstår inte vi.
            </seg>
            <seg n="5bafd440">
              Det är precis som vi säger i vår reservation: Frågan om konkurrensfördelar
              får emellertid inte bli ett generellt hinder för kommunernas möjlighet
              att förvärva överskottsmateriel.
            </seg>
            <seg n="f3c7bb8a">
              Det har också hävdats miljöskäl i att till exempel bandvagnar
              ska skänkas till kommunernas räddningstjänster. Men dessa bandvagnar
              körs inte många mil per år utan används i mycket enstaka undantagsfall
              vid utryckningar. I det sammanhanget vill man gärna gå till det
              här med att sila mygg och svälja kameler, om man ser på alla osande
              lastbilar, ofta med adress öst, som släppts in i vårt land. Argumentet
              om miljö har vi inte heller fått att gå ihop.
            </seg>
            <seg n="c06ddf36">
              Vi moderater och reservanter har samma uppfattning om hur det
              här ska gå till som de länsstyrelser som har svarat på remissen.
              Inte heller länsstyrelserna förstår Socialdemokraternas och majoritetens
              inställning i denna fråga. Det lär ha inträffat att reglerna har
              kringgåtts genom att kommunerna bett att länsstyrelserna ska rekvirera
              materiel för att länsstyrelserna sedan ska kunna skänka dem, låna
              ut dem eller på annat sätt få över dem till kommunerna. Detta
              är riktiga fall. Men ska det behöva vara så?
            </seg>
            <seg n="cdbe5a72">
              Vi ska också komma ihåg vad revisorerna har sagt: Det finns inga
              juridiska hinder för att överlåta materiel till kommunerna förutsatt
              att materielen ska användas till räddningstjänst. Trots det ska
              alltså majoriteten ha skrivningar som går emot detta man har i
              varje fall meningar som krånglar till frågan betydligt. Det handlar
              ju om mer än räddningstjänst, om nu inte krishanteringsförmågan
              kan sägas finnas under den rubriken.
            </seg>
            <seg n="bea8da76">
              Det finns alltså en massa pekpinnar där, men vi tror att kommunerna
              själva kan avgöra om de kan hantera och sköta materiel som man
              har tagit över.
            </seg>
            <seg n="1ac9bd01">
              Slutsatsen är given för oss, att förordningen 2000:278 bör upphävas,
              precis som revisorerna föreslagit.
            </seg>
            <seg n="1c15d21f">
              Fru talman! I vår reservation nr 2 tar vi upp frågan gällande
              uppdraget till Riksantikvarieämbetet. Reservationen innefattar
              också ett bifall till den enskilda motionen Fö8 av Anna Lindgren.
              Enligt vår moderata uppfattning bör således såväl Riksantikvarieämbetet
              som Statens försvarshistoriska museer ges uppdrag, i nära samarbete
              med Statens maritima museer, så att syftet i motionen uppnås.
            </seg>
            <seg n="2cfcefdf">
              Fru talman! Jag vill därmed yrka bifall till reservation nr 1.
              Jag står självklart bakom alla de tre moderata reservationerna,
              men för att vi ska vinna tid yrkar jag bifall endast till reservation
              nr 1.
            </seg>
          </u>
          <note type="speaker" n="974f8941">
            Anf. 138 ALLAN WIDMAN (fp):
          </note>
          <u who="Q4731041" xml:id="i-0f0ff1a07d7f49e0-0" n="1943212b">
            <seg n="06899831">
              Fru talman! Materielavvecklingen inom Försvarsmakten är också
              med försvarspolitiska mått mätt en rätt avancerad fråga. Normalt
              brukar vi från oppositionens sida kritisera det faktum att vi
              betalar mycket och får ganska lite. Men på det här området betalar
              vi väldigt mycket för att få ännu mindre. Det är konkret vad det
              handlar om.
            </seg>
            <seg n="a6113550">
              Själva upprinnelsen till det här ärendet är egentligen den omstrukturering
              av försvaret som senast beslutades år 2000. Man gjorde då en bedömning
              från politiskt håll och från Försvarsmaktens sida att man skulle
              byta en dyr förrådsställning mot sänkta kostnader och lite fria
              medel för Försvarsmakten. Det faktum att mycket av den här materielen
              är relativt modern och därmed användbar till exempel inom ett
              anpassningsperspektiv eller inom den kommunala krishanteringen
              betydde mindre.
            </seg>
            <seg n="4738a69a">
              De beräkningar som Försvarsmakten gjorde år 2000 handlade om
              att man för perioden 20002004 skulle ha en kostnad för själva
              avvecklingsarbetet om 250 miljoner kronor. Det stod redan efter
              något år klart att kalkylerna inte skulle hålla streck. Jag har
              valt att titta lite närmare på år 2002 för att se vilka kostnader
              som avvecklingen då förde med sig.
            </seg>
            <seg n="56d48cf7">
              Den första uppgiften som jag väljer att informera om fick försvarsutskottet
              direkt av de för avvecklingen ansvariga inom Försvarsmakten för
              några veckor sedan. Man gjorde då gällande att kostnaden för avvecklingen
              år 2002 uppgick till 576 miljoner kronor. Uppgifterna lämnades
              i ett Excelblad efter föredragningen.
            </seg>
            <seg n="da906dee">
              I Försvarsmaktens årsredovisning för 2002, bil. 5, s. 79 får
              man en helt annan uppgift, nämligen att kostnaderna det året uppgick
              till 639 miljoner kronor. Det är relativt i närheten även om det
              skiljer ungefär 10 % mellan de olika uppgifterna.
            </seg>
            <seg n="f41db7f4">
              Man kan fortsätta undersökningen och gå vidare till budgetpropositionen
              för innevarande år där regeringen i volym 5 på s. 40 skriver att
              bruttokostnaden för materielavvecklingen 2002 vi talar alltså
              fortfarande om samma år uppgick till 800 miljoner kronor. Man
              konstaterar att eftersom försäljningsintäkterna uppgick till 70
              miljoner kronor så skulle nettokostnaden stanna på 730. Det är
              ju väldigt olyckligt och i sig anmärkningsvärt att försvarsutskottet
              som har ett ansvar politiskt för den här verksamheten får tre
              vitt skilda uppgifter sig till livs. Jag vill påstå, fru talman,
              att det urholkar våra möjligheter att verkligen ta ett ansvar
              för Försvarsmakten.
            </seg>
            <seg n="d49e5a5a">
              Även om de olika uppgifterna i sig är anmärkningsvärda tycker
              jag att kostnaderna ställda i relation till vad vi trodde att
              det skulle kosta är det mest anmärkningsvärda. I regeringens siffror
              talas det om ett budgetöverskridande 2002 med nästan 300 %. Om
              man väljer någon av uppgifterna från Försvarsmakten har det i
              alla fall blivit mer än dubbelt så dyrt.
            </seg>
            <seg n="71b9b79e">
              Det här har Folkpartiet påpekat vid ett antal tillfällen. Vi
              gjorde det senast förra året i samband med beslutet om avveckling
              av materiella mobiliseringsenheter. Det som förvånar oss är att
              utskottsmajoriteten och regeringen när de ställs inför de här
              uppgifterna egentligen bara rycker på axlarna. Man måste ställa
              frågan om de felberäkningar som är gjorda saknar betydelse för
              vår inställning till själva sakfrågan. Finns det ett självändamål
              i avvecklingen som inte vi i Folkpartiet och Moderaterna kan se
              och som gör att vi kan avveckla bokstavligen till varje pris?
            </seg>
            <seg n="913504c3">
              Folkpartiet tycker inte att vi ska spara sådant som vi aldrig
              kommer att behöva. Men den härdsmälta som utspunnit sig i det
              här sammanhanget handlar främst om hur och i vilken takt avvecklingsarbetet
              bedrivs. Som Rolf Gunnarsson var inne på har Riksdagens revisorer
              pekat på den stora brådska som har gällt. Allt ska vara avvecklat
              i den här omgången, vid utgången av innevarande år. Det innebär
              att vi har två omfattande avvecklingsomgångar kvar. Jag tror inte,
              fru talman, att det är någon djärv gissning om jag säger att kostnaderna
              för 2004 års crescendo i avvecklingssammanhang säkert kommer att
              överträffa åtminstone något av de tidigare åren.
            </seg>
            <seg n="7784ab8d">
              Det är mot denna bakgrund som Folkpartiet kräver ett nytt beslutsunderlag
              och en ny tidsplan, precis som förra året. Det är också mot denna
              bakgrund som vi menar att avvecklingsarbetet inom Försvarsmakten
              i avvaktan på det nya underlaget och den nya tidsplanen måste
              avbrytas.
            </seg>
            <seg n="a830e5f2">
              Att utskottet nu till viss del öppnat för en överlåtelse av överflödig
              materiel till kommunerna talar, enligt vår mening, i precis samma
              riktning. Om den här förändringen ska ha effekt får ju inte viktig
              materiel avvecklas innan reglerna ändras.
            </seg>
            <seg n="e462f7aa">
              När vi betalar statsbidrag till kommunerna för att de ska köpa
              materiel i samband med krishantering samtidigt som vi för miljarder
              destruerar och slumpar bort just sådan materiel från Försvaret
              har hushållningen, enligt min mening, nått en helt ny nivå. Det,
              fru talman, är en nivå som får Ebberöds bank att framstå som en
              i grunden sund och lukrativ affärsrörelse.
            </seg>
          </u>
          <note n="20e4d941">
            Jag yrkar bifall till reservation 5.
          </note>
          <note type="speaker" n="0c790ef0">
            Anf. 139 ERLING WÄLIVAARA (kd):
          </note>
          <u who="unknown" xml:id="i-aafa372eb6efac32-0" n="b1ca7e99">
            <seg n="01ab6d08">
              Fru talman! Vi debatterar betänkande FöU4 Försvarsmaktens avveckling
              av överskottsmateriel . Orsaken till betänkandet ligger i Riksdagens
              revisorers förslag RR18. Revisorernas förslag är en kritik av
              hur avvecklingen av Försvarsmaktens överskottsmateriel har genomförts
              och genomförs.
            </seg>
            <seg n="203e1571">
              Det nu liggande betänkandet har också föranlett försvarsutskottet
              att lämna två tillkännagivanden till regeringen. Det ena handlar
              om överlåtelse av materiel till kommunerna, det andra om att regeringen
              ger Försvarsmakten i uppdrag att i varje årsredovisning redovisa
              de totala intäkterna från försäljningen av överskottsmateriel.
            </seg>
            <seg n="9a42f64e">
              Kristdemokraterna står bakom dessa tillkännagivanden till regeringen,
              även om vi anser att utskottet borde ha tagit steget fullt ut
              vad gäller överlåtelsen av överskottsmateriel till kommunerna.
            </seg>
            <seg n="bb372900">
              Enligt försvarsbeslutet 2000 ska överskottsmaterielen i första
              hand utnyttjas för internationella humanitära biståndsinsatser,
              inom de frivilliga försvarsorganisationerna, till militärt säkerhetsfrämjande
              materielsamarbete samt för att stärka det svenska samhället vid
              svåra påfrestningar i fred. Så var beslutet bland annat år 2000.
              I andra hand ska överskottsmateriel säljas till civila företag.
              I tredje hand ska överskottsmateriel förstöras. Det gäller särskilt
              sekretessbelagd materiel.
            </seg>
            <seg n="4cc32104">
              Fru talman! Förordningen 2000:278 om gåvor och överföringar av
              överskottsmateriel hos Försvarsmakten tillåter att Försvarsmakten
              skänker överskottsmateriel till biståndsorganisationer och frivilliga
              försvarsorganisationer. Förordningen 278 medger också att Försvarsmakten
              överför materiel till annan statlig förvaltningsmyndighet under
              regeringen.
            </seg>
            <seg n="c8b0af45">
              Däremot har förordningen tolkats som att Försvarsmakten inte
              har tillåtelse att överlåta materiel direkt till kommunerna. Genom
              flera riksdagsbeslut har kommunerna fått ta över ett allt större
              ansvar för befolkning och egendom i samband med svåra kriser i
              fredstid och under höjd beredskap. Många kommuner har framhållit
              att de skulle ha nytta av den materiel som Försvarsmakten avvecklar
              för att förbättra sin krishanteringsförmåga. Vi kristdemokrater
              menar att möjligheten att överlåta överskottsmateriel till kommunerna
              skulle bidra till att stärka det svenska samhället vid svåra påfrestningar.
            </seg>
            <seg n="3fd541d5">
              All överskottsmateriel som nu avvecklas är anskaffad med skattemedel.
              Kommunal verksamhet bedrivs också med skattemedel. För oss kristdemokrater
              är det en självklarhet att ett elverk eller en spade, för att
              ta kostnadsmässigt motsatta verktyg, inte ska behöva betalas två
              gånger av skattebetalarna. Det är osunt att kommunerna inte får
              överta redan betald materiel. Självklart måste alla hinder, enligt
              vår mening, elimineras som förhindrar Försvarsmakten att överlåta
              överskottsmateriel till kommunerna. Här borde utskottsmajoriteten
              ha tagit steget fullt ut. Jag tycker att det är synd att man inte
              hade kraft att göra det.
            </seg>
            <seg n="7bce9512">
              Fru talman! Den materiel som tillhör krigsorganisationen och
              som nu håller på att avvecklas består främst av materiel som har
              förvarats i så kallade mobiliseringsförråd. Avveckling av dessa
              förråd kan medföra att materiel av vital betydelse för museala
              ändamål kommer att förstöras eller skingras.
            </seg>
            <seg n="16107b54">
              Riksantikvarieämbetet anser i sitt remissvar att en del mobiliseringsförråd
              bör bevaras i sin helhet med komplett utrustning eftersom de utgör
              en betydelsefull del av 1900-talets militära kulturarv.
            </seg>
            <seg n="8fcec1a0">
              Kristdemokraterna delar Riksantikvarieämbetets uppfattning, och
              enligt vår mening bör några eller något av mobiliseringsförråden
              sparas i sin helhet och göras tillgängliga för allmänheten.
            </seg>
            <seg n="fb8adb5a">
              Herr talman! Jag yrkar bifall till reservation 3 under punkt
              4. Vi står självklart bakom alla reservationer där Kristdemokraterna
              finns med.
            </seg>
          </u>
          <note type="speaker" n="ba3f6edf">
            Anf. 140 HÅKAN JUHOLT (s):
          </note>
          <u who="Q714508" xml:id="i-edd5e81760e1ae2a-0" n="3ea07f4f">
            <seg n="4ec8dda2">
              Herr talman! Förändringen av Sveriges försvar fortsätter. Det
              finns ingen väg tillbaka till det gamla systemet. Det militära
              försvaret förändras, från förrådsställt och trögt till insatsberett
              och rörligt, från planering för morgondagen till förmåga i dag.
            </seg>
            <seg n="f343608b">
              Myndighetschefen Håkan Syrén presenterade nyligen sitt förslag
              till hur denna förändring ska fortsätta. Vi i den här församlingen
              har nu nio månader av diskussion framför oss om hur detta ska
              fortsätta och gå till. Men förändringen av försvaret av Sverige
              är större än så. Att försvara Sverige blir i framtiden att försvara
              allt som är viktigt för Sverige. Och det nya samhällsförsvar som
              nu växer fram underifrån ska utgå ifrån att vi i vårt land har
              290 krisministrar, det vill säga landets kommunstyrelseordförande.
            </seg>
            <seg n="c356887c">
              Den bredare hotbild som vi i vårt land måste vara beredda att
              möta ger inte tillfälle till den höjda beredskap som vi har förlitat
              oss på tidigare. Det som sker sker omedelbart och lokalt i någon
              kommun. Detta är utgångspunkten i den nationella säkerhetsstrategi
              som ska ge oss ett försvar mer totalt än det tidigare totalförsvaret.
              Då krävs det att myndigheter samverkar för att minska samhällets
              sårbarhet. Det handlar om att omedelbart kunna hantera en akut
              kris, vilket i sin tur förutsätter gemensam ledning och ett gemensamt
              arbete för skademinimering och förberedelser. Ansvaret är lokalt,
              och då måste också resurser och förutsättningar finnas lokalt.
            </seg>
            <seg n="b0412a8f">
              Vi kan se dagens debatt om Försvarsmaktens materielavveckling
              också mot den bakgrunden. Det stora mobiliseringsförsvaret förde
              med sig enorma, närmast oförståeliga, lager av materiel. Överskottet
              är så oerhört stort. Mer än hälften av den materiel som införskaffats
              sedan andra världskriget är i dag att beskriva som överskottsmateriel.
              En del av prylarna är i bra skick och har endast i begränsad omfattning
              använts vid utbildning. Annat är helt orört och i perfekt skick
              men ofta omodernt.
            </seg>
            <seg n="77bd6382">
              Det frågades tidigare här från talarstolen om det finns ett självändamål
              med avvecklingen av materiel. Från min utgångspunkt är svaret
              på den frågan ja. För att skapa vårt nya moderna försvar måste
              vi göra oss av med det gamla.
            </seg>
            <seg n="ca9edeab">
              Samtidigt finns det en stor enighet mellan partierna i utskottet
              om att förbättra kommuners och landstingskommuners möjlighet att
              bygga säkerheten underifrån. Kommunernas förmåga att hantera kriser
              är grundläggande i det nya krishanteringssystem som har vuxit
              fram efter förslag från Socialdemokraterna och Centerpartiet och
              ihärdigt motstånd från Moderaterna.
            </seg>
            <seg n="a949befe">
              Flera kommuner har framhållit att man skulle ha nytta av en del
              av den materiel som Försvarsmakten nu avvecklar. Även länsstyrelser
              delar denna bedömning. Behovet av elverk har som bekant beskrivits
              som särskilt stort, men även annan materiel efterfrågas.
            </seg>
            <seg n="fdaac790">
              Förordningen 2000:278 om gåvor och överföringar av överskottsmateriel
              hos Försvarsmakten har tolkats som att materiel inte får skänkas
              till kommunerna. Det är en olycklig tolkning som alla partier
              i försvarsutskottet på lite olika sätt nu vill ändra på.
            </seg>
            <seg n="b3450c8e">
              Riksdagens revisorer hävdar att det inte finns några juridiska
              hinder för överföring av materiel till kommunerna, förutsatt att
              den enbart ska användas i räddningstjänst. Man kan ställa sig
              frågan hur kommunala bolag kommer in i den bilden. Konkurrensverket
              gör dock en helt annan bedömning, vilket komplicerar bilden för
              utskottet.
            </seg>
            <seg n="d023cad8">
              I betänkandet uppmärksammar utskottet att regeringen har bemyndigat
              Statens räddningsverk att ge materiel till kommunerna som tidigare
              tillhörde den statliga civilförsvarsorganisationen.
            </seg>
            <seg n="59568829">
              Utskottsmajoriteten föreslår att det är just den vägen som vi
              ska pröva också när det gäller Försvarsmaktens enorma lager. I
              enskilda motioner, insändare och uttalanden har det föreslagits
              att kommunerna ska förses med allt det som de kan ha nytta av.
            </seg>
            <seg n="aaadaf44">
              Utskottsmajoriteten tror inte på denna till synes generösa inställning.
              Ett skäl är gällande konkurrenslagstiftning. Ett annat skäl är
              att denna modell med att plocka russinen ur kakan gör att någon,
              förmodligen Försvarsmakten, blir sittande med Svarte Petter och
              får stå för de dyra avvecklingskostnaderna av allt det som ingen
              efterfrågar vapen, ammunition och annat som måste förstöras till
              höga kostnader.
            </seg>
            <seg n="b78b241b">
              Herr talman! Jag yrkar bifall till förslaget i betänkande FöU4
              i dess helhet, vilket innebär ett uppdrag till regeringen att
              nu pröva samma modell för den fortsatta materielavvecklingen som
              man tidigare använt för den statliga civilförsvarsorganisationen.
              Det är en rimlig medelväg. Den är bra för alla inblandade parter.
              Den är bra för kommuner, den är bra för landsting, den är bra
              för Försvarsmakten, den är bra för de enskilda företagarna, och
              den är bra för landets skattebetalare.
            </seg>
          </u>
          <note type="speaker" n="9ba995f5">
            Anf. 141 ROLF GUNNARSSON (m) replik:
          </note>
          <u who="Q5776913" xml:id="i-05cf48161c1c1d97-1" n="613e3696">
            <seg n="151bf7b6">
              Herr talman! Det var mycket bra på slutet. Det lät som om detta
              var fantastiskt bra. Frågan är, Håkan Juholt, om ni skulle få
              samma betyg om ni gick ut till kommunerna och de nya krisministrar
              som du utnämnde alldeles nyss.
            </seg>
            <seg n="531d7bbd">
              Det är riktigt att kommunerna har fått, och kommer att få, ett
              utökat åtagande. Men detta går inte ihop för mig ett plus ett
              blir inte två i den här diskussionen. Krisministrarna, kommunerna,
              kommer att bli viktiga i framtiden. Men ni kan inte säga här i
              dag att vi då verkligen ska stödja dem i fråga om detta. Håkan
              Juholt talade i slutet av sitt anförande om för vilka detta är
              bra. Men det finns hakar där eftersom detta med överlåtelse av
              materiel till kommunerna inte är klargjort. Vi har en hake i fråga
              om att ni inte klarar av det. Det går inte ihop.
            </seg>
            <seg n="587efeac">
              Håkan Juholt hade lite svårt att förstå det som jag sade om det
              kommunala bolaget. Det har jag förståelse för med tanke på min
              korta inledning. Men det kommunala bolaget är ett flygplatsbolag
              som sorterar under F 4 i Östersund och som alltså har en rad militära
              åtgärder som måste vidtas. Därför är frågan framställd, och det
              var förklaringen till det, annars hade jag inte tagit upp det
              i en fråga. Det gällde alltså en delvis militär och K-märkt flygplats.
            </seg>
            <seg n="19ed8dba">
              Men jag får inte detta att gå ihop, Håkan Juholt. Kan du försöka
              att en gång till under de minuter som vi har på oss att förklara
              detta. När kommunerna nu blir så oerhört viktiga, vad är då haken?
            </seg>
            <seg n="6f6e7ca7">
              Det var en person här utanför, en socialdemokrat, som frågade
              mig: Vad skiljer er och Socialdemokraterna åt i den här frågan?
              Jag sade: Fråga Juholt eftersom jag inte kan förklara skillnaden.
              Skillnaden är att de inte klart kan säga att kommunerna ska ha
              rätt att få överta materiel.
            </seg>
            <seg n="dc892134">
              Det har ju varit en strid om detta från år 2000 och framåt, vilket
              man kan se om man läser i handlingarna vad Kommunförbundets socialdemokrater
              har sagt. Träffar du dem ibland, Håkan Juholt, och vad har de
              sagt? Kommer de att bli nöjda med dagens beslut? Jag är mycket
              tveksam till det.
            </seg>
          </u>
          <note type="speaker" n="9aeaaf26">
            Anf. 142 HÅKAN JUHOLT (s) replik:
          </note>
          <u who="Q714508" xml:id="i-edd5e81760e1ae2a-1" n="3ea07f4f">
            <seg n="e24a4dbc">
              Herr talman! Jag ska reda ut detta för Rolf Gunnarsson och hans
              socialdemokratiska vänner som förmodligen är många eftersom vårt
              parti är stort.
            </seg>
            <seg n="b29b50fb">
              Det förhåller sig på följande sätt: Du, Rolf Gunnarsson, sade
              i din inledning att det fortfarande handlar om 90 miljoner artiklar
              som kvarstår att avveckla. Kan du verkligen på ett seriöst sätt
              hävda att det kan finnas en möjlighet att styckevis överlämna
              detta när det ringer ett kommunalråd eller en kommundirektör någonstans
              i landet? Vilken organisation ska vi bygga upp för en styckevis
              avveckling av 90 miljoner artiklar som kvarstår? Det är naturligtvis
              administrativt helt omöjligt. Dessutom skulle den möjligheten
              innebära att kommunerna runtom i landet har den totala rätten
              att plocka russinen ur kakan om det så gäller spadar, hinkar,
              reservkraftverk eller vad det nu är. Vilka konsekvenser får det
              för Försvarsmakten som sitter kvar med allt det som ingen efterfrågar
              men som vi också har beslutat ska avvecklas? Vem ska ta kostnaden
              för den destrueringen? Ska kommunerna göra det i en solidaritetshandling
              med myndigheter som blir kvar med kanoner och krut som vi inte
              heller ska ha kvar? Vi har ju slagit in på en linje att inte acceptera
              att några ska få plocka russinen ur kakan och att några ska bli
              sittande med Svarte Petter. Det är själva grundfilosofin.
            </seg>
            <seg n="cfba845e">
              Nu vill vi pröva samma metod som när det gällde de stora civila
              beredskapslagren och se om den är omsättningsbar också för dessa
              gigantiska militära beredskapslager. Vi tror att det kan vara
              en framkomlig väg. Men till skillnad från Gunnarsson kan vi inte
              säga att vi vet att det är en utmärkt väg. Däremot tror vi att
              den är utmärkt, och därför vill vi att den prövas. Dock gäller
              det inte möjligheten för varje kommunalråd, kommundirektör eller
              representant från ett kommunalt bolag i vårt land att så fort
              något saknas ringa till Försvarsmakten och ha rätt att få det
              sig tillskickat så snart som möjligt. Det tycker vi vore olyckligt.
            </seg>
          </u>
          <note type="speaker" n="416c49ba">
            Anf. 143 ROLF GUNNARSSON (m) replik:
          </note>
          <u who="Q5776913" xml:id="i-05cf48161c1c1d97-2" n="613e3696">
            <seg n="7c63216e">
              Herr talman! Det var kanske inte spadar och hinkar som jag närmast
              tänkte på. I mitt anförande nämnde jag bandvagnar och annat som
              jag haft uppe tidigare i diskussionen med vår förre försvarsminister.
              Inte heller jag, Håkan Juholt, tror att det går till på det sättet
              att varje kommunalråd ringer till ett journummer och beställer
              vad man vill ha.
            </seg>
            <seg n="b03beb06">
              Jag har några papper framför mig här. Det gäller Svenska Kommunförbundet.
              K-märkta flygplatser i landet har gjort en samordning. Samtliga
              önskemål om det här har samordnats. Här handlar det alltså inte
              om att ringa till en jourtelefon och beställa 23 spadar och 14
              hinkar, utan det handlar om vad man så att säga behöver för K-driften
              av flygplatser. Den typen av materiel handlar det om. Man har
              gjort en sammanställning, och det är en samordnad aktion. Men
              svaret från Försvarsmakten blev: Nej, nej och åter nej! Det här
              går liksom inte ihop. Men det går ihop i alla fall eftersom försvarsministern
              i år här är det ju enighet om att detta inte ska vara lätt i år
              har sagt: Jag förstår dock om vissa kommuner kan uppfatta avvecklingen
              av överskottsmateriel som orättvis. Men sett ur ett helhetsperspektiv
              anser jag att den nuvarande policyn för avveckling av materiel
              är bra.
            </seg>
            <seg n="b898493a">
              Nu är jag tillbaka vid det som du slutade med det är bra, bra.
              Det är bra att det inte är lätt för kommunerna att få det här.
              Det står i ett svar från den 21 januari i år alltså för inte alls
              så länge sedan. Det finns således hakar här.
            </seg>
            <seg n="2b231306">
              Vi kan väl konstatera här i kammaren, tycker jag vi har ju varit
              osams om större saker än så att vi är oeniga om detta med att
              det inte ska vara lätt för kommunerna att få materiel som skattebetalarna
              en gång har betalat, utan det ska betalas en gång till. Så har
              ju försvarsministern svarat. Det är där som vi skiljer oss åt
              men vi får gå väl med högburet huvud och ha olika åsikter i frågan,
              för det har vi.
            </seg>
          </u>
          <note type="speaker" n="ef680db1">
            Anf. 144 HÅKAN JUHOLT (s) replik:
          </note>
          <u who="Q714508" xml:id="i-edd5e81760e1ae2a-2" n="3ea07f4f">
            <seg n="f3f38066">
              Herr talman! Jag tycker att det är utmärkt att försvarsministern
              refererar till vad vi sagt här i riksdagen. Det vore anmärkningsvärt
              om hon gav ett annat svar än det som utskott och riksdag tidigare
              har beslutat. Nu diskuterar vi ett nytt betänkande om hur det
              ska vara i framtiden. Då är det väl synnerligen tunt att komma
              dragande med något som har sagts tidigare och som då byggde på
              ett gammalt beslut.
            </seg>
            <seg n="d5c8d03f">
              Vi tar faktiskt ett beslut där vi till delar godkänner vad Riksdagens
              revisorer nu föreslår. Vad vi vill förhindra är styckevisa avvecklingar.
              Vi vill pröva samma modell som när det gällde de stora civilförsvarslagren,
              beredskapslagren, för att kommuner och landstingskommuner ska
              kunna få del av detta material på ett samlat sätt. Det är en ny
              inriktning. Jag tycker att det är viktigt att välkomna detta.
              Vi tror dock inte att det är en rättighetslag, utan vi ska pröva
              om det här är gångbart, om det inte för med sig extra kostnader
              för Försvarsmakten som blir sittande med utrustning som ingen
              efterfrågar, men samtidigt tillgodose de önskemål som kan finnas
              i kommunerna.
            </seg>
            <seg n="eec03126">
              Jag surfade i morse på nätet. På Konsumentverkets hemsida kan
              man läsa verkets yttrande över rapporten från Riksdagens revisorer.
              Där står det så här: Verket påpekar att det kan bli konkurrensproblem
              när Försvarsmakten skänker bort materiel som har ett kommersiellt
              värde. Därför föreslår Konkurrensverket bland annat att materielen
              ska säljas via anbudsförfarande så att konkurrensaspekter i alla
              sammanhang kan beaktas.
            </seg>
            <seg n="8c01d426">
              För mig som socialdemokrat är det viktigt att säga att vi vill
              leverera ett förslag som är bra för kommunerna, som är bra för
              Försvarsmakten och som också är bra för företagen runtom i Sverige.
            </seg>
          </u>
          <note type="speaker" n="8fb7f89e">
            Anf. 145 ALLAN WIDMAN (fp) replik:
          </note>
          <u who="Q4731041" xml:id="i-0f0ff1a07d7f49e0-1" n="1943212b">
            <seg n="e29fb911">
              Herr talman! Håkan Juholt har flera gånger upprepat sentensen
              om russinen i kakan. Jag vill bara återföra honom till verkligheten
              och säga att det nog mer handlar om de gröna kvistarna i barkbrödet.
              Det här är sannerligen ingen lukrativ verksamhet för, tror jag,
              någon av de inblandade.
            </seg>
            <seg n="f9050b25">
              Först skulle jag vilja fråga Håkan Juholt: Hur reagerar man som
              socialdemokratisk riksdagsledamot på det faktum att det är väldigt
              svårt att ta reda på vad kostnaderna för den här verksamheten
              uppgår till? Jag hoppas att jag inte är ensam om att bli bekymrad
              över detta.
            </seg>
            <seg n="6aaf06b1">
              Sedan måste jag också säga följande. Å ena sidan öppnar man,
              åtminstone till en del i utskottsbetänkandet, öppnar för möjligheten
              i varje fall motsätter man sig inte detta, för det är väl så man
              får tolka det hela för kommunerna att få materiel överlåten från
              Försvarsmakten. Å andra sidan säger man samtidigt: Men vi kör
              avvecklingen enligt det tidigare schemat full fart framåt så det
              ryker. Menar man då uppriktigt det som man antyder, nämligen att
              man är intresserad av att en överlåtelse ska ske? I så fall bör
              man väl i samma anda också se till att materiel som ska överlåtas
              inte avvecklas under själva processen.
            </seg>
            <seg n="a1ca638c">
              Håkan Juholt säger: Ja, så är det. Allt som Försvarsmakten inte
              behöver ska avvecklas. Jag måste ifrågasätta om han verkligen
              menar det. Ytterst måste väl varje avvecklingsbeslut handla om
              att man ställer förrådskostnader mot avvecklingskostnader och
              gör en sorts rimlighetsbedömning av det hela. Annars, herr Juholt,
              kommer vi snart i läget att vi, när Försvarsmakten sagt att vi
              behöver 6080 JAS 39 Gripen och vi har 200 levererade, omedelbart
              måste börja avveckla även dessa. Du kan inte på allvar mena att
              den slutsatsen att allt som inte behövs till varje pris ska avvecklas
              håller.
            </seg>
          </u>
          <note type="speaker" n="a0a2d0c1">
            Anf. 146 HÅKAN JUHOLT (s) replik:
          </note>
          <u who="Q714508" xml:id="i-edd5e81760e1ae2a-3" n="3ea07f4f">
            <seg n="eea03d32">
              Herr talman! Alla vi i utskottet är överens om att det ska bli
              en bättre redovisning av vilka intäkter som föreligger vid försäljning.
              Men kostnaderna är det naturligtvis ganska svårt att beräkna.
              Det handlar ju ganska mycket om arbetstid och om delar av tjänster
              inom FM Log-organisationen, så jag förstår att det differerar
              något. Jag tycker att detta är olyckligt och skulle önska att
              vi fick det på kronan beskrivet. Men jag har full respekt för
              att det kan vara svårt att redovisa detta.
            </seg>
            <seg n="f0f6f367">
              När det sedan gäller processen som sådan tycker jag att en utdragen
              process, som Folkpartiet nu föreslår, är dubbelfel därför att
              något sådant både binder kostnader för att underhålla materiel
              som vi är överens om ska bort och låser kostnader till en avvecklingsorganisation
              som ska jobba under en längre tid med anställd personal och materiel.
              Det blir dubbelfel och dubbelt så dyrt. Därför ska vi inte sänka
              avvecklingstakten.
            </seg>
            <seg n="68f660c8">
              Försvarsmaktens förslag om den här avvecklingen av överskottsmaterielen
              är dess eget underlag och dess egen utredning. Det är myndighetskompetensens
              bedömning och analys. Jag kan inte finna skäl för att riksdag
              och regering ska ge sig in i detta och bromsa upp den process
              som myndigheten önskar och därmed ålägga Försvarsmakten ökade
              kostnader för att hålla liv i en avvecklingsorganisation under
              ytterligare ett antal år. Nej, Widman, detta handlar om avveckling
              för nödvändig utveckling!
            </seg>
          </u>
          <note type="speaker" n="1dff12a6">
            Anf. 147 ALLAN WIDMAN (fp) replik:
          </note>
          <u who="Q4731041" xml:id="i-0f0ff1a07d7f49e0-2" n="1943212b">
            <seg n="0e31e9a0">
              Herr talman! Håkan Juholt försöker nu förringa de skillnader
              som finns i de olika uppgifterna om kostnaderna för den här verksamheten
              när han säger att det differerar något. Det kan man förstå, för
              det är svårt att beräkna detta. Men faktum är att det differerar
              med mer än en kvarts miljard kronor per år. Det är inte småpotatis,
              menar jag.
            </seg>
            <seg n="0fbb63bb">
              Samtidigt säger Håkan Juholt att det finns ingen som helst anledning
              att sänka takten. Det är en rätt konstig ståndpunkt. Revisorerna
              har de facto sagt att det här sker nu med en sådan hastighet och
              i så oorganiserade former att det riskerar att bli ett slöseri
              med skattebetalarnas resurser. Jag återger faktiskt vad Riksdagens
              revisorer skriver. Men du säger: Det spelar ingen roll. Vi slår
              på det helstängda huvudlagret och kör sedan rakt fram.
            </seg>
            <seg n="368e3559">
              Men om det är så att det kostar försvaret vilket den här verksamheten
              i dag gör mycket betydande belopp, då är det faktiskt förenat
              med besparingar att tillfälligt avbryta den här verksamheten.
              Det skulle också ge kommunerna en möjlighet att komma in på banan
              en möjlighet som de hittills inte har fått.
            </seg>
          </u>
          <note type="speaker" n="5d359563">
            Anf. 148 HÅKAN JUHOLT (s) replik:
          </note>
          <u who="Q714508" xml:id="i-edd5e81760e1ae2a-4" n="3ea07f4f">
            <seg n="746c8ba2">
              Herr talman! Kommunerna ska in på banan. Vi ska göra detta under
              ordnade former former som är bra för myndigheten, kommunerna,
              landstingen och de små företagen på orten. Det där ska vi reda
              ut; det ligger i vårt förslag.
            </seg>
            <seg n="ea3dd462">
              När det gäller avvecklingstakten säger Widman att man kan få
              uppfattningen att avvecklingen av materiel är ett slöseri med
              skattemedel. Men kan du med den definitionen ge något exempel
              på avveckling av någon användbar materiel som inte är slöseri
              med skattemedel?
            </seg>
            <seg n="b0874ac4">
              Listan är inte överdrivet lång. Såväl för kommuner som för landsting
              eller Försvarsmakten kan det finnas önskemål om att säga: Detta
              kan det vara bra att ha någon gång. Därmed blir allt det som avvecklas,
              allt det som vi lyfter ur organisationen en gång inköpt för skattemedel
              per definition slöseri med skattemedel om det inte används.
            </seg>
            <seg n="b3db15a0">
              Jag säger att det blir dubbelfel att behålla detta i lager och
              underhålla det ha förband som ska underhålla det och ha folk som
              oljar och smörjer det och att dessutom dra ut på avvecklingsprocessen
              så att de som ska jobba med avvecklingen håller i gång sin organisation
              ännu längre. Det blir dubbelfel och dubbelt så dyrt, och det är
              det som vi ska förhindra. Därför är utskottets förslag alldeles
              utmärkt.
            </seg>
          </u>
          <note type="speaker" n="60163aa2">
            Anf. 149 ERLING WÄLIVAARA (kd) replik:
          </note>
          <u who="unknown" xml:id="i-aafa372eb6efac32-1" n="b1ca7e99">
            <seg n="1fb27986">
              Herr talman! Håkan Juholt sade i sitt anförande att det krävs
              att myndigheter samverkar. Javisst, jag håller med om det. Men
              varför begränsa samverkan bara till myndigheter? Varför inte inbegripa
              kommuner, landsting och länsstyrelser exempelvis?
            </seg>
            <seg n="98679db8">
              Jag vill ställa en fråga till Håkan Juholt: Anser du att det
              är sunt att ha ett regelverk som tolkas som att Försvarsmakten
              inte får överföra överskottsmateriel till kommunerna, det vill
              säga i klartext att svenska skattebetalare ska betala ett reservelverk
              två gånger?
            </seg>
            <seg n="064261fa">
              Du säger själv att den här tolkningen är olycklig. Varför då
              inte ge en klar signal, nu när vi behandlar det här betänkandet,
              om att tolkningen är oriktig? Kanske skulle ett förtydligande
              vad gäller förordning 2000:278 ha varit på sin plats.
            </seg>
          </u>
          <note type="speaker" n="bc86136c">
            Anf. 150 HÅKAN JUHOLT (s) replik:
          </note>
          <u who="Q714508" xml:id="i-edd5e81760e1ae2a-5" n="3ea07f4f">
            <seg n="ad99a373">
              Herr talman! Det ska inte tolkas på det sättet. Det är en orimlighet,
              och det är inte bra. Det är också därför som vi i den delen till
              del tillstyrker Riksdagens revisorers förslag för att pröva en
              ny modell för detta, liknande den som har prövats med Statens
              räddningsverk när det gäller civilförsvarets överskottsmateriel.
              Det vill vi nu pröva också med Försvarsmaktens.
            </seg>
            <seg n="58d51b12">
              Men det svänger snabbt i den här branschen. Jag har Erling Wälivaaras
              motion framför mig. Där skriver Erling Wälivaara, och jag tycker
              att det förtjänar att läsas in i protokollet: Kristdemokraterna
              menar att regeringen omgående bör ge exempelvis KBM i uppdrag
              att kontrollera att myndigheter och berörda organisationer förses
              med överskottsmateriel som de anser sig behöva och ha nytta av.
            </seg>
            <seg n="e1f796c3">
              Hur skulle ni kunna lösa det? Om man är beredd att lägga en sådan
              motion så måste man väl ändå analysera konsekvenserna av detta.
              Alla myndigheter och alla organisationer ska förses med det man
              anser sig ha nytta av. Det är inte särskilt ansvarstagande, Erling
              Wälivaara, att komma med ett sådant förslag.
            </seg>
            <seg n="ed9122db">
              Därför tycker jag att ni ska välkomna att Socialdemokraterna
              och Centerpartiet i utskottsmajoriteten redde upp situationen
              och hittade ett förslag som kan leverera det vi så gärna önskar
              men som inte ställer till med det kaos som denna formulering faktiskt,
              med all respekt, hade givit oss.
            </seg>
          </u>
          <note type="speaker" n="f803bbaa">
            Anf. 151 ERLING WÄLIVAARA (kd) replik:
          </note>
          <u who="unknown" xml:id="i-aafa372eb6efac32-2" n="b1ca7e99">
            <seg n="f6070cb2">
              Herr talman! Håkan Juholt säger att det är en olycklig tolkning
              och att förordningen 2000:278 inte ska tolkas på det sättet att
              kommunerna inte kan köpa materiel eller överta materiel. Han slutar
              med att säga att det inte är bra. Men varför i herrans namn skriver
              ni inte in i betänkandet att förordningen inte får tolkas på det
              sättet? Det skulle ha varit mycket mer hederligt att göra det
              i klartext.
            </seg>
            <seg n="4dce2ec6">
              Sedan säger Håkan Juholt att om man gör det plockar man russinen
              ur kakan. Om jag uppfattade det du sade rätt skulle det medföra
              stora kostnader för Försvarsmakten om materielen överfördes till
              kommunerna. Jag kan inte riktigt förstå det. På vilket sätt ökar
              Försvarsmaktens kostnader om man tillåter en överföring av materiel
              i kommunerna? Möjligen kan inkomsterna minska, men jag kan inte
              se att kostnaderna skulle öka. Om man begränsar överföringen till
              sådan materiel som vi har skrivit om i vår motion, sådant som
              kommunerna behöver för krishantering och för räddningstjänst,
              är det ytterst marginellt som Försvarsmakten förlorar i inkomster.
            </seg>
          </u>
          <note type="speaker" n="d9e4eee0">
            Anf. 152 HÅKAN JUHOLT (s) replik:
          </note>
          <u who="Q714508" xml:id="i-edd5e81760e1ae2a-6" n="3ea07f4f">
            <seg n="8a58a194">
              Herr talman! Vår slutsats är att kostnaderna för Försvarsmakten
              ökar i samband med ett upplägg som innebär att det som är kommersiellt
              gångbart, det som det finns en marknad för, det som många önskar
              överlämnas fritt. Då blir någon sittande med Svarte Petter, med
              allt det som ingen efterfrågar. Det är inte speciellt många kommuner
              som efterfrågar dessa gigantiska överskottslager av minor, bomber,
              granater och annat som också måste avvecklas. Därför blir någon
              sittande med den kostnaden, och på så sätt får den kostnaden bäras
              av den som blir kvar med de prylar som ingen annan vill ha. Det
              är just den modellen vi vill förhindra.
            </seg>
            <seg n="3dabbdfc">
              Vi tycker att det är bra och önskvärt att vi prövar samma modell
              för överförande av överskottsmateriel till kommuner och landsting
              som vi har gjort med de civila beredskapslagren. Det ska vi nu
              göra med också Försvarsmaktens överskottsmateriel. Vi tror att
              det är bra, och vi tror framför allt att det för med sig att kommunerna
              kan stärka sin krishanteringsförmåga. Därmed blir det bra för
              skattebetalarna, det blir bra för vår säkerhet, det blir bra för
              Försvarsmakten och det blir också bra för småföretagen runtom
              i landet.
            </seg>
          </u>
          <note type="speaker" n="26d39e32">
            Anf. 153 ESKIL ERLANDSSON (c):
          </note>
          <u who="Q3058054" xml:id="i-1b02b1aa5926c60e-0" n="962b0722">
            <seg n="a1cf4ca6">
              Herr talman! Jag ska i den här debatten uppehålla mig vid bara
              ett moment, nämligen materielen till kommunerna. Mycket har redan
              sagts i den frågan, dock tycker jag inte allt.
            </seg>
            <seg n="bb2a4932">
              Herr talman! En kris som inträffar i Sverige, oavsett vilken
              typ av kris det är, får konsekvenser i en kommun. Det inträffar
              för det mesta i en vardaglig verksamhet som bedrivs av kommunen
              eller av företag i en kommun. Planeringen för att möta krisen
              och förmågan att hantera den är alltså i första hand en uppgift
              för en kommun, eller möjligen för ett företag i en kommun. Därför
              är det så viktigt med områdesansvar som innebär att det på varje
              nivå lokal, regional och nationell finns ett organ som har det
              yttersta samordningsansvaret för verksamheten inom säkerhets-
              och beredskapsområdet.
            </seg>
            <seg n="be42723c">
              För att förtydliga och underlätta för de områdesansvariga har
              vi i riksdagen fattat ett flertal beslut. Ett av de senaste besluten
              gäller den nya lagen om beslutsfattande i kommuner och landsting
              vid extraordinära händelser i fredstid. Lagen ska ge möjligheter
              att i en freds- och krissituation fatta snabba beslut utan att
              man hamnar i konflikt med den normalt gällande kommunallagstiftningen.
              Kommunerna är alltså en av grundbultarna i det offentligas krishanteringsarbete.
            </seg>
            <seg n="c5225dfc">
              Det är av detta skäl, herr talman, som jag är mycket glad över
              att vi nu har kunnat komplettera det här beslutet med att även
              möjliggöra för kommunerna att få del av det som en annan samhällssektor
              inte längre behöver, nämligen delar av vår försvarsmateriel. Detta
              stärker alltså kommunernas, och förvisso även landstingskommunernas,
              krisberedskap.
            </seg>
            <seg n="c8e1028b">
              Att detta ska ske utan att vi för den skull ger avkall på någon
              annan lagstiftning ser jag som en självklarhet. Hur skulle det
              vara om vi i den här församlingen fattade beslut som står i strid
              med annan gällande lagstiftning, till exempel med konkurrenslagstiftningen?
              Där brukar för övrigt inom parentes sagt vissa av de partier som
              tidigare debatterat den här frågan i andra sammanhang vara mycket
              angelägna om att vi upprätthåller en hög standard och nivå. Det
              tycker jag att vi ska göra.
            </seg>
            <seg n="6ab2ed25">
              Det är av det skälet som jag biträder det förslag till beslut
              som utskottet kommit fram till. Jag yrkar bifall till utskottets
              förslag.
            </seg>
          </u>
          <note type="speaker" n="87792b20">
            Anf. 154 ROLF GUNNARSSON (m) replik:
          </note>
          <u who="Q5776913" xml:id="i-05cf48161c1c1d97-3" n="613e3696">
            <seg n="248b574a">
              Herr talman! Jag börjar med något annat än det som var anledningen
              till min replik.
            </seg>
            <seg n="6266e677">
              Jag är förvånad över att Centerpartiet nu ska gå till sina kommunföreträdare,
              det vill säga ministrarna som Håkan Juholt utnämnde alldeles nyss
              det finns ju ett antal centerpartistiska kommunalråd och tala
              om att det tyvärr är stopp och halt när det gäller att överlåta
              materiel till kommunerna.
            </seg>
            <seg n="63e5b780">
              Det kanske blir så, men då kanske i alla fall den första avvecklingen
              är klar. Jag vet inte vilket försvarsbeslut Eskil Erlandsson tänker
              medverka till nästa gång, men den dagen den sorgen.
            </seg>
            <seg n="b19d1397">
              Regeringen är väl inte känd för sin snabbhet när det gäller att
              fullfölja, utan vi brukar få komma med påpekanden via konstitutionsutskottet.
            </seg>
            <seg n="bb5b042f">
              Hur ska det här fullföljas under tiden? Är det stopp nu? Ringer
              du till dina centerpartistiska kolleger och säger att det tyvärr
              inte blir någon överföring till kommunerna? Samtidigt säger Håkan
              Juholt du representerar ju samma majoritet att kommunerna får
              ökad tyngd i denna fråga.
            </seg>
            <seg n="ee044636">
              Jag är mycket förvånad att inte Centerpartiet har haft en annan
              linje i den här frågan, men politik är ju det möjligas konst.
              Det finns dock inslag av förvåning.
            </seg>
            <seg n="f4fc1b40">
              Vi har tagit upp frågan om konkurrens i våra diskussioner och
              motioner. Några pratar om den fria företagsamheten utan att det
              väl är deras bästa ämne. Man ska naturligtvis se till det konkurrensmässiga,
              men det handlar ju om prylar som en gång har köpts av skattebetalarna.
              Det är det vi har påpekat i våra motioner och diskussioner. Vill
              Eskil Erlandsson köpa dem två gånger?
            </seg>
          </u>
          <note type="speaker" n="7801924e">
            Anf. 155 ESKIL ERLANDSSON (c) replik:
          </note>
          <u who="Q3058054" xml:id="i-1b02b1aa5926c60e-1" n="962b0722">
            <seg n="8bc6e2f5">
              Herr talman! Jag var med den gången då stora delar av det vi
              hade inom den dåvarande civila beredskapen avvecklades. Jag vet
              vilka problem det innebar för kommunerna att överta den oerhörda
              mängd saker som då överfördes till dem. Det var inte allt vi på
              den kommunala sidan var glada över att få, Rolf Gunnarsson. Saker
              och ting ska skötas också. Man ska dessutom ha nytta av saker
              och ting, vilket vi inte alltid hade.
            </seg>
            <seg n="6b38db94">
              När två eller flera lagstiftningar står emot varandra är det
              klart att man måste reda ut hur det ska vara innan man fattar
              ett avgörande beslut om hur man ska göra. Så är det i detta fall.
            </seg>
            <seg n="ae7883ff">
              Det finns en vilja från mig och från en majoritet att nyttja
              saker och ting på ett bra sätt. Det är samma vilja som jag tror
              att Rolf Gunnarsson har. Eftersom lagstiftningar står emot varandra
              måste vi titta på hur vi ska göra för att det inte ska bli så
              att lagstiftningarna står emot varandra.
            </seg>
            <seg n="93cdb17f">
              Jag tycker att det rentav vore oansvarigt av den här församlingen
              att fatta något annat beslut.
            </seg>
          </u>
          <note type="speaker" n="b7041c41">
            Anf. 156 ROLF GUNNARSSON (m) replik:
          </note>
          <u who="Q5776913" xml:id="i-05cf48161c1c1d97-4" n="613e3696">
            <seg n="fb7de36c">
              Herr talman! Tror alltså inte Eskil Erlandsson på revisorerna
              när det gäller överlåtelse till kommunerna? Revisorerna har ju
              helt klart sagt i sin rapport att det är juridiskt möjligt att
              överföra till kommunerna. Det står ju så.
            </seg>
            <seg n="e15325ed">
              Jag har förståelse för det också.
            </seg>
            <seg n="5d03c82d">
              Det låter som om kommunerna skulle bli något slags soptipp. Det
              har ju diskuterats tidigare här. Man får välja. Vill man ha en
              bandvagn ingår också 43 000 trampminor och 14 miljoner par kalsonger.
              Det är väl inte så den här frågan ska klaras.
            </seg>
            <seg n="2125ca5b">
              Jag tar Kommunförbundets lista en gång till. Där talas inte om
              43 000 långkalsonger modell 43. Men det pratas om att man vill
              ha prylar som passar och som redan finns. När man hör att man
              förstör bilar och nya bandvagnar i stället för att skänka dem
              till kommunerna skär det i mitt hjärta.
            </seg>
            <seg n="e3265e40">
              Som kommunalpolitiker och landstingspolitiker har jag varit van
              att vända på varenda krona. Det går inte. Det är inget storköp.
              Man måste inte köpa allting för att man vill ha något annat, ett
              reservelaggregat exempelvis.
            </seg>
            <seg n="31d67b95">
              Den diskussionen förstår jag inte. Jag har hört den tidigare
              här i dag. Det måste väl gå att sortera något.
            </seg>
            <seg n="c2d7e4c7">
              Jag upprepar att det är köpt en gång av skattebetalarna. Jag
              är för konkurrens. Det har vi diskuterat i vår motion. Politiskt
              kan man naturligtvis spela på det och göra sig rolig över det,
              men konkurrens- och tillväxtfrågorna kan vi diskutera någon annan
              gång.
            </seg>
          </u>
          <note type="speaker" n="02aba4d2">
            Anf. 157 ESKIL ERLANDSSON (c) replik:
          </note>
          <u who="Q3058054" xml:id="i-1b02b1aa5926c60e-2" n="962b0722">
            <seg n="d8a73c16">
              Herr talman! Nu har inte Rolf Gunnarsson fler repliker kvar,
              men jag frågar ändå: Hur gör man om två eller flera vill ha samma
              sak? Vem ska då dela?
            </seg>
            <seg n="40aeb7c2">
              Det förefaller som om vi har oändligt med saker som exempelvis
              en kommun vill ha, men det är ju inte så att vi har massor med
              lastbilar, generatorer och bandvagnar. Det kanske är många som
              vill ha det där som, enligt Rolf, bara en vill ha. Vem ska dela
              detta?
            </seg>
            <seg n="ad1f8a33">
              Det är bara att läsa innantill i betänkandet och konstatera att
              det till exempel finns ett konkurrensverk som tycker att lagstiftningarna
              står emot varandra. Jag tycker att vi ska reda ut detta innan
              vi fattar definitiva beslut. Jag förutsätter att regeringen kommer
              att göra det med skyndsamhet och snabbhet. Jag är alldeles övertygad
              om att man kommer att göra det därför att viljan hos oss är densamma.
            </seg>
          </u>
          <note type="speaker" n="c9e09027">
            Anf. 158 ALLAN WIDMAN (fp) replik:
          </note>
          <u who="Q4731041" xml:id="i-0f0ff1a07d7f49e0-3" n="1943212b">
            <seg n="6bb57251">
              Herr talman! Jag riktar mig till Eskil Erlandsson som en reaktion
              på vad Eskil Erlandsson har yttrat.
            </seg>
            <seg n="904c4fb6">
              Om det är så att man innan man vidtar några åtgärder måste reda
              ut de rättsliga begreppen måste vi omedelbart ringa till Räddningsverket.
              De ligger ju också inom vårt pastorat. De håller i dag på och
              överlåter materiel på kommunerna. Alla de konkurrensrättsliga
              aspekter som Eskil Erlandsson aktualiserar är ju lika relevanta
              i det fallet.
            </seg>
            <seg n="527dd331">
              Problemet är ju inte att lagarna står mot varandra. Problemet
              är att vi inom det försvarspolitiska området gör helt olika bedömningar.
              Vi säger nej till att Försvarsmakten ska överlåta till kommunerna,
              men vi säger ja till att Räddningsverket gör det.
            </seg>
            <seg n="950e69ff">
              Jag vill också ifrågasätta den slutsats som drogs om att utskottet
              nu har öppnat och driver frågan att Försvarsmakten ska få överlåta
              till kommunerna. Ska man vara väldigt noggrann, och det ska man
              vara i de här sammanhangen, så ska man läsa upp vad utskottet
              egentligen säger: Utskottet har inget principiellt att invända
              mot att materiel överförs.
            </seg>
            <seg n="bfe803a5">
              Från det uttalandet till en aktiv vilja att politiskt åstadkomma
              en förändring är, med förlov sagt, avståndet väldigt långt.
            </seg>
          </u>
          <note n="3cbb0aff">
            Föredrogs
          </note>
          <note n="e7733a78">
            Överläggningen var härmed avslutad.
          </note>
          <note n="b0599903">
            12 § Fordonsfrågor
          </note>
          <note type="speaker" n="2f41d712">
            Anf. 159 KRISTER ÖRNFJÄDER (s):
          </note>
          <u who="Q3845415" xml:id="i-8f004ef1677652a3-0" n="eda91d15" next="i-3c8893143a04e9a4-0">
            <seg n="ce8f4d7e">
              Herr talman! Jag har fått i uppdrag att redovisa betänkandet
              Fordonsfrågor och dess beredning.
            </seg>
          </u>
          <note n="cb9d44b8">
            I detta betänkande behandlas 32 motionsyrkanden från den allmänna
            motionstiden hösten 2002 samt hösten 2003. Förslagen berör en
            rad olika fordonsrelaterade frågor som bland annat fordonsbesiktning,
            utrustningskrav, fordonsskyltning och vissa trafikregler men också
            ärenden om förarprövning och vissa parkeringsfrågor.
          </note>
          <u who="Q3845415" xml:id="i-3c8893143a04e9a4-0" n="eda91d15" prev="i-8f004ef1677652a3-0">
            <seg n="33b03b06">
              I beredningen av förslagen har utskottet haft sammanträffanden
              med företrädare för AB Svensk Bilprovning. Företrädare för utskottet
              har vidare haft ett sammanträffande med ATV-leverantörernas förening.
              Det är branschföreningen för fyrhjuliga fordon. En skrivelse i
              ärendet har vidare inkommit från SMC Helsingfors om användning
              av motorcykel i kollektivkörfält.
            </seg>
            <seg n="d5b79ed6">
              Herr talman! Utskottet välkomnar det reform- och utvecklingsarbete
              som pågår inom fordonsområdet i syfte att bland annat förbättra
              trafiksäkerheten. När det gäller bestämmelser för släpvagnsekipage
              föreslår utskottet ett tillkännagivande om behovet av att utveckla
              ett regelverk som främjar utveckling av ändamålsenliga och trafiksäkra
              transporter.
            </seg>
            <seg n="ff2d1bd5">
              Utskottet förutsätter vidare att trafiksäkerhetseffekter av den
              snabba framväxten av så kallade fyrhjulingar i trafiken registrerade
              som bland annat motorcyklar och terrängskotrar uppmärksammas inom
              ramen för pågående utredningsarbete.
            </seg>
            <seg n="6aff55f9">
              Utskottet föreslår att riksdagen avslår flertalet motionsförslag
              med hänvisning främst till pågående beredningsarbete, ett förutsatt
              uppföljningsarbete och den beslutsordning som råder inom fordonsområdet.
            </seg>
          </u>
          <note n="76ac958a">
            I betänkandet finns vidare åtta reservationer.
          </note>
          <note type="speaker" n="d871ec96">
            Anf. 160 JAN-EVERT RÅDHSTRÖM (m):
          </note>
          <u who="Q6086417" xml:id="i-a94ff361d954284b-0" n="aa02561c">
            <seg n="fde26d37">
              Herr talman! Moderata samlingspartiet står bakom sex reservationer
              i betänkande TU6 och har även ett särskilt yttrande. Vi står givetvis
              bakom samtliga våra reservationer, men jag kan redan inledningsvis
              yrka bifall till reservation nr 1 eftersom vi alltid för tids
              vinnings skull endast yrkar bifall till en reservation.
            </seg>
            <seg n="6884ad21">
              Herr talman! När vi nu diskuterar betänkandet om fordonsfrågor
              är det faktiskt en rätt ovanlig situation med tanke på att utskottet
              har gjort ett tillkännagivande när det gäller ändrade regler för
              släpvagnsekipage. Utskottet anser att det ska utvecklas ett regelverk
              som går i den riktning som vi moderater drivit sedan 1999 här
              i kammaren.
            </seg>
            <seg n="1e006b8c">
              Vi moderater har inte fått fullt gehör för vår uppfattning, men
              vi har ändå nått en delseger. Vi redovisar bristerna i dagens
              ställningstagande och vad som kvarstår att göra, och det går att
              läsa i vår reservation nr 3.
            </seg>
            <seg n="053dee50">
              Det är ändå fantastiskt att majoriteten kommit så pass långt
              som man har gjort i sitt tillkännagivande. Jag ska inte genera
              er i majoriteten med att läsa upp era argument från tidigare år
              i den här frågan. Det är bara att gratulera till den insikt som
              nu har infunnit sig.
            </seg>
            <seg n="5b84903d">
              Att majoriteten vill begränsa förändringen i regelverket till
              att gälla inom totalvikten 3,5 ton på bil och släpkärra är olyckligt,
              men jag tillstår att det ändå känns bra eftersom vi moderater
              har drivit frågan så länge, samtidigt som det har varit en total
              avsaknad av intresse från Socialdemokraternas sida. Välkommen
              till insikten så här långt!
            </seg>
            <seg n="7f31bee5">
              Herr talman! Det är beklagligt att majoriteten inte kunde inse
              att det hade varit av intresse att även få belyst vad det skulle
              ha inneburit om man även hade fått titta på de vikter som fordon
              de facto är typgodkända för och att de hade fått dra den last
              de är tillverkade för. Att det tagit fem år att nå dagens delmål
              är en alltför lång tid. Jag kan bara hoppas att insikten till
              nästa steg som vi moderater driver inte ska ta fem år ytterligare.
            </seg>
            <seg n="1bd28ceb">
              En annan fråga som vi har drivit i många år är avregleringen
              av fordonskontrollen. Vi har utvecklat vårt ställningstagande
              i reservation nr 1. Majoriteten har ännu inte kommit på bättre
              tankar när det gäller denna fråga, utan envist försöker de klamra
              sig fast vid samma gamla uppfattning som de redogjorde för i 1996
              års debatt i denna kammare. Att Konkurrensverket i likhet med
              oss tycker att en avreglering vore vällovlig tar majoriteten ingen
              som helst hänsyn till.
            </seg>
            <seg n="37a1fbdc">
              Blotta tanken på att privatisera Bilprovningen skrämmer denna
              vänstermajoritet som sitter i denna riksdag, men jag är övertygad
              om att det är helt nödvändigt om vi ska kunna få en framtida positiv
              utveckling för företaget Svensk Bilprovning. Bilprovningen kan
              inte ha monopol i Sverige och samtidigt tro att de ska kunna konkurrera
              utomlands. Att en avreglering såväl skulle främja en mångfald
              som ge Bilprovningen helt nya förutsättningar att konkurrera i
              andra länder bryr sig majoriteten inte om.
            </seg>
            <seg n="68dbf5b1">
              Jag är den första att tycka att Bilprovningen är ett proffsigt
              företag. Men att riksdagens majoritet är så bakåtsträvande i sina
              tankar att man inte vill konkurrensutsätta verksamheten tycker
              jag är ett svek ett svek mot alla anställda, ett svek mot fordonsägare
              som inte har andra alternativ att vända sig till. Det är också
              ett svek mot alla anställda som har en vilja att vidareutvecklas
              genom möjligheten att ta internationella jobb inom sitt företag.
            </seg>
            <seg n="c4262730">
              Att Miljöpartiet klamrar sig fast vid sossarnas gamla uppfattning
              är för mig obegripligt. Att Vänsterpartiet kan göra det är ganska
              enkelt att förstå. Men Miljöpartiet skulle väl ändå kunna inse
              att det skulle vara miljöfrämjande om fler kunde utföra besiktningar
              i landet och därmed förkorta resvägarna.
            </seg>
            <seg n="e1bcfecc">
              Vi kommer ihärdigt att fortsätta driva denna fråga, och jag är
              övertygad om att det i en framtid kommer att finnas skäl till
              att gå in och läsa dagens riksdagsprotokoll om hur bakåtsträvande
              Socialdemokraterna, Vänsterpartiet med flera partier var år 2004.
            </seg>
            <seg n="7334ab37">
              Vi har även några andra reservationer i betänkandet som vi givetvis
              står bakom. Det gäller en avreglering av förarprövningen liksom
              att den årliga registerhållningsavgiften för fordon ska avskaffas.
            </seg>
            <seg n="81e3677c">
              Vi har även en reservation som handlar om att införa LGF-skyltar
              på så kallade mopedbilar. LGF-skyltar är, för den som inte är
              införstådd med förkortningen, den röda triangel som man kan finna
              på långsamtgående fordon på väg. Problemet är att reglerna inte
              gäller för så kallade mopedbilar, utan de far runt på våra vägar
              och uppfattas som bilar, men de går sakta och är därmed en trafikfara.
              Det här måste uppmärksammas. Vi har drivit också denna fråga i
              några år, men majoriteten har hänvisat, nu som tidigare, till
              att detta är på gång och att nu händer det något snart. På grund
              av den senfärdighet som råder i denna riksdag och hos regeringen
              har vi inte kunnat ställa oss bakom utskottets skrivning utan
              anser att vi är tvungna att reservera oss än en gång.
            </seg>
            <seg n="fec5bb93">
              Herr talman! Det skulle inte förvåna mig nämnvärt om vi står
              här nästa år och debatterar de här frågorna och får konstatera
              att ingenting hänt med frågan om LGF-skyltar, trots den relativt
              positiva skrivning som finns i betänkandet. Jag hoppas att jag
              slipper genera er med högläsning från dagens protokoll vid detta
              framtida debattillfälle och då konstatera att ingenting hänt.
              Det är tyvärr den bästa och lättaste materialflora vi har när
              vi ska debattera. Det gäller säkert i trafikutskottet som i andra
              utskott att se vad som har sagts och som sedan naturligtvis inte
              har verkställts.
            </seg>
            <seg n="ad0a0ba6">
              Herr talman! Vi har även ett särskilt yttrande när det gäller
              vem som ska ställas till ansvar vid hastighetsöverträdelser. Vi
              hade inte någon motion i denna fråga. Men frågan har ändå blivit
              aktuell i betänkandet eftersom majoriteten behandlat den utifrån
              en motion från Vänsterpartiet om ett lagförslag som innebar att
              en fordonsägare skulle vara skyldig att uppge till vem denne lånat
              ut sitt fordon. Att Vänsterpartiet kommer med sådana angiverimotioner,
              som jag vill kalla det, är inte alls förvånande. Men vi känner
              oss tvingade att i ett särskilt yttrande klargöra vårt ställningstagande,
              att vi inte kan ställa oss bakom vare sig majoritetens ställningstagande
              i betänkandet eller Vänsterpartiets ännu mer långtgående tankar.
              Vi klargör i det särskilda yttrandet att någon annan än den som
              kör för fort inte kan dömas till böter.
            </seg>
            <seg n="4fc44d69">
              Med detta, herr talman, ser jag fram emot den fortsatta debatten.
            </seg>
          </u>
          <note type="speaker" n="256857fe">
            Anf. 161 RUNAR PATRIKSSON (fp):
          </note>
          <u who="Q6037205" xml:id="i-74214fe09d03c73a-0" n="748d7e5e" next="i-d892abb44eec0f58-0">
            <seg n="e008f272">
              Herr talman! Nu för vi en TU-debatt som egentligen är ganska
              viktig men som inte behandlar så många motioner och reservationer
              som den borde. Ju mer man jobbar med frågorna i trafikutskottet,
              desto bättre förstår man att fordonsfrågorna håller på att bli
              väldigt viktiga.
            </seg>
            <seg n="1617d6a3">
              Herr talman! Vi i Folkpartiet har nog legat lågt på motionssidan,
              men vi har två viktiga frågor där jag tycker att jag måste få
              komplettera Jan-Evert Rådhström och inte bara tiga och samtycka.
              Det handlar om att få tryck bakom ordet avreglering.
            </seg>
            <seg n="7c157dfd">
              Min dialekt är ganska lik Jan-Evert Rådhströms, men den har kanske
              en lite mer norsk touche. Eller hur? Ibland tänker jag på att
              när vi tidigare hade debatter i TU brukade minister Björn Rosengren
              sitta här till höger och lyssna på oss och delta i debatten. Han
              besökte mitt kära land Norge och gjorde ett uttalande om deras
              sätt att avreglera. Han påstod att det gick sakta i vårt grannland
              Norge. Jag håller naturligtvis inte med Björn Rosengren eftersom
              jag är en stor Norgevän. Frågan är om han inte borde ha åkt hem
              till sitt eget regeringskansli och sagt att det gällde här hemma.
            </seg>
            <seg n="db98bc00">
              När man ser på den feghet som råder i Regeringskansliet i Sverige
              när det gäller att våga avreglera blir man förskräckt. Jag tror
              inte att det bakom gamla järnridån finns en sådan rädsla för att
              öppna för detta som det finns i Sverige. Man vågar inte låta Svensk
              Bilprovning få vara med på marknaden och konkurrera om att besiktiga
              fordon. Varje dag passerar det tusentals långtradare förbi de
              delar av Sverige där jag bor på väg till Norge. De kommer från
              olika nordiska länder, från Baltikum och från länder i hela Europa.
              Jag tror att de gärna skulle låta sina bilar besiktigas i Sverige.
              I dag ger vi inte Svensk Bilprovning denna möjlighet. Det är förskräckligt.
              Är det inte dags nu att våga ta steget och låta AB Svensk Bilprovning
              vara med på marknaden? Är det inte dags att låta licensierade
              verkstäder få rätten att utfärda tillstånd och godkänna bilar?
              De har ju en stor kunskap i hela landet. Varför inte lita på folket?
            </seg>
            <seg n="d15e31f7">
              Detsamma gäller också trafikskolorna och förarproven.
            </seg>
            <seg n="61f36b48">
              Den reservation som vi står bakom under punkt 2, det vill säga
              reservation 2, vill vi också ha med i omröstningen. Jag tycker
              att det är viktigt att vi får se hur många i Sveriges riksdag
              som anser att det är felaktigt att vi inte litar på att trafikskolorna
              och Svensk Bilprovning kan sköta dessa detaljer lika bra som ett
              av staten ägt och reglerat företag eller Vägverket.
            </seg>
            <seg n="34c16e21">
              För oss som står här i talarstolen och är från Värmland och andra
              glesbygdslän är det också en stor och viktig glesbygdsfråga. Nu
              lägger vi ned läkarstationer och tandläkarstationer runtomkring
              i länen. Vi har kanske fem sex mil att åka till läkare och tandläkare,
              och vi har lika långt till Svensk Bilprovning. Men vi har perfekta
              trafikskolor och bilverkstäder i närområdet. Det finns bara en
              sak som fattas, och det är en regering i Sverige som vågar fatta
              ett beslut och lita på svensk företagsamhet och inrätta ett kontrollorgan
              som gör att missbruk inte kan ske. Det skulle betyda ofantligt
              mycket för många, inte minst för det statliga företaget Svensk
              Bilprovning, för de svenska trafikskolorna och för människor som
              bor i glesbygden och på landsbygden i Sverige.
            </seg>
          </u>
          <note n="3cbb0aff">
            Föredrogs
          </note>
          <note n="103f92bd">
            Ajournering
          </note>
          <note n="59434038">
            Kammaren beslutade kl. 15.55 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q6037205" xml:id="i-d892abb44eec0f58-0" n="748d7e5e" prev="i-74214fe09d03c73a-0">
            <seg n="57fcd61d">
              Återupptagna förhandlingar
            </seg>
          </u>
          <note n="70dc83a5">
            Förhandlingarna återupptogs kl. 16.00.
          </note>
          <note n="f82cf551">
            13 § Beslut om ärende som slutdebatterats den 10 mars
          </note>
          <note n="8f1e28e3">
            Punkt 1
          </note>
          <note n="c93fa5ef">
            Punkt 3
          </note>
          <note n="4b70758c">
            Punkt 4
          </note>
          <note n="61fc02cb">
            Punkt 7
          </note>
          <note n="670e8f01">
            Punkt 20
          </note>
          <note n="6710fa9e">
            Punkt 21
          </note>
          <note n="041eda72">
            Punkt 50
          </note>
          <note n="cf244376">
            Övriga punkter
          </note>
          <note n="9c90ea92">
            14 § Beslut om ärenden som slutdebatterats vid dagens sammanträde
          </note>
          <note n="8f1e28e3">
            Punkt 1
          </note>
          <note n="af99ab7b">
            Punkt 2
          </note>
          <note n="af99ab7b">
            Punkt 2
          </note>
          <note n="c93fa5ef">
            Punkt 3
          </note>
          <note n="cf244376">
            Övriga punkter
          </note>
          <note n="af99ab7b">
            Punkt 2
          </note>
          <note n="c93fa5ef">
            Punkt 3
          </note>
          <note n="e8bafb26">
            Punkt 6
          </note>
          <note n="cf244376">
            Övriga punkter
          </note>
          <note n="8f1e28e3">
            Punkt 1
          </note>
          <note n="af99ab7b">
            Punkt 2
          </note>
          <note n="49fc5f39">
            Punkt 5
          </note>
          <note n="cf244376">
            Övriga punkter
          </note>
          <note n="8f1e28e3">
            Punkt 1
          </note>
          <note n="af99ab7b">
            Punkt 2
          </note>
          <note n="880e1a1f">
            Punkt 8
          </note>
          <note n="eb920b39">
            Punkt 13
          </note>
          <note n="835520c4">
            Punkt 16
          </note>
          <note n="cf244376">
            Övriga punkter
          </note>
          <note n="8f1e28e3">
            Punkt 1
          </note>
          <note n="dd0cf4fa">
            Punkterna 2 och 3
          </note>
          <note n="4b70758c">
            Punkt 4
          </note>
          <note n="49fc5f39">
            Punkt 5
          </note>
          <note n="0bbd6f22">
            15 § (forts. från 12 §) Fordonsfrågor (forts. TU6)
          </note>
          <note type="speaker" n="50a50894">
            Anf. 162 JOHNNY GYLLING (kd):
          </note>
          <u who="Q5779628" xml:id="i-5ba0d968b4f1bab7-0" n="a7770c58">
            <seg n="16687978">
              Herr talman! Vi ska tala om fordonsfrågor. Det är folkliga frågor.
              Det kan säkert bero på att de flesta av oss äger ett fordon eller
              har ett fordon i familjen, en bil, en motorcykel, en snöskoter,
              en moped eller vad det kan vara.
            </seg>
            <seg n="eb0f21df">
              Sedan ska man heller inte glömma att Sverige är ett fantastiskt
              land när det gäller fordonshobbyn. Det finns mängder av fordonsentusiaster
              i Sverige som samlar och vårdar äldre fordon, bygger om, bygger
              nytt och så vidare. En orsak till detta är säkerligen att vi sedan
              väldigt många år tillbaka också har en stor bilindustri i landet.
            </seg>
            <seg n="6ff993ce">
              Herr talman! Ibland kan det tyckas att vissa fordonsfrågor är
              detaljfrågor och kanske inte borde behandlas i riksdagen utan
              överlåtas till myndigheterna. Några åhörare kommer säkert att
              tycka att jag tar upp en och annan fråga av den karaktären i mitt
              anförande. Det gäller till exempel reservation nr 7, som jag härmed
              yrkar bifall till.
            </seg>
            <seg n="3e856fc5">
              Det händer ibland att myndigheter är väl nitiska i sina tolkningar
              av till exempel EU-direktiv eller regeringsbeslut. Därför kan
              det många gånger vara befogat med ett riksdagsbeslut i sådana
              frågor.
            </seg>
            <seg n="68ad6d98">
              Jag vill nämna något av det positiva med betänkandet. En sådan
              sak är att besiktning av släp och motorcyklar glesas ut. Vi kristdemokrater
              vill att även historiska fordon alltid borde slippa den årliga
              kontrollbesiktningen. Men det är en sak som vi får jobba vidare
              med.
            </seg>
            <seg n="574bba1b">
              Vad som också är positivt är tillkännagivandet att det ska bli
              ett ändamålsenligt regelverk för fordonsvikter.
            </seg>
            <seg n="eedc9736">
              Vi är glada över att utskottet delar vår uppfattning att det
              är angeläget att skynda på frågan om certifierng av chiptrimning.
              Vi tror att det behövs någon form av certifieringsmöjlighet i
              Sverige liksom i flera andra EU-länder för reservdelar, för tillbehör,
              för chiptrimning som det handlar om i motionen. Vi är glada att
              vi har fått medhåll i den frågan.
            </seg>
            <seg n="511d7b77">
              Det är också bra att frågan om förarbevis för fyrhjulingar utreds
              och att Vägverket äntligen vill införa så kallade LGF-skyltar
              på mopedbilar. Där får jag ge en eloge åt Jan-Evert Rådhström
              som har kämpat för det länge. Vi hoppas nu att det också blir
              verklighet.
            </seg>
            <seg n="1984fa40">
              Så vill jag gå över till det som vi inte håller med majoriteten
              om i reservationerna. Fordonskontrollen bör avregleras. Det har
              vi hört flera tala sig varma för. Vi instämmer med detta i reservation
              1. Förarprövningen bör också kunna utföras av licensierade trafikskollärare
              som sägs i reservation 2, som vi också instämmer i. Vi ställer
              oss också bakom reservationerna 4 och 8.
            </seg>
            <seg n="473d482f">
              Vi har också en egen reservation 7, som jag har yrkat bifall
              till. Någon kan säkert ifrågasätta varför vi ska behandla den
              frågan i riksdagen. Jag tycker att det är en fråga som man kan
              ta upp och diskutera. Det handlar om motorcyklar i kollektivkörfält.
              Det är en socialdemokratisk motion som vi har stött i trafikutskottet.
            </seg>
            <seg n="d52c95ca">
              Om motorcyklarna tillåts åka i kollektivfilerna och det är storstäderna
              vi talar om skulle det gynna trafiksäkerheten. Vi skulle få en
              smidigare trafik. Det skulle också bli en bättre miljö. Det är
              ett gammalt önskemål från motorcyklisterna. Någon kan invända
              att sådana beslut ska man fatta på lokal nivå. Jag undrar då varför
              man inte gör det med mopeder.
            </seg>
            <seg n="17bd9f56">
              Mopeder tillåts köra på cykelbanor, åtminstone den mopedsort
              som kallas för klass 2. Tänk er själva om vi skulle ha samma flora
              av regler som gäller motorcyklar. På olika sträckor vid olika
              tidpunkter gäller olika regler. Det är inte acceptabelt. Jag tycker
              inte att man enbart ska göra sådana saker till lokala beslut.
            </seg>
            <seg n="f7db6a9c">
              Om det nu är så mycket trängsel i Helsingfors som man påstår
              vore det väl bra att underlätta genom att premiera motorcyklarna
              så att trafiken blir smidigare. Som jag sade tidigare vinner även
              miljön på det.
            </seg>
            <seg n="f075dd4e">
              Herr talman! Jag hoppas att det blir fler som kommer att rösta
              på reservation 7.
            </seg>
          </u>
          <note type="speaker" n="9498b037">
            Anf. 163 SVEN BERGSTRÖM (c):
          </note>
          <u who="Q5573582" xml:id="i-070d519a19ea7ba0-0" n="e961208a" next="i-06287d43f70cf39f-0">
            <seg n="b1475866">
              Herr talman! I högtidliga sammanhang vill vi här i riksdagen
              ibland berömma oss av att vi är landets finaste och högsta politiska
              församling. Här diskuteras viktiga ideologiska och principiella
              frågor. Här stiftas lagar. Mindre glamoröst är det kanske när
              vi införlivar EU-direktiv i svensk lagstiftning och svenskt regelverk
              och när vi diskuterar registerhållningsavgifter på 35 kr. Men
              det gör vi också ibland här i kammaren, i dag till exempel.
            </seg>
            <seg n="c05863f8">
              Dagens betänkande är ett betänkande som innehåller både stort
              och smått, och en hel del av de små frågorna är rätt viktiga för
              vanliga människor i vardagen.
            </seg>
          </u>
          <note n="aa6d0313">
            Jag börjar med att yrka bifall till reservation nr 8 om övergivna
            fordon av Centerpartiet och Kristdemokraterna.
          </note>
          <u who="Q5573582" xml:id="i-06287d43f70cf39f-0" n="e961208a" prev="i-070d519a19ea7ba0-0">
            <seg n="505db362">
              Låt mig ta upp några frågor som vi har behandlat i utskottet.
              Svensk Bilprovnings ställning har utskottet vid tidigare tillfällen
              behandlat ett antal gånger, och vi gör det också i det här betänkandet.
              Utskottsmajoriteten har inte funnit anledning att avreglera också
              det här området. De skäl vi redovisar är intressen av att främja
              en hög trafiksäkerhet, en god miljö och en regional balans. Det
              talar för att Bilprovningen ska ha ensamrätt också i fortsättningen.
            </seg>
            <seg n="2197ad97">
              När man lyssnar på Jan-Evert Rådhström slås man av att Moderaterna
              inte är nyansernas mästare i debatterna. Den vänstermajoritet
              som finns i frågan driver ett svek, säger Jan-Evert, när man inte
              är beredd att avreglera bilprovningen. Snacka om sinne för proportioner
              ett svek! Jag tror att debatten skulle tjäna på att man inte ser
              allting i svart eller vitt och ettor eller nollor. Det finns skäl
              att avreglera den här marknaden; det erkänner vi villigt från
              Centerpartiet. Men det finns också skäl som talar för att man
              ska ha kvar ensamrätten för Svensk Bilprovning. De skälen har
              utskottsmajoriteten redovisat, och vi från Centerpartiet tycker
              att de är fullgoda skäl. Det är möjligt att vi kommer i ett annat
              läge snart nog, men det finns argument som talar både för och
              emot i frågan. Jag tycker att det finns skäl att erkänna det.
              Det är få frågor som är svarta eller vita. Men i Moderaternas
              värld är allting svart eller vitt, med eller mot och svek eller
              inte svek. Jag tycker att den här frågan är en av de frågor som
              tjänar på att man behåller nyanserna.
            </seg>
            <seg n="0a4f625b">
              Lite av samma sak är det med förarprövningen. Jag har själv reagerat
              starkt, eftersom jag har barn som nyligen har tagit körkort, över
              att det är irriterande långa väntetider för att få förarprövningen
              genomförd. Jag tillhör dem som också i den frågan har sagt att
              om Vägverket inte kan klara av att korta väntetiderna och se till
              att ungdomar kan få göra både sitt teoriprov och förarprov utan
              långa väntetider så finns det anledning att överväga om man ska
              försöka hitta andra vägar. Det finns redan i dag möjlighet att
              inom ramen för militärtjänstgöring och annat avlägga förarprov.
              Men det finns kanske också möjlighet att pröva andra civila vägar
              för att släppa fram körkortsproven.
            </seg>
            <seg n="f845a9e7">
              Det finns en fråga som handlar om besiktning av äldre släp, äldre
              fordon och släpvagnar. Det finns en centerkd-motion där det framhålls
              att det har blivit allt vanligare att renovera äldre släp, framför
              allt husvagnar och i vissa fall lastbilssläp, för att visa upp
              dem i olika sammanhang. De här släpen är i likhet med de fordon
              som drar dem varsamt renoverade och väl omskötta och de används
              ytterst lite. Därför borde veteranfordon och släp som är äldre
              än 30 år och som inte används i yrkesmässig trafik, bussar eller
              släp inrättade för personbefordran besiktigas vartannat år.
            </seg>
            <seg n="6ceaf1c2">
              Regeringen har som redovisats i bakgrundsbeskrivningen i utskottets
              betänkande nyligen fattat beslut om just utglesning av intervall
              vid besiktning av motorcyklar, lätta släp och vissa husvagnar.
              Därmed har vi i alla fall delvis fått motionen tillgodosedd. Jag
              har därför inget särskilt yrkande i frågan, men jag förutsätter
              att regeringen och andra berörda överväger att gå vidare i den.
            </seg>
            <seg n="18ec665b">
              I reservation 4 tas registerhållningsavgiften upp 35-kronan.
              Enligt vår mening är det rimligt att den årliga registerhållningsavgiften
              på 35 kr för flertalet fordonsslag avskaffas. Därmed kan Vägverket
              reducera sin byråkrati och sina kostnader samtidigt som administrationsbesvär
              och krångel för många fordonsägare och företagare undviks. Ni
              som har varit kommunalt verksamma minns kanske att vi hade en
              hundskatt för ett antal år sedan. Jag tror att den var på 100
              kr på de flesta håll. Man var ganska ense om att det kostar mer
              att ta in hundskattshundralappen än att hålla på och administrera
              hanteringen med fakturor och annat runtom i våra kommuner. Detta
              är en tredjedel av den summan, och ändå finns det de som hävdar
              att det finns lönsamhet i det. Tillåt mig tvivla.
            </seg>
            <seg n="475af736">
              Slutligen handlar det om övergivna fordon. Det uppmärksammas
              i flera motioner med centerursprung. Vi vet att det är svårt för
              privatpersoner som har fått en bil placerad på sin mark att få
              den bortforslad. Motionärerna föreslår därför att polisen får
              rätt att fatta beslut om flyttande av övergivet fordon och att
              verkställigheten därefter hanteras av kronofogdemyndigheten.
            </seg>
            <seg n="c270107f">
              Med anledning av nyligen beslutade ändringar i lagen om flyttning
              av fordon i vissa fall, som förutsätter ett uppföljningsarbete,
              avstyrker utskottsmajoriteten förslaget. Enligt min mening är
              det ändå angeläget att effektiva möjligheter finns att forsla
              bort och skrota övergivna fordon. Som framhålls i motionerna är
              det för närvarande svårt att forsla bort fordon som lämnas efter
              vägar eller på annan plats i naturen. Det gäller inte minst privatpersoner
              som har fått till exempel en bil placerad på sin mark. Lagstiftningen
              har nyligen ändrats men fortfarande kvarstår hinder. Fall kan
              exempelvis uppstå då fordonsägaren inte kan anträffas eller där
              kostnaden inte kan tas ut av denne. Det kan leda till betydande
              kostnader för den markägare som oförskyllt råkar drabbas av att
              övergivna fordon dumpas på hans eller hennes marker. Enligt vår
              mening bör därför lagstiftningen ändras så att polis eller markägare
              ges befogenhet och ekonomiska möjligheter att snabbare än i dag
              transportera bort bilarna. Vi menar därför att regeringen bör
              återkomma till riksdagen med förslag till finansiering av ett
              utökat kostnadsansvar för det allmänna i enlighet med vad som
              anförs i motionerna.
            </seg>
            <seg n="e6de570c">
              Med detta, herr talman, yrkar jag bifall till vår reservation
              nr 8 om övergivna fordon. Vi har ytterligare en reservation, men
              för att vinna tid yrkar vi som vanligt bifall till bara en reservation.
            </seg>
          </u>
          <note type="speaker" n="e4850b18">
            Anf. 164 JAN-EVERT RÅDHSTRÖM (m) replik:
          </note>
          <u who="Q6086417" xml:id="i-a94ff361d954284b-1" n="aa02561c">
            <seg n="c22a2dc7">
              Herr talman! Jag har aldrig utgett mig för att vara nyansernas
              mästare, men jag ser definitivt inte saker och ting bara i svart
              eller vitt.
            </seg>
            <seg n="8ba5c220">
              Det som jag konstaterar är tyvärr att Centerpartiet här i riksdagen
              är med i en vänstermajoritet när det gäller fordonskontrollen.
              Det kan göra mig lite förvånad. Jag möter också en helt annan
              värld, och jag möter ganska många centerpartister i min vardag
              ute i landet. Jag träffar kommunstyrelseordförande som är centerpartister
              som gör uppvaktningar och kämpar för att det ska bli en möjlighet
              till fordonsbesiktning lokalt. De pratar gott och väl om detta
              och vill gärna ha en avreglerad fordonskontroll. Jag ser fram
              emot nästa kommunkonferens som ni har då kanske ni kan komma överens
              om frågan med ert kommunfolk.
            </seg>
            <seg n="4a5fa6f9">
              Jag tycker att Sven Bergström när han står på majoritetens sida
              borde förklara lite grann varför han tycker att det är bra att
              Svensk Bilprovning har fått säga nej till ett stort jobb på Irland.
              Varför kan inte Svensk Bilprovning engagera sig i Brasilien och
              varför kan de inte engagera sig i många europeiska länder? Vi
              är ju överens om att det finns en mycket stor kompetens i Bilprovningen.
              Men, Sven Bergström, vilka är de bärande argumenten för att du
              tillhör en socialistisk majoritet i denna fråga?
            </seg>
          </u>
          <note type="speaker" n="4cfffa27">
            Anf. 165 SVEN BERGSTRÖM (c) replik:
          </note>
          <u who="Q5573582" xml:id="i-b37df82e21ca58a0-0" n="e961208a">
            <seg n="939bb513">
              Herr talman! Jan-Evert du och jag känner varandra så väl att
              vi kan lägga bort de retoriska övertonerna och föra ett samtal
              i avspänt format här framme. Det är ingen vänstermajoritet om
              Centerpartiet är med, utan då är det en stabil majoritet med stor
              förankring i mittfåran i svensk politik. Det är ingen socialistisk
              majoritet.
            </seg>
            <seg n="9535b778">
              Jag välkomnar Jan-Evert Rådhström att vara med på centerstämmorna
              och läsa motionerna från vårt fotfolk ute i avdelningar, kretsar
              och kommuner runtom i landet. Det är glest med motioner där man
              kräver omedelbar och snabb avreglering av Bilprovningen. Folk
              ute i centerleden är pragmatiker och praktiska människor som vet
              att det fungerar ganska bra, och då är man nöjd med det. Dessutom
              har det hänt saker på området som naturligtvis Jan-Evert Rådhström
              känner till. Bilverkstäder har fått rätt att släcka tvåor, och
              Bilprovningen har förändrats ganska radikalt efter en skrivelse
              från riksdagen då man vidtog åtgärder på en rad områden.
            </seg>
            <seg n="356cafa4">
              Så det händer saker. Sedan kan man hålla med Jan-Evert om att
              det vore trevligt om Bilprovningen finge exportera sin stora kompetens
              och vara verksam också på andra områden. Det kan tillhöra argumenten
              för att släppa loss Bilprovningen. Men som jag redovisade i mitt
              tidigare inlägg finns det också starka skäl, trafiksäkerhet, god
              miljö och regional balans, som talar för att Bilprovningen ska
              ha ett ansvar för verksamhet över hela landet. Det vore svårt
              att tvinga fram detta om enskilda verkstäder finge ta hela det
              ansvaret.
            </seg>
            <seg n="b7805309">
              Så jag välkomnar Jan-Evert till ett lugnt och sansat samtal utan
              retoriska övertoner om detta. Då kanske vi om ett eller annat
              år kan vara överens om att Bilprovningen kan utvecklas vidare
              och att vi kan släppa in fler aktörer på marknaden. Men avreglering
              i forcerat turbotempo har vi erfarenhet av kan gå snett också
              ibland. Låt oss ta det här i sansad och varlig takt så händer
              det inga olyckor.
            </seg>
          </u>
          <note type="speaker" n="f503de8e">
            Anf. 166 JAN-EVERT RÅDHSTRÖM (m) replik:
          </note>
          <u who="Q6086417" xml:id="i-a94ff361d954284b-2" n="aa02561c">
            <seg n="d2502136">
              Herr talman! Ett sansat samtal och att inte vara retorisk det
              finns anledning att påminna Sven Bergström om det åtskilliga gånger
              framöver i våra debatter. Du är ofta en av de stora mästarna när
              det gäller att vara retorisk. Så jag tillåter mig att fortsätta
              med det om du uppfattar det så.
            </seg>
            <seg n="bc0706d6">
              Centerpartiet tycker inte att det ska vara en omedelbar och snabb
              avveckling. Tycker Sven Bergström att frågan går för snabbt? Tycker
              Sven Bergström att frågan går för fort när vi har haft ett monopol
              sedan 1963, att risken är stor att vi driver den här frågan för
              snabbt? Nej, det ska gå långsamt och tryggt. Med den hastighet
              som det har gått i sedan 1963 tror jag att varken Sven Bergström
              eller jag får stå i denna talarstol och vara glad för att avvecklingen
              är genomförd, inte om vi ska hålla Centerns takt i denna fråga.
            </seg>
            <seg n="064f45ce">
              Ett argument som Sven Bergström tar upp är att trafiksäkerheten
              är viktig. Därför kan vi inte ge ackrediterade verkstäder denna
              möjlighet. Sven Bergström står faktiskt här i kammaren och säger
              att vi inte kan lita på verkstäder som blir ackrediterade. Ackreditering
              gäller inom många andra verksamheter. Jag ska inte dra upp det
              för att inte vara alltför retorisk, men det skrämmer mig när inte
              Sven Bergström tror att det skulle kunna fungera med tanke på
              trafiksäkerheten. Han utgår från att de fuskar.
            </seg>
            <seg n="c317d92e">
              Slutligen var det en god miljö. Kan Sven Bergström försöka utveckla
              detta? Vad är det som gör att miljön blir sämre om man får det
              närmare, om man får åka kortare sträcka för att komma till sin
              bilprovning?
            </seg>
          </u>
          <note type="speaker" n="3705c2bc">
            Anf. 167 SVEN BERGSTRÖM (c) replik:
          </note>
          <u who="Q5573582" xml:id="i-b37df82e21ca58a0-1" n="e961208a">
            <seg n="bcc640d8">
              Herr talman! När det gäller hur mycket som händer kan vi återvända
              några år i tiden och konstatera att det faktiskt har hänt väldigt
              mycket under 2000-talet som ett resultat av den här riksdagsskrivelsen
              för några år sedan, som baserades på en granskningsrapport från
              Riksdagens revisorer. Vi hade också följdmotioner på detta. Genom
              ett riksdagsbeslut riktades fyra tillkännagivanden till regeringen:
              om Bilprovningens verksamhet och effektivitet, avgränsning av
              den konkurrensutsatta verksamheten, ägarnas styrning av bolaget
              samt flygande inspektioner och ökad trafiksäkerhet. Då skrev vi:
              Enligt vad utskottet erfarit har ett omfattande förändringsarbete
              genomförts inom Aktiebolaget Svensk Bilprovning som i huvudsak
              synes väl avspegla riksdagens beslut och det utvecklingsarbete
              som Riksdagens revisorer efterlyst.
            </seg>
            <seg n="ce8cc4b8">
              Jag tycker att det här speglar väldigt tydligt att det händer
              ordentligt med saker. Det är ett förändringsskeende som vi ska
              bejaka och välkomna. Men moderaterna vill marschera vidare i snabb
              takt utan att ta hänsyn till att verksamheten inom Svensk Bilprovning
              faktiskt förändras. Det tycker jag är lite tragiskt. Det visar
              att ni är mer ideologiskt drivna i den här frågan än att ni tar
              hänsyn till den praktiska verksamheten.
            </seg>
            <seg n="5bdea235">
              Sedan, Jan-Evert Rådhström, undanber jag mig att du lägger ord
              i min mun som jag faktiskt inte har använt. Att jag skulle utgå
              från att privata verkstäder fuskar är fullkomligt taget ur luften
              och har ingen som helst substans i den här debatten.
            </seg>
            <seg n="a04a9dc4">
              Vi har i utskottets majoritet, som Centerpartiet står bakom i
              den här frågan, redovisat att det finns tre avgörande skäl: fortsatt
              hög trafiksäkerhet, en god miljö och regional balans. I en längre
              debatt kan vi naturligtvis utveckla vart och ett av de olika skälen
              noggrant. Jag har fullt förtroende för att de verkstäder som är
              certifierade utför detta på bästa sätt. Inte minst den möjlighet
              att släcka tvåor som verkstäderna har fått visar att det här fungerar
              bra. Men vi vet också att frågan är vem som ska ta ansvaret runtom
              i landet om vi släpper det fritt. Det är en lite oklar fråga.
              Det finns skäl både för och emot, precis som jag har sagt. Men
              vi står bakom majoritetens skrivning i den här frågan.
            </seg>
          </u>
          <note type="speaker" n="e460ac16">
            Anf. 168 CLAES-GÖRAN BRANDIN (s):
          </note>
          <u who="Q5584861" xml:id="i-6f171bdc875c7e1e-0" n="214baf66" next="i-925aa2c7bb08c0f5-0">
            <seg n="f8c11301">
              Herr talman! Vi behandlar i detta betänkande 32 motionsyrkanden
              om olika fordonsrelaterade frågor. Detta har vi redan hört i inledningen
              av dagens debatt. Vi har också fått redovisat att det finns ett
              antal reservationer mot utskottets betänkande.
            </seg>
            <seg n="1b537284">
              Jag vill ta det här tillfället i akt att uttrycka min förvåning
              över att Moderaterna framhärdar i att ständigt reservera sig.
              I mitt tycke har majoriteten i utskottets betänkande skapat mycket
              bra skrivningar och tillkännagivanden som på det stora hela överensstämmer
              med Moderaternas motionsyrkanden. Ett sådant exempel ser vi under
              avsnittet Fordonsskyltning. I utskottsbetänkandet säger majoriteten
              att det är angeläget att de fordon som trafikerar våra vägar ska
              vara utrustade på ett sådant sätt att de främjar högt ställda
              krav på trafiksäkerhet.
            </seg>
            <seg n="333d5fcb">
              Vidare skriver majoriteten att frågan om att införa LGF-skyltar
              för så kallade mopedbilar för närvarande bereds. Vägverket har
              lämnat ett förslag till Kommerskollegium. Efter regeringens beslut
              har Kommerskollegium i början av detta år, 2004, anmält förslaget
              till kommissionen. Det innebär i praktiken att det nu pågår en
              process för att utöka kravet på LGF-skyltar.
            </seg>
            <seg n="0dc74b67">
              Mot den bakgrund som beskrivs i utskottsbetänkandet finns det
              ingen anledning för riksdagen att ta något initiativ i ärendet.
              Men Moderaterna måste ändå reservera sig. Låt oss leka med tanken
              att majoriteten skulle göra ett tillkännagivande med anledning
              av motionen. Tror ni verkligen, ni moderater, att frågan då skulle
              beredas snabbare än vad som nu sker?
            </seg>
            <seg n="94e8675e">
              Herr talman! Det är just ett sådant agerande som förvånar mig.
              Nåväl, låt mig ändå slå fast att vi socialdemokrater är mycket
              nöjda med utskottets betänkande. Något det finns anledning att
              vara särskilt nöjd med är utvecklingen för fordonskontrollen.
              Vid ett flertal tillfällen har vi hört moderater, och för den
              delen även folkpartister, stå i denna kammare och föreslå avreglering
              som den enda lösningen för att komma till rätta med de problem
              som har funnits. Vi ska villigt erkänna att det har funnits problem.
              Det har varit problem med långa köer och svårigheter att boka
              platser inom rimlig tid, framför allt för säsongsbetonade fordon
              som husvagnar och motorcyklar. Bilprovningen har genom ett gediget
              arbete visat att lösningarna på dessa problem inte ligger i att
              avreglera fordonskontrollen utan i stället i att systematiskt
              och målmedvetet angripa problemen.
            </seg>
            <seg n="18d104cc">
              Ingen ska inbilla mig att vi skulle få fler och bättre fungerande
              provningsställen om vi skulle släppa denna marknad lös genom avreglering.
              Faktum är att den positiva utveckling som vi nu ser är precis
              vad vi socialdemokrater har argumenterat för vid tidigare tillfällen
              i denna kammare då vi har diskuterat fordonskontrollens utformning.
            </seg>
            <seg n="403df815">
              Bilprovningen har i dag ett av de lägsta priserna för besiktning
              i Europa. Genom en rad åtgärder har man också kommit till rätta
              med tidigare köproblem. Man gör själva bedömningen att man i dag
              har en mycket god förmåga att hantera sin kundtillströmning.
            </seg>
            <seg n="964de13b">
              I utskottets betänkande slår vi också fast att riksdagens beslut
              från 1996 om Svensk Bilprovnings monopol ska ligga fast.
            </seg>
            <seg n="ece85a1f">
              Herr talman! Jag tänker nu uppehålla mig något vid regelverket
              för fordonsvikter.
            </seg>
          </u>
          <note n="ca409579">
            Som bekant återfinns reglerna för släpvagnskombinationer i två
            lagstiftningsområden: dels i fordonslagstiftningen, dels i körkortslagstiftningen.
          </note>
          <u who="Q5584861" xml:id="i-925aa2c7bb08c0f5-0" n="214baf66" prev="i-6f171bdc875c7e1e-0">
            <seg n="e6808e4d">
              Vi har gemensamma gränser för hur tunga ekipage som får framföras
              med B-körkort i EU. Med ett B-körkort får en förare framföra en
              personbil med en totalvikt av högst 3,5 ton. Vidare säger regelverket
              att släpvagnen får väga högst 750 kilo. Väger den mer får släpvagnens
              totalvikt inte vara högre än bilens tjänstevikt. Dessutom krävs
              att släpvagnens och bilens sammanlagda totalvikt inte får överstiga
              3,5 ton.
            </seg>
            <seg n="b7624214">
              Så långt dagens regelverk.
            </seg>
            <seg n="0adc3f50">
              Vi socialdemokrater ser gärna vissa justeringar i dessa regler.
              Bestämmelsen om en totalvikt på 3,5 ton vilar på internationella
              regler, och utformningen har sin grund i trafiksäkerhetskrav och
              de risker som finns med tunga fordonsekipage. Så där ser vi ingen
              möjlighet att förändra, vilket för övrigt inte är det intressanta.
            </seg>
            <seg n="d5718008">
              Men mot bakgrund av den teknikutveckling som skett med fordonsparken
              finns det skäl att göra andra värderingar vad avser fördelningen
              inom 3,5 ton. Framför allt handlar det om att släpets totalvikt
              inte får överstiga bilens tjänstevikt. Där kan det finnas anledning
              till en annan bedömning av viktfördelningen.
            </seg>
            <seg n="f4dae8f0">
              I utskottsbetänkandet säger vi att vi förutsätter att denna fråga
              behandlas inom ramen för det fortsatta arbetet och att Sverige
              verkar aktivt inom EU för utvecklingen av ändamålsenliga fordons-
              och körkortsregler.
            </seg>
            <seg n="32342cc1">
              Vi menar att vad som i utskottsbetänkandet anförts om utvecklingen
              av ändamålsenliga regler för släpvagnsekipage bör av riksdagen
              ges regeringen till känna.
            </seg>
          </u>
          <note n="5d13bd86">
            Med detta yrkar jag avslag på samtliga reservationer och bifall
            till utskottets förslag.
          </note>
          <note type="speaker" n="b11614ea">
            Anf. 169 RUNAR PATRIKSSON (fp) replik:
          </note>
          <u who="Q6037205" xml:id="i-f1b526942dd4f042-0" n="748d7e5e">
            <seg n="0d064bd5">
              Herr talman! Sven Bergström och Jan-Evert Rådhström ville tidigare
              inte bli kallade socialister i samband med frågan om avregleringen,
              men jag kan väl, Claes-Göran Brandin, få använda uttrycket nu
              när det är vi två som diskuterar. Det är väl ingen tvekan om var
              Brandin står i det sammanhanget.
            </seg>
            <seg n="f37e273d">
              Brandin framhöll nyss med viss skärpa att någon avreglering av
              Svensk Bilprovning inte ska ske, utan Svensk Bilprovnings förstatligade
              verksamhet ska fortgå. Jag har i mitt inlägg försökt att tala
              om att detta är en glesbygdsfråga, och jag skulle vilja fråga
              Brandin och Socialdemokraterna om det inte är så.
            </seg>
            <seg n="678dc814">
              Också Jan-Evert Rådhström använde formuleringen förtroende för
              auktoriserade verkstäder. Jag har under några veckor besökt Citroën-,
              Volvo-, Saab- och Toyotaverkstäder runtomkring i Värmland och
              tagit upp den här frågan inför den här debatten. Det var fantastiskt
              fina verkstäder med mycket duktigt folk, som framför allt kan
              sina egna bilmärken. Något som jag tror kunde ha väldigt stor
              betydelse är om man kunde få besiktiga sin bil hos sin specialverkstad,
              som kan den bäst.
            </seg>
            <seg n="834906fe">
              Finns det inga fördelar med en avreglering som kan erkännas av
              Socialdemokraterna? Jag har några gånger deltagit i uppvaktningar
              i frågan från glesbygdskommuner i riksdagen tillsammans med socialdemokrater.
            </seg>
          </u>
          <note type="speaker" n="f527e474">
            Anf. 170 CLAES-GÖRAN BRANDIN (s) replik:
          </note>
          <u who="Q5584861" xml:id="i-c7b5b5192be7f2cf-0" n="214baf66">
            <seg n="77136b3f">
              Herr talman! Jo, vi har när det gällt det som Sven Bergström
              på ett föredömligt sätt tidigare redogjorde för, att släcka tvåorna,
              gett bilverkstäderna frihet att göra det här.
            </seg>
            <seg n="328acd5e">
              Jag är inte så övertygad om fördelarna med detta som Runar Patriksson
              är. Det är nämligen på det viset att Svensk Bilprovning har arbetat
              mycket hårt med att få ned köerna, och vi har i dag inte längre
              sådana väntetider som funnits för besiktning av fordon.
            </seg>
            <seg n="94e03a99">
              Man kan titta på hur det i dag fungerar på märkesverkstäder.
              Det är i dag långa väntetider för att få komma till sin märkesverkstad.
              Nästan oavsett var någonstans man bor är det långa köer. Mycket
              av detta beror på att man inte har tillräckligt med bilmekaniker.
            </seg>
            <seg n="d98aa7eb">
              Svensk Bilprovning ska värna om att det ska finnas besiktningstillfällen
              över hela vårt avlånga land från syd till nord och ifrån öst till
              väst, även i Värmland.
            </seg>
          </u>
          <note type="speaker" n="88c8a94f">
            Anf. 171 RUNAR PATRIKSSON (fp) replik:
          </note>
          <u who="Q6037205" xml:id="i-f1b526942dd4f042-1" n="748d7e5e">
            <seg n="f52717cd">
              Herr talman! Jag återkommer till glesbygdsfrågan, även vad avser
              Värmland. Jag tror att jag vågar påstå att i de flesta fall runtom
              i de värmländska kommunerna är det vanligaste avstånd som man
              har till Bilprovningen 56 mil. Det är en ganska avsevärd sträcka.
              Det här betyder att man ofta får ägna en hel arbetsdag åt besiktningen.
            </seg>
            <seg n="b9e25943">
              Jag vågar säga att det i varje kommun finns en verkstad som borde
              kunna bli auktoriserad av Bilprovningen och utföra exakt lika
              bra verksamhet som den som Svensk Bilprovning har i dag. Det är
              min första punkt, som gäller glesbygdssynen på det hela. Jag är
              fullständigt övertygad om att det runtomkring kan finnas licensierade
              verkstäder som klarar den här uppgiften.
            </seg>
            <seg n="19e8614e">
              Min andra punkt är den internationella aspekten. Jag sade i mitt
              anförande och säger igen att det förbi de här områdena, inte minst
              i Värmland, varje dag passerar hundratals bussar, personbilar
              och långtradare från hela Norden. Också dessa fordon skulle kunna
              besiktigas hos Svensk Bilprovning, om vi öppnade upp för nordisk
              och internationell verksamhet. Jag tänker faktiskt väcka den här
              frågan i Nordiska rådets näringsutskott, där jag är delegat, och
              ställa frågan hur vi ska kunna driva den här frågan, i första
              hand på nordisk basis. Vi har mellan de nordiska länderna ett
              enormt trafikflöde med bussar, bilar och lastbilar.
            </seg>
            <seg n="9183ba1f">
              Hur ser Claes-Göran Brandin på den möjligheten? Vore det en fördel
              för Svensk Bilprovning att få vara med och jobba på den internationella
              marknaden, eller hur ser den socialistiska majoriteten på detta?
            </seg>
          </u>
          <note type="speaker" n="36fe9c53">
            Anf. 172 CLAES-GÖRAN BRANDIN (s) replik:
          </note>
          <u who="Q5584861" xml:id="i-c7b5b5192be7f2cf-1" n="214baf66">
            <seg n="5693ba79">
              Herr talman! Jag är rädd för att Runar Patriksson, Folkpartiet
              och även Moderaterna gömmer sig bakom glesbygdsproblematiken för
              att få utlopp för sin avregleringsiver. Jag blev till och med
              lite orolig när jag hörde Runar Patrikssons inledningsanförande,
              där han målade upp ett samband mellan vårdcentraler och bilprovning
              i glesbygd. Jag vet ju att Runar Patriksson kommer från Värmland,
              och jag har läst en del om läkare i Värmland. Det är kanske i
              det sammanhanget som man ska se på frågan om vårdcentraler och
              provningsanstalter. Vad vet jag?
            </seg>
            <seg n="b448e632">
              I tidigare diskussioner som vi har haft om Bilprovningen gömde
              man sig bakom att det var för långa köer till Bilprovningen och
              att man skulle använda avregleringen som ett instrument för att
              få ned köerna. I dag finns det inga köer till våra bilprovningsanstalter,
              och då använder man andra argument. Det här gör man till syvende
              och sist erkänn det, Runar Patriksson bara för att man ska få
              denna verksamhet avreglerad.
            </seg>
          </u>
          <note type="speaker" n="c7b06653">
            Anf. 173 SVEN BERGSTRÖM (c) replik:
          </note>
          <u who="Q5573582" xml:id="i-b37df82e21ca58a0-2" n="e961208a">
            <seg n="955db145">
              Herr talman! Jag tänkte bara kort ta upp två frågor med Claes-Göran
              Brandin eftersom han inte berörde dem i sitt inledningsanförande.
              Det gäller den stora frågan i det här betänkandet, nämligen registerhållningsavgiften
              på 35 kr. Nej, det kanske inte är den största frågan, men det
              är lite trist att majoriteten inte kan medverka till att ta bort
              sådant som inte behövs. Just registerhållningsavgiften på 35 kr
              är ju ett exempel på att vi håller kvar en byråkrati som vi kunde
              avveckla.
            </seg>
            <seg n="229e7076">
              Jag är säker på att Claes-Göran Brandin också har en kommunal
              bakgrund och kanske till och med var med när vi avskaffade hundskatten,
              som var på 100 kr, därför att det var olönsamt för kommunerna
              att ta ut den. Kanske Trafikregistret ska börja sälja konsulttjänster
              i konsten att hantera fakturor på ett snabbt och kostnadseffektivt
              sätt om man verkligen klarar det för 35 kr, men jag betvivlar
              det. Det är den ena frågan.
            </seg>
            <seg n="bd55c352">
              Den andra gäller detta med övergivna fordon. Det har vi visserligen
              talat om tidigare här i kammaren, men det är svårt att förstå
              varför majoriteten försvarar den ordning där fordon som ställs
              upp på ett otillåtet sätt kan drabba den markägare som oförskyllt
              får dessa fordon dumpade på sina marker. Är det inte rimligt att
              det är ett ansvar för det allmänna att se till att denna nedskräpning
              och miljöfara rensas bort och att det inte ska vara beroende av
              enskilda markägare?
            </seg>
          </u>
          <note type="speaker" n="12faa158">
            Anf. 174 CLAES-GÖRAN BRANDIN (s) replik:
          </note>
          <u who="Q5584861" xml:id="i-c7b5b5192be7f2cf-2" n="214baf66">
            <seg n="0b2c5794">
              Herr talman! När det gäller registerhållningsavgiften är vi ju
              några stycken i den här kammaren som sitter i Vägtrafikskatteutredningen,
              och vissa för samma diskussion där: Eftersom avgifterna är så
              låga kan vi lika gärna ta bort dem. Det är väl à la bonne heure
              att man kan göra det. Men de här pengarna måste in någon annanstans,
              och de måste tas ut på något annat ställe.
            </seg>
            <seg n="0d1666c6">
              Nu har vi fått besked om att när det gäller den här 35-kronan
              är det 35 kr det kostar att få in det. Det är alltså inga utgifter
              för detta, och då tycker jag att man ska ha det kvar. Hade det
              varit åt andra hållet hade man kanske kunnat diskutera det.
            </seg>
            <seg n="953c2ab7">
              När det sedan gäller flyttning av fordon har vi nyss hanterat
              en lagstiftning. Jag är inte främmande för att vi återkommer om
              man inte ser att detta fungerar på ett bra sätt.
            </seg>
            <seg n="9b38949b">
              Jag pratade med Claes här tidigare. Vi fick en broschyr hem från
              kommunen där man just tog upp detta med flyttning av fordon. I
              broschyren sade man att det nu har blivit lättare och enklare
              att flytta fordon som står otillåtet uppställda.
            </seg>
          </u>
          <note type="speaker" n="d53e5bb9">
            Anf. 175 SVEN BERGSTRÖM (c) replik:
          </note>
          <u who="Q5573582" xml:id="i-b37df82e21ca58a0-3" n="e961208a">
            <seg n="6156f9b7">
              Herr talman! Det är ju ett resultat av den riksdagsbehandling
              vi haft här tidigare att det har blivit lättare och bättre. Men
              vi har kvar den här lilla skamfläcken: Är det så att ett fordon
              dumpas någonstans, det kan vara stulet eller ha kommit dit på
              annat sätt, och en markägare påtalar att nu råkar det stå ett
              fordon vid vägkanten på just min mark, då är det markägaren av
              alla som ska stå för kostnaden för att forsla bort det dumpade
              fordonet. Det är ju ingen logik i det.
            </seg>
            <seg n="4061c47f">
              Jag tar dock fasta på det Brandin säger här: Vi får återkomma
              om det behövs. Det här borde vi kunna vara överens om att se till
              att åtgärda så att det blir bra.
            </seg>
            <seg n="0a7b3c89">
              När det gäller registerhållningsavgiften är det kanske en för
              liten fråga att bråka om och ta kammarens dyrbara tid i anspråk
              för. Men nog är det svårt att se att någon annan myndighet eller
              något kommunalt organ skulle kunna klara av att hantera fakturor
              för 35 kr styck. Jag har aldrig hört talas om det tidigare. Jag
              tog hundskatten som exempel, och den avskaffades ju just därför
              att den kommunala kostnaden för att hantera varje enskild faktura
              var större än 100 kr. Åtminstone var det så i min hemkommun Hudiksvall.
            </seg>
            <seg n="9b6ae32b">
              Men låt oss inte bråka för mycket om detta. Det förefaller vara
              en av de avgifter som borde kunna avskaffas och läggas in någon
              annanstans så att man får kostnaden täckt.
            </seg>
          </u>
          <note type="speaker" n="11e16a95">
            Anf. 176 JAN-EVERT RÅDHSTRÖM (m) replik:
          </note>
          <u who="Q6086417" xml:id="i-a94ff361d954284b-3" n="aa02561c">
            <seg n="6f24b1c2">
              Herr talman! Brandin förvånas över att vi moderater reserverar
              oss, bland annat för det här med fordonsskyltningen. Han säger
              att detta är på gång och undrar om det skulle gå fortare om vi
              fick det tillkännagivande som vi vill ha. Tyvärr, Brandin, är
              jag nog rädd att det inte skulle hända någonting även om vi finge
              ett tillkännagivande. Den erfarenheten är ju ganska stor i trafikutskottet:
              Vi ger tillkännagivanden år efter år, och ingenting händer. Vi
              moderater anser dock att vi måste reservera oss för att försöka
              markera vikten av att någonting ska hända någon gång.
            </seg>
            <seg n="759daa6e">
              När det gäller pengarna till registerhållningsavgiften som Sven
              Bergström frågade om förut förvånar detta mig, i likhet med Sven
              Bergström. Brandin sitter med i Vägtrafikskatteutredningen, och
              där är vi överens om att kostnaden för att skicka ut detta är
              65 kr per avi. Det har inte Brandin någon avvikande mening om.
              Nu går det bra med 35 kr. Det vore förvånansvärt om vi inte skulle
              kunna försöka finna något i det registret. Eller tänker Brandin
              kanske olika i olika sammanhang?
            </seg>
            <seg n="0ee13029">
              Jag ska lite grann gå tillbaka till detta med släpvagnsvikter.
              Jag har tyvärr inte så mycket tid på mig i dessa inlägg. Jag måste
              fråga Brandin om det inte är anmärkningsvärt att vi inte kan gå
              vidare när det gäller släpvagnsvikter. Ni vill ju agera inom EU
              i andra frågor. Vad tycker Brandin om att exempelvis en Volvo
              S 60 som är typad för 1 600 kilo får dra 1 490 kilo eller att
              en Volvo X 90 som är typad för att få dra 2 250 kilo de facto
              får dra 760 kilo? Var finns logiken? Säg det till Sveriges hästfolk
              så att de har det från kammaren när de är tvingade att köra en
              sämre bil!
            </seg>
          </u>
          <note type="speaker" n="11c70046">
            Anf. 177 CLAES-GÖRAN BRANDIN (s) replik:
          </note>
          <u who="Q5584861" xml:id="i-c7b5b5192be7f2cf-3" n="214baf66">
            <seg n="56f72765">
              Herr talman! Det är tur att det inte är så många åhörare på läktaren
              när vi håller på och diskuterar 35-kronor eller 65-kronor. Annars
              skulle de undra vad vi egentligen håller på med. Jag ska inte
              gå in närmare på det.
            </seg>
            <seg n="540d5e59">
              När det gäller släpvagnsvikter är det just detta vi har sagt
              i vårt tillkännagivande: Låt oss nu hantera detta inom ramen av
              3 ½ ton som högsta vikt när det gäller både totalvikt och tjänstevikt,
              så får vi väl se vad det blir. Vi tror att man kommer att hitta
              lösningar på detta.
            </seg>
            <seg n="27aff9d3">
              Vi är i alla fall överens när vi diskuterar en sak: Om det skulle
              bli de nya reglerna som har blivit presenterade för oss inom EU
              som gäller är det helt klart att sådana vikter accepterar vi inte.
              Där hoppas jag att vi från Sveriges sida gör vår talan hörd inom
              EU.
            </seg>
          </u>
          <note type="speaker" n="db2243d4">
            Anf. 178 JAN-EVERT RÅDHSTRÖM (m) replik:
          </note>
          <u who="Q6086417" xml:id="i-a94ff361d954284b-4" n="aa02561c">
            <seg n="5a013633">
              Herr talman! Utskottet skriver ändå i sitt ställningstagande:
              Utskottet är inte nu berett att ta något initiativ för att ompröva
              den sammanlagda viktgränsen.
            </seg>
            <seg n="195c7873">
              Denna fråga har Moderata samlingspartiet drivit sedan 1999. Vi
              har nått, vill jag påstå, en delseger med dagens betänkande. Jag
              hyser en viss förhoppning med tanke på det citat jag läste upp.
            </seg>
            <seg n="d1445d3e">
              Nu säger Brandin: Vi får se vad det blir. Låt mig inte behöva
              vänta i fem år på att Brandin kommer till insikt och tar nästa
              steg! Låt oss bli lite snabbare, så kanske jag inte behöver stå
              och gnälla på Brandin och det socialistiska blocket, som jag kallade
              det tidigare, i den här frågan! Låt oss på saklig grund kunna
              säga till de svenskar som har en Volvokombi, en Saab eller andra
              större bilar att det är klart att ni ska använda den bil som är
              mest lämpad när ni ska dra ert släp och inte behöva ta en mindre
              och ur trafiksäkerhetssynpunkt sämre bil. Det tror jag skulle
              vara till gagn för vår svenska bilindustri och för trafiksäkerheten.
            </seg>
            <seg n="34773097">
              Brandin skulle också på ett logiskt sätt kunna förklara för våra
              medborgare vad det är för beslut vi fattar i kammaren. Här har
              nämligen Brandin uppenbara problem med att förklara logiken.
            </seg>
          </u>
          <note type="speaker" n="9d5fbaa0">
            Anf. 179 CLAES-GÖRAN BRANDIN (s) replik:
          </note>
          <u who="Q5584861" xml:id="i-c7b5b5192be7f2cf-4" n="214baf66">
            <seg n="d727fe82">
              Herr talman! Jag tycker att Jan-Evert Rådhström i alla fall ska
              vara glad att vi har tagit det här steget. Nu får vi se vad det
              här blir.
            </seg>
            <seg n="c7af4a4e">
              Jag var lite irriterad över alla de reservationer man har från
              Moderaternas sida. Nu har inte Jan-Evert någon mer replik, men
              fordonskontrollen och förarprövningen har vi olika uppfattningar
              om. Vi vill behålla monopolet; ni vill inte ha det. I fråga om
              fordonsvikterna säger nu Jan-Evert själv att vi har tagit ett
              steg. Det blir ett tillkännagivande, och så får vi se vad som
              kommer ut av det.
            </seg>
            <seg n="32ffb74e">
              Fyrhjulingarna och fordonsskyltningen ser man över. Ändå måste
              Moderaterna hela tiden reservera sig för detta. Visst tar detta
              längre tid att få igenom.
            </seg>
            <seg n="9c64b4b6">
              Det är ändå på det viset när det gäller Moderaterna, om jag får
              avsluta med det, herr talman, att de kanske även i frågor om avregleringar
              skulle låta riksdagens utredningstjänst se på effekterna. Jag
              tror att det kommer att komma till ett liknande resultat som vid
              genomgången av den ekonomiska politiken. Ni kanske byter fot även
              denna gång.
            </seg>
            <seg n="370995e5">
              Om ni inte vill vända er till RUT kan vi socialdemokrater erbjuda
              oss att ställa upp med en värdering av effekterna. Jag tror att
              även vi kommer att komma till samma resultat.
            </seg>
          </u>
          <note type="speaker" n="74f71468">
            Anf. 180 KARIN THORBORG (v):
          </note>
          <u who="Q4982620" xml:id="i-e089d428fe0ba035-0" n="9d7ee97c">
            <seg n="334c2031">
              Herr talman! Vänsterpartiet har inga reservationer i det här
              betänkandet men har naturligtvis synpunkter. Jag skulle vilja
              kommentera några punkter.
            </seg>
            <seg n="1778dc11">
              Många av de frågor som finns med i betänkandet har behandlats
              flera gånger tidigare och har alltså utsatts för prövning. Så
              är till exempel fallet med frågan om avreglering av fordonskontrollen.
            </seg>
            <seg n="263c5fc2">
              Flera gånger tidigare har utskottet uttalat sig mot att ensamrätten
              för Svensk Bilprovning ska avskaffas. Skälen har tidigare varit
              ett intresse av att främja en hög trafiksäkerhet, en god miljö
              och en regional balans. Det här är en fråga som berör väldigt
              många människor. 5,5 miljoner besiktningar genomfördes år 2003.
            </seg>
            <seg n="50e3bce1">
              Det har tidigare varit problem med köer. Men de har minskat de
              senaste åren genom aktiva åtgärder. Bilprovningen gör nu den bedömningen
              att man har god förmåga att hantera kundtillströmningen.
            </seg>
            <seg n="f3fe512f">
              Vi tycker att det är viktigt att sådan här verksamhet finns i
              hela landet, i storstäder, på mindre orter och i glesbygd. Det
              är också viktigt att den är likvärdig var än i landet den finns.
              Det ska ställas samma krav på bilarna, så att inte säkerheten
              försämras var än besiktningen sker.
            </seg>
            <seg n="a88d299f">
              För oss i Vänsterpartiet är säkerhetsaspekten viktigast, som
              har nämnts här tidigare också. Vi tror inte att det blir bättre
              om fler konkurrerar om bilkontrollerna. Trafiksäkerhet är inte
              någonting som man konkurrerar om. Därför ser vi inte att det nu
              framkommit några skäl som ger anledning till ett ändrat ställningstagande
              från vår sida. Därmed är vi inte bakåtsträvare, som vi har hört.
              Vi är realister, och vi är för trafiksäkerhet.
            </seg>
            <seg n="bee53fdf">
              Den andra punkten jag vill kommentera är förarprövningen. Precis
              som med bilkontrollerna är det en fråga som har varit uppe många
              gånger tidigare. För närvarande är det Vägverket som är den myndighet
              som har till uppgift att utföra kunskapsprov och körprov för utfärdande
              av körkort. Vi anser det vara av största vikt att det är någon
              instans som inte har något eget intresse som ska utföra prövningen.
              Ett oberoende organ utan eget intresse har den största möjligheten
              att garantera fortsatt trafiksäkerhet.
            </seg>
            <seg n="a62d4677">
              Det har varit problem med långa väntetider. Men såvitt vi kan
              se är det problemet avhjälpt. Här har faktiskt Vägverket lyssnat
              på den kritik som har funnits och vidtagit olika åtgärder för
              att ge service och anpassa sig till kundernas önskningar. I ett
              samtal som jag hade i går med Lars Gustavsson på STR, Sveriges
              Trafikskolors Riksförbund, uppgav han att det inte fanns några
              köer längre. Det är hans ord, inte mina.
            </seg>
            <seg n="ca1c397a">
              I det sammanhanget skulle jag vilja flytta fokus också från själva
              prövningen till utbildningen. Den borde vara väldigt viktig i
              sammanhanget. Den får inte utarmas mer. Den borde förbättras,
              kvalitetssäkras och innehålla fler obligatoriska delar.
            </seg>
            <seg n="172790a0">
              Alltfler, speciellt unga killar, väljer att inte ta några lektioner
              alls utan försöker att ta den lättaste vägen till körkort. Det
              här ställer allt högre krav på att förarprövningen kvalitetssäkras
              och är likvärdig var den än äger rum.
            </seg>
            <seg n="73ea6fb5">
              Det sista jag vill kommentera är punkten Identifiering av fordonsförare.
              Snitthastigheterna på våra vägar ligger över de högsta tillåtna
              farterna. Den omfattande fortkörningen är en av de viktigaste
              orsakerna till att över 500 människor dör i trafiken varje år
              och gör det svårt att nå nollvisionens mål.
            </seg>
            <seg n="0589e349">
              Automatisk hastighetsövervakning med kamera är ett mycket effektivt
              sätt att få ned hastigheten och rädda liv. Det är angeläget att
              kameraövervakningen fungerar så effektivt som möjligt för att
              trafiksäkerhetsvinsterna ska kunna tas till vara fullt ut.
            </seg>
            <seg n="7d16a112">
              För att rätt person ska kunna ställas till svars för hastighetsförseelsen
              krävs det möjligheter att identifiera föraren. I grannländerna
              har man löst det genom att fordonsägaren är skyldig att uppge
              vem han lånat ut fordonet till om det inte är han själv som kör.
              Vi har motionerat om att regeringen bör lägga fram ett lagförslag
              som innebär att motsvarande också ska diskuteras i Sverige. Det
              är också i enlighet med vad Rikspolisen tycker. Här är vi alltså
              i gott sällskap.
            </seg>
            <seg n="bc1d4771">
              Nu har vi fått vara med i arbetet på en utredning som heter just
              Ägaransvar vid trafikbrott, där våra synpunkter har fått gehör,
              såvitt vi har förstått. Därför har vi avstått från att reservera
              oss mot det här betänkandet.
            </seg>
          </u>
          <note n="e7733a78">
            Överläggningen var härmed avslutad.
          </note>
          <note n="3179386f">
            16 § Vissa näringspolitiska frågor
          </note>
          <note type="speaker" n="eb8bd067">
            Anf. 181 PER BILL (m):
          </note>
          <note n="d3c7a88d">
            Herr talman! Låt mig inledningsvis yrka bifall till reservation
            1 under punkt 1.
          </note>
          <u who="Q5575977" xml:id="i-8c7e9cac199d5a01-0" n="0eb34570">
            <seg n="2d485095">
              Det här betänkandet, som handlar om vissa näringspolitiska frågor,
              är fyllt med vackert prat om innovationspolitik. Men problemet
              är att vi har ett dåligt klimat för företag och ett ännu sämre
              klimat för företagare och innovatörer. Det handlar om osäkra spelregler,
              skyhöga skatter, krångliga regler samt sjukförsäkringsregler som
              missgynnar små och medelstora företag. Och det handlar om en arktisk
              riskkapitalmarknad som möjligen har tinat upp till att vara sval.
            </seg>
            <seg n="1b93f620">
              Vi har ett nyföretagande som ligger på en lägre nivå än det har
              gjort någon gång under de senaste tio åren. Det här är det riktiga
              problemet. Då hjälper det inte med vackra ord om innovationspolitik.
            </seg>
            <seg n="04e1567c">
              Herr talman! Det finns många olika små och större frågor i det
              här betänkandet. Jag hade den här gången tänkt fokusera, inte
              på forskning och utveckling eller på andra frågor som berörs lite
              försiktigt i det här betänkandet utan ägna mig åt en skogsfråga.
            </seg>
            <seg n="f32b9608">
              Om det inte vore så att det här var en så viktig fråga skulle
              det vara lätt att göra sig lite lustig och prata om en spånig
              historia eller hur det kan gå när träskallar bestämmer. Men det
              här handlar om träskiveindustrin, som under lång tid har tagit
              till vara sågspån och förädlat det till spånskivor.
            </seg>
            <seg n="bcede168">
              Nu har priserna skjutit i höjden, och det beror inte på att det
              går rasande bra för träskiveindustrin. Det beror på att regeringen
              har en energipolitik med ett skattesystem, en energibeskattning,
              som gynnar bioenergiproduktion. Det har lett till att i stället
              för att använda spånet för att göra spånskivor och möbler använder
              man det i dag av skatteskäl till att elda med.
            </seg>
            <seg n="a8bddca3">
              Herr talman! Det här är enligt vår uppfattning ett stort samhällsslöseri,
              och det går stick i stäv med idéerna om att vi så långt möjligt
              ska förädla varor i Sverige. Dessutom sker mycket av förädlingen
              i små och medelstora städer. Det här är också en glesbygdsfråga.
              Här tar man undan den fina råvaran. Med hjälp av skatter blir
              det billigare att elda upp den. Det är inte särskilt bra.
            </seg>
            <seg n="a7dc1b5d">
              Herr talman! Det var ett enigt utskott som pekade på att detta
              är ett problem. Sedan sönderföll det hela i flera grupper, där
              jag tillhör dem som tycker att vi ska sänka skatterna så att spånet
              kan göra nytta i möbler och i träskivor och inte i våra brännugnar,
              medan andra delar av utskottet var inne på att hitta på några
              subventioner. För att lösa ett politiskt skapat problem skapar
              man ett nytt politiskt skapat problem. Herr talman! Den typen
              av politik tror inte jag på.
            </seg>
          </u>
          <note type="speaker" n="9cc73233">
            Anf. 182 YVONNE ÅNGSTRÖM (fp):
          </note>
          <u who="Q4991064" xml:id="i-770d2c4d7c2d9df3-0" n="d4698121">
            <seg n="13329390">
              Herr talman! Sveriges tillväxt är inte ett naturtillstånd. Det
              är summan av allas insatser, hårda arbete och mod att satsa, investera
              och utveckla landets företag. När det går dåligt för näringslivet
              märks det direkt i den gemensamma delen av ekonomin. Då berör
              det oss alla. Så börjar en debattartikel av regionchefen för Företagarna
              i Västerbotten. Jag tycker att det är en bra beskrivning.
            </seg>
            <seg n="92ab85ce">
              Tillväxt är ett populärt ord, och regeringen har fört tillväxtsamtal
              med näringslivet under en ganska lång tid. Jag hoppas att det
              kommer ut något positivt av de samtalen.
            </seg>
            <seg n="d964950f">
              Näringspolitik innehåller en mängd delområden, och vi från Folkpartiet
              har i många fall inte samma uppfattning som regeringen och dess
              stödpartier. Vi har, tillsammans med ett eller flera av de andra
              borgerliga partierna, nio reservationer. Jag står självfallet
              bakom alla, men jag ska nöja mig med att yrka bifall till reservation
              4, som gäller kvinnors företagande.
            </seg>
            <seg n="ce028b1e">
              I dag på morgonen hade Nationellt resurscentrum för kvinnor bjudit
              in till ett frukostmöte, där vi fick mycket god information om
              hur deras arbete fortskrider. Jag känner mig väldigt imponerad
              av hur mycket som uträttas på lokal, regional och nationell nivå.
              Men för att kunna driva verksamheten vidare behövs en långsiktigt
              garanterad finansiering. Låt oss i höstens budgetarbete arbeta
              för detta i våra respektive partier. Det är inte alltid så lätt.
            </seg>
            <seg n="719805da">
              Vidare när det gäller kvinnors företagande vill jag säga följande.
              För att kvinnor och män ska orka och vilja starta och driva företag
              måste de grundläggande förutsättningarna för företagande ändras.
              Det är nödvändigt med kraftfulla regelförenklingar, rimlig företags-
              och kapitalbeskattning och en mindre rigid arbetsrätt om statens
              satsningar ska ge något resultat. Jag yrkar alltså bifall till
              reservation 4.
            </seg>
            <seg n="12b22198">
              Precis samma förutsättningar gäller för invandrares företagande.
              Det måste bli enklare att starta och driva företag. Skattesystemet
              måste reformeras, och så vidare.
            </seg>
            <seg n="bc6efaff">
              Även när det gäller innovationer och nyföretagande, som behandlas
              i reservation 1, kan samma synpunkter tas upp. Jag tycker att
              det framgår klart av våra olika reservationer, som jag här bara
              berört, men som var och en kan läsa, att det är förenklingar och
              förändrade skatteregler som är nyckelorden på en mängd områden.
            </seg>
            <seg n="de25fb5f">
              Jag vill också säga några ord om forskning och utveckling. Vi
              som står bakom reservation 7 är oroade över att Sverige har halkat
              efter ordentligt när det gäller att omsätta forskningsresultat
              i kommersiella produkter. Vi har framhållit ett antal gånger att
              regeringen måste ta dessa frågor på allvar. Men det har inte hänt
              mycket inte förrän OECD nyligen konstaterade att detta faktiskt
              är ett nyckelområde för svensk tillväxt. Och reaktionen blev ytterligare
              en utredning. Vi hoppas nu på konkreta förslag snart så att det
              blir konkreta produkter som resultat av forskningen.
            </seg>
            <seg n="53ee616a">
              I reservation 12 anför vi att den svenska turistnäringen i vissa
              avseenden borde ha goda förutsättningar att utvecklas. Men sanningen
              är här, liksom på andra områden av företagande, att de allmänna
              villkoren verkar i motsatt riktning. Vi betonar att det även på
              detta område är nödvändigt med genomgripande satsningar på en
              generellt verkande politik inte riktade satsningar.
            </seg>
            <seg n="15e75681">
              Just turismen är oerhört viktig för de glesbebyggda delarna av
              vårt land. I måndags besökte jag Hemavan i Västerbottensfjällen
              för ett möte med företagare inom fjällflyg, aktiviteter med mera.
              De är lindrigt sagt väldigt oroade över de aviserade regleringarna
              av landningar och starter i fjällvärlden. Om förutsättningarna
              för det som kallas för Heliski, fjällfiske med flygtransporter
              och annat försämras slår det stenhårt mot hela turismen. Det uppfattas
              av fjällborna och företagarna där uppe som klåfingrighet. De uttrycker
              det som att 08-orna och andra storstadsbor vill försämra möjligheterna
              för dem. Samtidigt tycks det vara okej att köra snabba motorbåtar
              i Helsingforss skärgård.
            </seg>
            <seg n="5697f614">
              Jag hoppas innerligt att miljöministern kommer att tänka om.
              Hon finns inte här nu, men hon kanske kan få en liten hint om
              detta. Sanningen är ju att de reguljära flyglinjerna, till exempel
              mellan Helsingfors och Grönland, som passerar över fjällvärlden
              på 3 000 meters höjd skapar mer och långvarigare buller än en
              helikopter som är borta från startplatsen snabbt efter landning.
            </seg>
            <seg n="2f6b41e9">
              Som jag har sagt tidigare: Jag står bakom samtliga reservationer
              där Folkpartiet finns med men yrkar, för att vi ska vinna tid,
              bifall till bara reservation 4.
            </seg>
          </u>
          <note type="speaker" n="6febda27">
            Anf. 183 MARIA LARSSON (kd):
          </note>
          <u who="Q447542" xml:id="i-e44547693e795745-0" n="838884cd">
            <seg n="9561b2e5">
              Herr talman! Det här betänkandet handlar om näringspolitiska
              frågor. År 1998 skrev Göran Persson en debattartikel där det stod
              att vi skapar 100 000 nya företag. Det fattas fortfarande 70 000
              av dem. Retoriken faller ganska platt till marken som så många
              gånger förr.
            </seg>
            <seg n="6a69c316">
              Dessvärre driver allt färre kvinnor i Sverige företag. De minskade
              med 3 100 förra året. Männen minskade med 4 400 personer. Betraktar
              man frågan över en längre tid blir det ännu värre. Sedan 1995
              har antalet manliga företagare minskat med 5,7 % och antalet kvinnliga
              företagare med 12 %. Nyföretagandet kan räknas i promille sett
              på antal invånare i alla län. Detta är Svenskt Näringslivs statistik.
            </seg>
            <seg n="659c0088">
              Det är intressant att se att 36 % av kvinnorna som i dag är anställda
              inom vård och omsorg säger att de skulle vilja starta egen verksamhet.
              De har kompetens och idéer. Det blir mycket siffror i dag, men
              ni är vakna! 60 % av landets sjuksköterskor anser att privata
              arbetsgivare har större flexibilitet och är mer nytänkande än
              offentliga arbetsgivare. Av privatanställda sjuksköterskor har
              61 % stort förtroende för sin arbetsgivare, men inom offentlig
              sektor är det bara 31 % som har stort förtroende för sin arbetsgivare.
              Vilken sektor att utveckla! Men detta är dessvärre inte möjligt
              i Socialdemokraternas Sverige.
            </seg>
            <seg n="ffa5784a">
              I måndags var jag i Halland och besökte några småföretagare.
              Samtliga var kvinnor. De berättade om sina svårigheter att hitta
              kapital och sin ovilja att anställa. Bara 200 000 av de 750 000
              företagen i landet har någon anställd.
            </seg>
            <seg n="6ea5a917">
              På en snickerifirma med 20 anställda har man haft bråttom den
              senaste tiden. Men att anställa fler har över huvud taget inte
              övervägts. Det märks. I dag har vi en öppen arbetslöshet på över
              6 %. Vi har en socialdemokratisk regering. Budskapet är att man
              tycker att det är för stor kostnad och för stor osäkerhet om man
              får fel person. Allt tyder på att bemanningsföretagen kommer att
              växa kraftigt. Detta sker under en socialdemokratisk regering.
            </seg>
            <seg n="2b0079ad">
              En kvinnlig hårfrisör från Bosnien ville överta en frisersalong
              med befintlig kundkrets. Hon tog av egna besparingar och skulle
              bara behöva låna 75 000 kr i bank. Hon fick nej på sin förfrågan.
            </seg>
            <seg n="faad2eb9">
              En medelålders kvinna sade upp sig som arbetsledare inom barnomsorgen,
              trött på ständiga neddragningar inom kommunal sektor och dåliga
              möjligheter att påverka sin situation. Hon tog alla sina sparpengar
              och startade tillsammans med sin bagarutbildade dotter ett konditori.
              Det blev en dyrköpt erfarenhet med en arbetstid på 7080 timmar
              i veckan. Jag hade aldrig trott att det var så tufft att vara
              företagare i vårt land sade hon.
            </seg>
            <seg n="fc9c8897">
              Berättelserna från Halland är en illustration om kamp i ordets
              rätta bemärkelse. Kristdemokraterna har förslag som skulle underlätta.
              Vi vill avskaffa förmögenhetsskatten, vilket skulle ge ett återflöde
              av satsningskapital som så väl skulle behövas i landet. Vi inför
              ett riskkapitalavdrag på 100 000 kr, och vi inför ett etableringskonto
              där man skattefritt kan avsätta egen lön för att spara ihop till
              en grundplåt till ett eget företag något som inte minst kvinnor
              saknar.
            </seg>
            <seg n="52a2f676">
              Herr talman! Innovationer kommersialiseras alltför sällan i vårt
              land. De industriella utvecklingscentrumen har haft en viktig
              uppgift att hjälpa till med produktutveckling åt den lille företagaren.
              IUC har ett regionalt ägande som ger regional utveckling. Jag
              beklagar djupt att regeringen tyvärr har undergrävt sin egen goda
              idé om IUC:s möjlighet att fungera därför att de inte får besked
              i tid om vilka pengar som kan disponeras i ett arbete som är mycket
              långsiktigt.
            </seg>
            <seg n="a64f8656">
              Herr talman! Denna debatt innehåller bekanta ämnen, varför vi
              överlag har begärt korta talartider. Vi vet nämligen av erfarenhet
              att det oftast är dövörat som vi möts av hos regeringen och att
              törnrosasömnen råder i Regeringskansliet. Då tjänar dessa debatter
              inte så mycket till. Då är det viktigare att väcka den opinion
              som finns ute i landet bland alla företagare som håller på att
              ge upp.
            </seg>
            <seg n="f086986c">
              Gnosjöupproret hade samling den 27 februari, och jag vill citera
              upprorsmakaren Stig Claesson. Han sade bland annat följande tre
              saker:
            </seg>
            <seg n="cc8a0afc">
              Herr talman! Den enda handlingskraft som går att skönja i detta
              betänkande är att regeringen med samarbetspartier nu ska ge statligt
              stöd till träskiveindustrin, eftersom samma regering infört elcertifikat,
              som gjort att man får mer betalt för sågspånet om man eldar det
              än om man gör spånskiva av det. Som vanligt fanns det då ingen
              konsekvensanalys om detta. Inte ens vänsterpartisten Beijer, som
              för övrigt är före detta ombudsman inom denna sektor, hade förutsett
              detta. Man får då som vanligt i stället rätta till i efterhand
              och göra små undantag här och där. Det är så regeringspolitik
              bedrivs. Ungdomar hemma skulle uttrycka saken så här: Det är väl
              ändå lite skämmigt.
            </seg>
            <seg n="2eab91ad">
              Herr talman! Jag vill yrka bifall till reservation 2, men jag
              står självfallet bakom samtliga våra reservationer.
            </seg>
          </u>
          <note type="speaker" n="ad88aa57">
            Anf. 184 LENNART BEIJER (v):
          </note>
          <u who="Q5568994" xml:id="i-f3c5582c00540beb-0" n="83f2009b" next="i-8f702e2d81e2e38c-0">
            <seg n="c89657a9">
              Herr talman! I vårt land har vi haft ett rationellt sätt att
              hantera strukturomvandlingar när företag av olika anledningar
              måste förändra sig och lägga ned. Vi har använt systemet med att
              samhället ser till, genom arbetslöshetsersättningar och andra
              åtgärder, att de människor som blir utan jobb kan komma tillbaka
              på andra ställen.
            </seg>
            <seg n="a867cd28">
              Jag vill hävda att det här är den riktigaste modellen. Men vi
              möter i dag tydligare och tydligare konkurrens mot detta sätt
              att hantera förändringar i industri och näringsliv över huvud
              taget.
            </seg>
            <seg n="97a6d811">
              Vi skrev en motion förra året med anledning av nedläggningar
              i Gislaved, Bengtsfors och Degerfors där vi ansåg att lönsamma
              anläggningar borde man kunna hantera på ett annat sätt, att enskilda,
              kommuner, fackliga organisationer och andra skulle kunna gå in
              och agera och ha rätt att få första tjing när den gamla företagsledningen
              inte vill driva verksamheten vidare. Hitintills har vi i majoriteten
              i utskottet diskuterat och gemensamt kommit fram till att den
              här frågan är viktig, att vi måste diskutera vidare och att vi
              måste hitta bättre sätt att hantera frågorna.
            </seg>
            <seg n="2d995726">
              Jag vill påstå att det har blivit allvarligare. För några veckor
              sedan kom budet om att Electroluxfabriken i Västervik med 500
              anställda ska läggas ned. Hade det varit en olönsam tillverkning
              hade väl ingen sagt så mycket om det. Men nu är det så att den
              här fabriken 2003 gjorde en vinst på drygt 150 miljoner kronor.
              Det är ganska bra. Ändå läggs den ned och ska flyttas till ett
              annat europeiskt land. I dag slås vi av budet att Bombardier,
              som gör tågvagnar, ska lägga ned, också med 500 anställda.
            </seg>
            <seg n="09460201">
              Vad det handlar om, herr talman, är inte att man gör normala
              strukturomvandlingar, utan om att det i Sverige är så billigt
              att lägga ned fabriker jämfört med hos konkurrenterna i Spanien,
              Frankrike och Tyskland. Där måste företaget vid nedläggningen
              kanske betala ut ett antal årslöner till varje anställd. I Sverige
              behöver inte företagen göra det, utan här klarar samhället av
              omställningen genom a-kassa och andra åtgärder.
            </seg>
            <seg n="d39785d1">
              Det här har naturligtvis mer och mer gjort att det blir en omöjlig
              konkurrenssituation. Om ett företag har flera industrier och ska
              lägga ned en av dem är det nästan alltid den svenska fabriken
              som det blir billigast att lägga ned.
            </seg>
            <seg n="3f792ee5">
              Det är synd att vi har fått den utvecklingen. Det är synd att
              Sveriges nationella system inte håller mot detta. Vi måste alltså
              hitta någon modell som gör att det blir samma konkurrenssituation
              mellan länderna när det gäller vilken industri som ska läggas
              ned. Dessutom är det självklart att vi måste se till att det blir
              ett stopp för olika stöd som vi vet utgår i andra länder till
              industrier som flyttar från Sverige.
            </seg>
            <seg n="bb818598">
              Här har fyra borgerliga företrädare klagat på företagsklimatet,
              och man vill ha förenklingar, en annan arbetsrätt och så vidare.
              Men inte en enda av dem har nämnt just detta stora problem, alltså
              att vi nu ser framför oss att industriverksamheter på löpande
              band flyttar ut från Sverige, inte beroende på arbetsrätt, dålig
              lönsamhet eller något annat som vi brukar prata om, utan därför
              att det är billigare att lägga ned industrin i Sverige.
            </seg>
            <seg n="c21007be">
              Ägarmakten bestämmer, och den tar inte samhällsansvar. Det blir
              samhället som får stå för kostnaderna.
            </seg>
            <seg n="fbbf04a2">
              Herr talman! Det är viktigt att både Sveriges riksdag och Sveriges
              regering rätt snabbt ser till att vi får en annan ordning. Detta
              kan inte godtas. Det borde vara uppenbart för alla.
            </seg>
          </u>
          <note n="c255e7a6">
            Därför yrkar jag bifall till reservation nr 15.
          </note>
          <u who="Q5568994" xml:id="i-8f702e2d81e2e38c-0" n="83f2009b" prev="i-f3c5582c00540beb-0">
            <seg n="4eef2db2">
              Det här betänkandet är däremot bra såtillvida att vi har tagit
              ett stort steg framåt för att lösa problemen för träskiveindustrin
              och indirekt också för vår stora svenska möbelindustri. Den här
              lilla delen av skogsindustrin har drabbats hårt av det ökade intresset
              för skogsråvara, som Per Bill så riktigt sade. Då undrar man:
              Borde det inte vara så att vi vill se till att den nödvändiga
              omställningen från kol, olja och uran i så hög grad som möjligt
              kan ske med hjälp av vårt eget skogsbränsle? Det måste väl vara
              en riktig utveckling? Samtidigt vill vi naturligtvis ha kvar en
              träskiveindustri och en möbelindustri.
            </seg>
            <seg n="88ad8c3b">
              I reservationen från Moderaterna och Folkpartiet säger man ungefär
              som Per Bill sade, att det är den svenska energipolitikens fel
              utan den skulle exempelvis träskiveindustrin vara kvar. Men då
              hade vi också haft en väldig massa olja och kol kvar.
            </seg>
            <seg n="fd1330b5">
              Därför vill jag ställa några frågor till Per Bill. Anser Moderaterna
              att det i dag skulle vara möjligt att drastiskt sänka skatten
              på olja? Moderaterna har naturligtvis rätt att vara kritiska mot
              energipolitiken i övrigt, men måste ambitionen ändå inte vara
              att försöka rädda träskiveindustri och möbelindustri i detta fall?
              Eller kan man bara enkelt säga att det är ert fel, att det är
              er energipolitik som gör alltihop?
            </seg>
            <seg n="8e60b234">
              Herr talman! Det finns både gott och ont i detta betänkande.
              Som sagt var yrkar jag bifall till reservation nr 15.
            </seg>
          </u>
          <note type="speaker" n="99229215">
            Anf. 185 PER BILL (m) replik:
          </note>
          <u who="Q5575977" xml:id="i-7b3036dac8fb885a-0" n="0eb34570">
            <seg n="7bfe2624">
              Herr talman! Efter att ha blivit nämnd vid namn fem gånger är
              jag väl nästan tvungen att gå upp i talarstolen.
            </seg>
            <seg n="2e393d6f">
              Jag tror att vi måste titta över möjligheterna att sänka koldioxidskatterna,
              framför allt som vi nu går över till ett system med handel av
              utsläppsrätter. Vi börjar att få en så komplex subventions- och
              skattepolitik inom energiområdet att jag tror att det finns goda
              chanser att sänka koldioxidskatten.
            </seg>
            <seg n="3fd87f94">
              Som framgår av vår reservation är vi mycket oroade över möbel-
              och träskiveindustrin. Vi vill verkligen inte sitta vid sidan
              av och titta på hur den går under på grund av tokiga skatter.
            </seg>
          </u>
          <note type="speaker" n="4ddd7c37">
            Anf. 186 LENNART BEIJER (v) replik:
          </note>
          <u who="Q5568994" xml:id="i-26aed338ca5a826a-0" n="83f2009b">
            <seg n="02d70c75">
              Herr talman! Per Bill och Moderaterna är väl ändå med på att
              det är bra om vi kan ha en energipolitik som gör att vi minskar
              användningen av både olja och kol. Det är alldeles självklart
              att de senaste årens medvetna politik i den riktningen har gjort
              att vi faktiskt har minskat på oljeanvändning och drastiskt fortsätter
              att minska.
            </seg>
            <seg n="b4fc5e09">
              En annan konsekvens har varit att vår svenska skogsråvara ända
              ned till lilla spånet har blivit värd någonting. Det börjar bli
              intressant att ge sig ut i skogen och hämta in den så kallade
              grönflisen som naturligtvis kommer att vara ett bra tillskott
              i värmeverken. Det har blivit lönsamt för skogsägare och entreprenörer
              att leta och hantera skogsråvaran så effektivt som möjligt. Det
              är en positiv utveckling.
            </seg>
            <seg n="3a98c4cc">
              Per Bill talar om att drastiskt sänka skatten på olja. Det innebär
              att hela den här utvecklingen kommer att stoppas upp. Det blir
              inte lönsamt att gå ut i skogen och hämta grönflis. Det möjligen
              Per Bill vinner är att den industri som i dag är hotad skulle
              få det lite enklare. Vore det inte bra att klara av bådeoch? Måste
              vi ha dålig miljö för att vi ska klara av vår industri? Går det
              inte att göra detta hand i hand?
            </seg>
          </u>
          <note type="speaker" n="60b27278">
            Anf. 187 PER BILL (m) replik:
          </note>
          <u who="Q5575977" xml:id="i-7b3036dac8fb885a-1" n="0eb34570">
            <seg n="e4a39e85">
              Herr talman! Jag tror inte att det är regeringens och Vänsterpartiets
              lysande energipolitik som har gjort att vi använder mindre olja
              för tillfället. Jag tror nog snarare att det är det högre marknadspriset
              på olja som har varit huvudorsaken till detta.
            </seg>
            <seg n="1c0a7825">
              Jag har ingenting emot grönflis. Jag har ingenting emot något
              energislag i sig. Jag tycker att vi ska hitta långsiktigt hållbara
              regler som gör att vi nu åter efter ett långt uppehåll kan få
              företag att göra långsiktiga investeringar i energianläggningar
              av alla upptänkliga slag, inklusive ny kärnkraft.
            </seg>
          </u>
          <note type="speaker" n="9ef8f77a">
            Anf. 188 LENNART BEIJER (v) replik:
          </note>
          <u who="Q5568994" xml:id="i-26aed338ca5a826a-1" n="83f2009b">
            <seg n="3f1aa394">
              Herr talman! Per Bill säger att han inte har något emot något
              energislag. Där skiljer han sig väldigt mycket från den förda
              energipolitiken. Tre partier, kanske med stöd från ett och annat
              ytterligare parti, anser att det är bra om vi kan minska användningen
              av olja, kol och uran. Då går det inte att säga att varje energislag
              ska klara sig utan åtgärder från statsmakten. Vi har vidtagit
              starka åtgärder som tillsammans med världsmarknadsprishöjningar
              på olja har gjort att oljekonsumtionen minskar och värdet på skogsråvaran
              ökar. Det är synd att Moderaterna vill rädda delar av industrin
              genom att drastiskt sänka oljeskatterna och därmed också öka miljöförstöringen
              i samhället.
            </seg>
          </u>
          <note type="speaker" n="23622ba4">
            Anf. 189 ÅSA TORSTENSSON (c):
          </note>
          <u who="Q271235" xml:id="i-a685401f46c4c985-0" n="3f1423a1">
            <seg n="689b68e6">
              Herr talman! Rubriken på betänkandet Vissa näringspolitiska frågor
              kan tolkas som om det inte var några större frågor att ta ställning
              till. Nu är det tyvärr inte på det viset. Det här betänkandet
              har väldigt viktiga frågeställningar kring innovationspolitik,
              nyföretagande och näringspolitik i brett perspektiv. Vi kan tyvärr
              konstatera att det återigen yrkas avslag från majoritetens sida
              på den här typen av viktiga frågor. Som Maria sade tidigare är
              det därför som vi begär väldigt korta talartider. Det kanske handlar
              om en trötthet från oppositionens sida. Man talar för döva öron.
            </seg>
            <seg n="74b3ac5e">
              Vikten av att få fart på den svenska tillväxten och därmed skapa
              nya arbetstillfällen kräver till exempel ett ganska viktigt riskkapital.
              Det kräver rimliga villkor för företagaren, och det kräver incitament
              för att människor ska kunna våga förverkliga sina drömmar. Det
              gäller att kunna omsätta forskning och utveckling till kommersiella
              produkter.
            </seg>
            <seg n="542580a9">
              Allt det finns i det här materialet. Alla dessa förslag avslås
              återigen.
            </seg>
            <seg n="4767dddf">
              Herr talman! Tillväxt har hos Socialdemokraterna blivit ett modeord
              som helst fylls med krav på etik och moral och kvotering i ett
              styrelserum. Att utgå ifrån formuleringar för krass och konkret
              verkstad och att lägga förslag så att nyföretagandet kan ta fart
              lyser fortfarande med sin frånvaro.
            </seg>
            <seg n="78dc8d2a">
              Det är beklagligt att förslag avslås som stärker möjligheten
              att få fram startkapital som en grundplåt för det egna företagandet
              och att ett eget risktagande skulle premieras genom införande
              av starta-eget-sparande. Det avslås utan att man lägger några
              större reflexioner kring detta.
            </seg>
            <seg n="787472c1">
              Det är likadant med hanteringen av kvinnors möjlighet att stärka
              sin position som företagare. Man kommenterar med att kvinnors
              företagande inte ska betraktas som problematiskt och i alla sammanhang
              kräva särskilda åtgärder för att utvecklas. Då kan jag fundera
              i vilken värld majoriteten befinner sig.
            </seg>
            <seg n="a69438b5">
              Jag vill också återkoppla till Nationellt kvinnligt resurscentrum
              som jag tidigare har träffat och pratat med. Deras representanter
              beskriver skillnaden på just kvinnligt och manligt företagande.
              Den kultur som i dag möter företagandet är mycket tydligt byggd
              på manliga normer, när man ska låna, när man möter myndigheter
              och när det gäller att få stöd för företagsidéer.
            </seg>
            <seg n="851f4280">
              Enligt Svenskt Näringsliv finns det tre gånger fler manliga företagare
              än kvinnliga. Trenden är dessutom negativ med allt färre kvinnor
              bland aktiva och nystartade företag.
            </seg>
            <seg n="ef3311f2">
              Sverige har en extremt könssegregerad arbetsmarknad genom den
              dominans som offentlig sektor har som kvinnors arbetsgivare.
            </seg>
            <seg n="e578c2f3">
              Herr talman! Man kan ju fortsätta att blunda och leva i tron
              att kvinnors förutsättningar är desamma som männens och att företagsklimatet
              generellt sett skulle vara fullt acceptabelt. Då blundar man hårt.
              Dessutom tror jag att man stoppar bomull i öronen för att man
              ska kunna fortsätta att leta i stjärnorna och få svar på varför
              kvinnor inte vill förverkliga sina drömmar genom att till exempel
              förverkliga sina företagsidéer.
            </seg>
            <seg n="ca4942da">
              Vi har en regering som gärna vill räkna kvinnor i de stora bolagens
              styrelserum men inte tänker en tanke på vad de kvinnorna ska komma
              ifrån. Vi har långt kvar till ett jämställt samhälle och mycket
              långt kvar till förutsättningar för kvinna såväl som man att kunna
              förverkliga sina drömmar i allmänhet såväl som drömmen att starta
              eget företag.
            </seg>
            <seg n="8b44af30">
              Med det som bakgrund tycker jag att det är beklagligt att man
              inte ställer sig bakom att ge möjligheter att följa de riktade
              statliga insatserna så att man kan både utvärdera och utkräva
              ansvar för de åtgärder som staten sätter in.
            </seg>
            <seg n="371efac2">
              Jag yrkar bifall till reservation 5. I övrigt ställer jag mig
              bakom de reservationer där Centerpartiet finns med.
            </seg>
          </u>
          <note type="speaker" n="1bb29213">
            Anf. 190 INGEGERD SAARINEN (mp):
          </note>
          <u who="Q4976383" xml:id="i-fd0c224f7f344deb-0" n="926179ce">
            <seg n="a611750f">
              Herr talman! I Sverige behövs det många företag som ger intressanta
              jobb. Det behövs en företagsam befolkning som kan ta sig för en
              massa saker. För att uppnå det här behövs naturligtvis en väldigt
              bra skola, och det är av mycket stor vikt för företagen att det
              finns en bra skola. Andra viktiga saker för företag är förstås
              att de har möjlighet att få kompetent personal och att de får
              möjlighet till kapital och en god infrastruktur. Det är centrala
              saker för ett bra näringsliv.
            </seg>
            <seg n="080ea1e3">
              När det gäller kapitalförsörjning har vi sett att Socialdemokraterna,
              Vänstern och Kristdemokraterna nyligen har förändrat förmånsrättsordningen
              med ett bortfall av mycket stora säkerheter för företagen. Det
              här kommer att kräva väldigt mycket kompensation i form av kapital
              till företagen. Det kommer inte att gå att kompensera, men det
              kommer i alla fall att behövas mycket stora insatser, mycket större
              än vad som annars skulle ha behövts. Det kommer att handla om
              både att hålla befintliga företag vid liv när banken drar in säkerheter
              för dem och att det behövs mycket såddkapital för ny företagsamhet.
              Jag vet att regeringen är intresserad av frågan om såddkapital,
              och det behövs ju verkligen mycket stora insatser här.
            </seg>
            <seg n="2033895a">
              En kompensatorisk faktor när det gäller kapital är de regionala
              kreditgarantiföreningarna. Det är en oerhört intressant utveckling
              när de kommer i gång och stöttar varandra ute i regionerna. Det
              här innebär också att det blir ett bättre samarbete mellan företag,
              vilket i sig kan vara en start för nya kluster.
            </seg>
            <seg n="05f110c5">
              Det skulle behövas lite mer kvinnlig touche även när det gäller
              klusterbildningarna, tror jag. I alltför hög grad handlar det
              nu om typisk högteknikföretagsamhet och sådant som brukar hänföras
              till mer manlig verksamhet. Det finns anledning att fundera på
              om man kunde bredda tankarna på vad kluster ska jobba med och
              ge stöd åt flera verksamheter. Kvinnor ska givetvis ha samma möjligheter
              som män det har de ju inte nu, inte på något sätt i näringslivet,
              inte när det gäller kapital och inte på andra sätt heller. En
              intressant sak är ju Regionalt resurscentrum. Representanter därifrån
              var här i morse och presenterade sin verksamhet, och det var väldigt
              roligt att träffa dem igen. De har en livaktig verksamhet, och
              det är viktigt att de får möjlighet att fortsätta med den. Jag
              tror att de kommer att kunna ha mycket stor betydelse för utvecklingen
              av kvinnors företagande i regionerna.
            </seg>
            <seg n="b9de79f4">
              En sak som gläder mig nu är att IUC äntligen har fått årets finansiering
              klarlagd. Det kunde ha skett tidigare, men det är positivt att
              den nu har blivit klarlagd i alla fall, nämligen pengarna som
              går till UPA-uppdragen. Jag tycker att IUC är en väldigt bra och
              viktig verksamhet och att UPA-uppdragen i allmänhet sköts alldeles
              ypperligt av dem. De är väl värda stöd.
            </seg>
            <seg n="b392cce2">
              När det gäller turismen, som vi också pratar om i det här betänkandet,
              är ju det allra viktigaste att vi ser till att det finns någonting
              som är värt att besöka. Det kan handla om både kultur, miljö och
              andra saker. Det måste finnas någonting som drar. Där vill jag
              peka på att om vi nu skulle vilja ha naturturism till Sverige
              av hög dignitet, vilket vi har möjlighet till eftersom vi har
              ett fantastiskt land, måste vi se till att vi inte förstör den
              miljö som skulle vara själva grunden för naturturismen. Till exempel
              är det inte så himla kul när fisken som man lyckats fiska upp
              egentligen är för giftig för att äta, vilket ju gäller laxen från
              Östersjön. Det är jätteroligt att fiska vildlax och annan lax,
              men det är inte så kul att den egentligen inte går att äta utan
              hälsofara. Det är viktigt att man ser till att det finns fin och
              intressant skog att besöka. Naturturism över huvud taget kräver
              att man bevarar någonting och inte bara ser till exploatering.
            </seg>
            <seg n="21d2353e">
              Forskning och utveckling spelar en central roll för innovationssystemet
              och för näringslivets konkurrenskraft. Det är väldigt viktigt.
              Social ekonomi är också en mycket intressant drivkraft, som vi
              bör stödja framöver. Det finns många olika stora funktioner i
              samhället, och det finns all anledning att se till att man får
              ekonomisk möjlighet att fortsätta.
            </seg>
            <seg n="8dd010b4">
              Punkten om företagsnedläggningar är den punkt där jag har yrkat
              bifall. Lennart Beijer har pratat mycket ingående om detta, och
              det kan få räcka.
            </seg>
          </u>
          <note type="speaker" n="4d8fe048">
            Anf. 191 CARINA ADOLFSSON ELGESTAM (s):
          </note>
          <u who="Q3375840" xml:id="i-adfc29d8ba23f120-0" n="1ba271ea">
            <seg n="bc215737">
              Herr talman! I dagens betänkande, Vissa näringspolitiska frågor
              , behandlas ett antal frågor till följd av motioner. Det rör sig
              om innovationer, nyföretagande, kapitalförsörjning, kvinnors,
              invandrares och ungas företagande, forskning och kompetensutveckling,
              social ekonomi, turism, design samt frågor med koppling till vissa
              industriområden. I stort sett kan vi säga att det rör sig om tillväxt,
              och det är ju ett kärt ämne för dagen.
            </seg>
            <seg n="c9eb7b48">
              När jag studerar de borgerliga reservationerna i vårt betänkande
              kan jag konstatera att de genomsyras av den vanliga borgerliga
              retoriken om hur svårt det är att driva företag i Sverige. Men
              kanske kan den självkritik som Fredrik Reinfeldt visat inom moderat
              skattepolitik också så småningom få fäste inom mytbildningen om
              det svenska företagsklimatet. Än så länge får vi leva med påståenden
              om Regelkrångel-Sverige och om tillväxtens nästan linjära samband
              med skattesänkningar för företagen.
            </seg>
            <seg n="9dd8c2ef">
              För att ändå nyansera denna bild tänkte jag läsa ur ett reportage
              i Aftonbladet den 10 mars. Det visar att verklighet och dikt inte
              behöver vara densamma. Rubriken lyder: Himmelrike för företag.
              Jag läser ur texten:
            </seg>
            <seg n="4d434108">
              Det är för krångligt att starta och driva företag i Sverige.
              Byråkratin dränker företagarna i papper. Dessutom dignar de under
              skattetrycket. Så brukar det heta.
            </seg>
            <seg n="87dddedd">
              Sanningen är att Sverige är mest företagarvänligt i hela Europa.
              Fråga Makhomood Abbas från Pakistan som gått till botten i frågan.
            </seg>
            <seg n="86016d56">
              Låga skatter och minimal byråkrati gjorde valet enkelt. Sverige
              var det mest attraktiva EU-landet att starta företagets risfabrik
              i.
            </seg>
            <seg n="c8d1561b">
              Vi kände oss inte trygga att investera i andra länder.
            </seg>
            <seg n="9b6e81aa">
              Sverige är rena himmelriket för företagarna. Det visar den rapport
              från EU-kommissionen om läget för de små och medelstora företagen
              i 19 europeiska länder under 2002.
            </seg>
            <seg n="390ee076">
              Allt detta vet den nöjde pakistaniern Makhomood Abbas, som efter
              två års noggranna efterforskningar ratat åtta andra EU-länder
              och valde att investera 30 miljoner kronor i en risfabrik i Sverige.
            </seg>
            <seg n="462feefd">
              Det har gått så enkelt så vi knappt tror att det är sant. De
              andra EU-länderna lovade helt enkelt runt och höll tunt.
            </seg>
            <seg n="e20e6ada">
              Det som jag nu läste upp är en bild direkt ur verkligheten från
              en företagare som har byggt upp sin fabrik nere i Åhus. För Makhomood
              liksom för alla andra som vill starta och driva företag handlar
              det om sjysta villkor, om trygghet i företagandet och om ett samhällsklimat
              som också kan ge trygghet för de anställda.
            </seg>
            <seg n="bcd5af4e">
              Det är precis så vi socialdemokrater ser på företagandet, och
              i ett större perspektiv på tillväxtens förutsättningar.
            </seg>
            <seg n="0c888181">
              För oss socialdemokrater handlar företagande inte enbart om företagare
              eller det enskilda företagandet utan om ett helhetsperspektiv.
              Det gäller naturligtvis att alltid ha bra förutsättningar för
              nyföretagande, att främja en god kapitalbildning och att se till
              att forskning och utveckling genom effektiva innovationssystem
              kommer företagandet till godo. Men det gäller också att se till
              att skapa resurser till skola, vård, omsorg, infrastruktursatsningar
              och sociala trygghetssystem för att nämna något. Ett bra samhälle
              för medborgarna och företagen måste innehålla bådeoch.
            </seg>
            <seg n="b6174c8f">
              Jag vill än en gång understryka att Sverige har en bra tillväxt.
              I nästan varje undersökning som görs på detta område får vi topplaceringar.
            </seg>
            <seg n="ffea7d54">
              Europeiska kommissionens senaste uppföljning av Lissabonstrategin
              visar att Sverige är det land som har flest topplaceringar i de
              olika jämförelserna. Sverige framhålls av EU-kommissionen som
              ett föredöme. Man säger särskilt att Sverige är ett föregångsland
              när det gäller ekonomiska reformer, sysselsättning, miljö samt
              forskning och innovation.
            </seg>
            <seg n="4caf26a6">
              Enligt World Economic Forums rapport om konkurrensförmågan i
              ett globalt perspektiv hamnar Sverige år 2003 på tredje plats
              när det gäller förutsättningar för företags konkurrenskraft, det
              vill säga hur sofistikerade företagen är och hur gynnsamt företagsklimatet
              är. Det är en förbättring mot förra årets sjätteplats.
            </seg>
            <seg n="ccd2bd82">
              En annan rapport rankar 29 länders förutsättningar att hantera
              framtidens utmaningar, till exempel i form av globalisering och
              teknisk utveckling. USA och Japan slår de flesta europeiska länder
              men inte Sverige, som rankas som nr 2.
            </seg>
            <seg n="b11cbd3e">
              Det innebär dock inte att vi kan slå oss till ro. Det sker hela
              tiden förändringar i vår omvärld som ställer krav på att vi följer
              med och utvecklas. Men det måste finnas trygghet i förändringarna.
              Det är då vi vågar ta steget. Detta är ett faktum som de borgerliga
              partierna tyvärr vägrar att förstå. Deras ständiga krav, så också
              i detta betänkande, på en uppluckrad arbetsrätt är beklagansvärt.
            </seg>
            <seg n="a70c99a3">
              Vem tror egentligen att människor vågar bejaka nya förutsättningar
              i en värld som är otrygg? Vi socialdemokrater tror inte på det.
              Därför måste vi ständigt hålla emot dessa krafter som driver de
              frågorna.
            </seg>
            <seg n="1cba22e3">
              I stället vill vi fokusera på utbildning och kompetensutveckling
              för alla, såväl företagare som anställda. Det är bara så vi kan
              vara med ute på marknaden och vara konkurrenskraftiga.
            </seg>
            <seg n="12c037ff">
              Herr talman! Vi vill se fler företagare och ge entreprenörer
              och innovatörer bättre möjligheter att omvandla sina idéer till
              framgångar. En ekonomi i balans har gett stabila förutsättningar
              med låga räntor och låg inflation. Regler och myndighetskontakter
              har förenklats. Flera skatter har sänkts. Regelförenklingsarbetet
              är en ständigt pågående process.
            </seg>
            <seg n="9ceede1d">
              En viktig del av företagandet och innovationerna är tillgången
              till riskkapital. Det är rentav avgörande för företagen. Här har
              staten tagit en del av ansvaret när konjunkturen har dalat.
            </seg>
            <seg n="b09beab9">
              Samtidigt har vi kunnat konstatera att det har saknats finansieringsmöjligheter
              i tidiga skeden. Därför vill jag uttrycka mig positivt om regeringens
              initiativ att inleda förhandlingar med ett antal aktörer för att
              stärka rollen vid finansiering i tidiga skeden. Det är viktigt
              att hela samhället är med här. I första hand är det kapitalmarknaden
              som ska vara med på affärsmässiga grunder.
            </seg>
          </u>
          <note n="21f50240">
            Herr talman! Jag avslutar med att yrka bifall till förslagen
            i näringsutskottets betänkande NU10 och avslag på samtliga motioner
            och reservationer.
          </note>
          <note type="speaker" n="00f31e09">
            Anf. 192 MARIA LARSSON (kd) replik:
          </note>
          <u who="Q447542" xml:id="i-e44547693e795745-1" n="838884cd">
            <seg n="47ba7c6a">
              Herr talman! Jag tvekade länge att begära en replik. Det känns
              inte meningsfullt. Det känns som om regeringen och dess företrädare
              i riksdagen lyssnar väldigt lite på de förbättringsförslag som
              faktiskt presenteras av olika partier här i riksdagen. Därför
              känns det inte särskilt meningsfullt att diskutera med Socialdemokraternas
              företrädare i debatten.
            </seg>
            <seg n="5a3727f6">
              Ändå kan jag inte avhålla mig från att ge en motbild mot den
              beskrivning som till stor del hämtas ur det icke riktigt neutrala
              organet Aftonbladet. Det är en bild och en sorts statistik som
              Carina presenterar. Det finns annan statistik som visar att nyföretagandet
              är lågt i Sverige. Den visar att antalet företag per 1 000 invånare
              är lågt i Sverige i europeiskt perspektiv och i OECD-perspektiv.
              Bland 20 OECD-länder ligger Sverige på sjuttonde plats när det
              gäller nyföretagande.
            </seg>
            <seg n="0bc80283">
              Jag kan inte förstå att inte regeringen är bekymrad. Jag skulle
              vara det om jag satt vid regeringsmakten. Arbetslösheten ökar
              och den öppna arbetslösheten är nu över 6 %. Och man är nöjd!
              Jag förstår det inte. Jag skulle vara djupt bekymrad. Jag skulle
              göra som man gör i många av de omkringliggande länderna och säga:
              Vi vill göra allt vi kan för att förbättra möjligheterna för näringslivet,
              för att fler människor ska våga starta och driva företag.
            </seg>
            <seg n="8046de6c">
              Man kommer dragande med att vi har låg bolagsskatt. Den vill
              regeringen sänka, fast det är den minst skadliga skatten. Det
              är den skatt vi från Kristdemokraternas sida vill höja, för det
              handlar om att beskatta ett reellt kapital, inte att beskatta
              bundna tillgångar som belastar näringslivets verksamhet.
            </seg>
            <seg n="23b21106">
              Av de 100 000 företag som utlovades fattas fortfarande 70 000.
              När kommer de, Carina Elgestam?
            </seg>
          </u>
          <note type="speaker" n="a6b11493">
            Anf. 193 CARINA ADOLFSSON ELGESTAM (s) replik:
          </note>
          <u who="Q3375840" xml:id="i-adfc29d8ba23f120-1" n="1ba271ea">
            <seg n="a37f07f7">
              Herr talman! Det är ett märkligt inlägg som Maria Larsson gör.
              Vi kan börja med tidningen Aftonbladet. Man kan tycka vad man
              vill om den tidningen och deras journalister. Det är i alla fall
              verklighet. Den här företagaren finns. Han finns nere i Åhus.
              Jag har själv träffat honom, för ett år sedan. Det är väl ändå
              en bild av verkligheten, en verklig företagare. Det tycker jag
              inte att man kan nonchalera på ett så enkelt sätt som Maria Larsson
              och Kristdemokraterna faktiskt gör.
            </seg>
            <seg n="25ce0383">
              Att säga att det inte är någon idé att begära replik för att
              vi ändå inte lyssnar är också ett mycket märkligt sätt att hantera
              en så viktig fråga som företagandet på. Då är det väl ännu viktigare
              att vi debatterar och framför våra åsikter.
            </seg>
            <seg n="90a857ab">
              Självklart är vi inte nöjda, vare sig med företagandet eller
              arbetslösheten. Vi ser en alltmer ökad arbetslöshet, det är riktigt.
              Men det beror ju inte på att vi har en dålig politik i Sverige.
              Det handlar om det internationella. Vi påverkas av vad som händer
              internationellt, i hela världen. Det går inte så bra i hela världen.
              Det har vi sett de senaste åren. Nu har det kommit även till Sverige.
            </seg>
          </u>
          <note type="speaker" n="5c452a11">
            Anf. 194 MARIA LARSSON (kd) replik:
          </note>
          <u who="Q447542" xml:id="i-e44547693e795745-2" n="838884cd">
            <seg n="2ef138c1">
              Herr talman! Just det, och då vidtar andra länder åtgärder. De
              avskaffar sin förmögenhetsskatt för att få tillbaka ett kapitalflöde
              in i landet som blir det satsningskapital som kan stärka näringslivet.
              Problemet här, Carina Elgestam, är att regeringen inte vidtar
              de nödvändiga åtgärderna för att vi ska kunna behålla jobben i
              landet. Det är det som upprör mig, och det är därför jag är bekymrad
              över att man har så små öron att lyssna med och så stor mun att
              alltid tala med.
            </seg>
            <seg n="9357f0c0">
              Det är en verklighetsbild av en företagare som framkom i Aftonbladet.
              Jag har mött hundratals andra som har en annan bild av sin situation.
              Jag gav några exempel i mitt anförande. Jag vet inte om Carina
              lyssnade på det, men det är också verklighetsbilder. De verklighetsbilderna
              är mycket mer frekventa hos mig än den verklighetsbild som omnämndes
              här.
            </seg>
            <seg n="0867ec7b">
              Var femte småföretagare tänker dra sig tillbaka de närmaste åren.
              Nutek har presenterat att det riskerar att minska antalet jobb
              med ytterligare 8 000. Omkring 200 000 företag med uppemot 400
              anställda kommer de närmaste tio åren att ställas inför frågan:
              Ska vi fortsätta eller lägga ned?
            </seg>
            <seg n="50b4dac8">
              Det jag möter när jag reser runt i Sverige, och det gör jag mycket,
              är många tappade sugar. Det jag ser när Gnosjöupproret samlas
              är att de håller på att ge upp. De är arga, de har nävarna i luften
              och säger: Allt lastas på oss. Vi klarar inte mer. Vad de behöver
              är en klapp på axeln, ett uppmuntrande ord och faktiskt handling.
            </seg>
            <seg n="9df5c38c">
              Det händer ju ingenting. Det är brist på handlingskraft, sade
              Gnosjöupprorets upprorsledare Stig Claesson. Det är precis det
              vi känner. Det vi skriver, det vi tycker, de goda förslag vi lämnar
              tas inte till vara. Man fortsätter att sitta på sin piedestal
              och från regeringens sida säga: Allt är bra. Kanske lite inte
              är bra, men det mesta är väldigt bra.
            </seg>
            <seg n="63a061ed">
              Jag tycker att det finns all anledning, i den internationella
              värld som vi lever i, att faktiskt anstränga sig för att förbättra
              näringslivsklimatet, som är grunden för att vi också ska ha en
              välfärd i det här landet.
            </seg>
          </u>
          <note type="speaker" n="9aa2b56a">
            Anf. 195 CARINA ADOLFSSON ELGESTAM (s) replik:
          </note>
          <u who="Q3375840" xml:id="i-adfc29d8ba23f120-2" n="1ba271ea">
            <seg n="8603e965">
              Herr talman! Jag kan förstå om företagarna i Gnosjö som ingår
              i Maria Larssons valkrets tappar sugen om Maria Larsson och Kristdemokraterna
              är där och talar på det sättet som hon gör här om företagande
              i Sveriges riksdag. Vem vill då tro på att man kan vara företagare
              i Sverige?
            </seg>
            <seg n="87ee36c4">
              Under de inlägg som Maria Larsson och Kristdemokraterna har haft
              har ni bara talat om hur dåligt det är i Sverige. Det är bara
              dystert, dystert och dystert. Det är inte sanningen. I så fall
              målar Maria Larsson och Kristdemokraterna fel bild till företagarna.
              Det är inte svårt att driva företag i Sverige.
            </seg>
            <seg n="8c58fd15">
              Maria Larsson träffar företagare. Tänk att det gör vi socialdemokrater
              också, och det hela tiden. När jag träffar företagare är det ytterst
              sällan de tar upp dessa olika problem. Det handlar snarare om
              andra saker som exempelvis tid. Sedan tar de upp frågor om riskkapital
              och möjligheterna att få pengar till att utveckla. Det har vi
              tagit på allvar och jobbar aktivt med. Vi ser fram emot det förslag
              som ska komma om delningen av bland annat Industrifonden.
            </seg>
            <seg n="df50d160">
              Jag tror att det är bättre att vi börjar tala om att det går
              att driva företag i Sverige och att det är positivt att driva
              företag i Sverige. På det sättet får vi fler människor som är
              beredda att bli företagare.
            </seg>
          </u>
          <note type="speaker" n="c75312dd">
            Anf. 196 LENNART BEIJER (v) replik:
          </note>
          <u who="Q5568994" xml:id="i-26aed338ca5a826a-2" n="83f2009b">
            <seg n="89a1f6e5">
              Herr talman! EU-kommissionen anser att Sverige är ett himmelrike
              och paradis för företagen. Jag tror att det säkert är en riktig
              bedömning.
            </seg>
            <seg n="cf902cbd">
              Här i debatten har jag försökt att föra fram ett problem, nämligen
              att företag alltför lätt kan flytta från Sverige och lägga ned
              sin verksamhet. De borgerliga partierna har inte haft särskilt
              mycket att säga om det problemet fastän det kanske till och med
              är så att vi har så pass bra förutsättningar för företagen att
              det går för långt i vissa fall.
            </seg>
            <seg n="023a3d83">
              I den borgerliga reservationen från m och fp säger man så här
              i de första raderna: Grundläggande för vår syn på bland annat
              företagande är att den enskildes äganderätt ska värnas mot alla
              former av socialistiskt inspirerade ingrepp.
            </seg>
            <seg n="1d3f147c">
              Jag vet att Carina Adolfsson Elgestam står bakom majoritetens
              yttrande, som jag tycker är relativt bra. Det tar upp att det
              finns ett problem och att det måste åtgärdas. Vad kan vi tänka
              oss för framtiden för att undvika att vår arbetsmarknadspolitik
              där vi tar ansvar för anställda råkar i väldig konflikt med andra
              länders annorlunda former så att svenska företag blir så billiga
              att lägga ned?
            </seg>
            <seg n="50c80e4a">
              Har vi någon möjlighet att komma till skott och åtminstone försöka
              vidta de åtgärder som går i den här frågan?
            </seg>
          </u>
          <note type="speaker" n="5a3a4274">
            Anf. 197 CARINA ADOLFSSON ELGESTAM (s) replik:
          </note>
          <u who="Q3375840" xml:id="i-adfc29d8ba23f120-3" n="1ba271ea">
            <seg n="47122cc2">
              Herr talman! Det är en balansgång. Det handlar som människans
              tragedi att bli arbetslös. Ibland ser vi företag som flyttar fast
              de går bra. Det är precis vad som nu händer nere i Kalmar län
              och på flera platser. Det är oerhört svårt som anställd att förstå
              vad som egentligen händer.
            </seg>
            <seg n="84fa5ca5">
              Att därifrån gå till att vi skulle ha en form av lagstiftning
              där man har rätt som anställd att ta över företaget tror jag inte
              är den rätta vägen. Vi måste hitta en väg som ligger mittemellan
              där det finns en möjlighet att som anställd skapa ett kooperativ
              eller på annat sätt behålla företag eller driva en form av liknande
              företag.
            </seg>
            <seg n="4ab3795d">
              Att göra som sägs i motionen från Lennart Beijer och Vänsterpartiet
              tror vi inte att vi klarar. Det måste ske på marknadens villkor.
              Marknaden är tuff ibland inte minst när det gäller företagande
              och företagsnedläggelser. Men när det sker utan att det finns
              ekonomisk grund blir vi lika bestörta varje gång.
            </seg>
          </u>
          <note type="speaker" n="9a31567f">
            Anf. 198 LENNART BEIJER (v) replik:
          </note>
          <u who="Q5568994" xml:id="i-26aed338ca5a826a-3" n="83f2009b">
            <seg n="8fd13a25">
              Herr talman! Det är klart att det är en balansgång. Det inser
              vi också. I många av de fall som jag räknade upp förut är det
              inte så väldigt enkelt för ens en bra organiserad fackklubb att
              försöka fortsätta driften. Man kan naturligtvis tänka sig andra
              varianter och annan hjälp. I dag har inte någon rätt att gå in
              och ta över driften. Ett företag som lägger ned har rätt att stoppa
              alla som vill in på den arbetsplatsen.
            </seg>
            <seg n="3c50e75e">
              Det är naturligtvis marknadens villkor. Jag tycker ändå att marknadens
              villkor förstärks ytterligare om den som lägger ned samma fabrik
              i Spanien eller Frankrike får en kostnad på ett par hundratusen
              och kanske en halv miljon per anställd medan det i Sverige inte
              kostar någonting per anställd. Då kan man inte ens säga att marknadens
              funktion upprätthålls. Det förstärker bara möjligheten att lägga
              ned just i vårt land.
            </seg>
            <seg n="25e90379">
              Det är ett problem som vi inte kommer ifrån. Vi måste på något
              sätt hitta den balanserade vägen för att stoppa den utveckling
              som just nu är i full gång.
            </seg>
          </u>
          <note type="speaker" n="ec29a900">
            Anf. 199 CARINA ADOLFSSON ELGESTAM (s) replik:
          </note>
          <u who="Q3375840" xml:id="i-91ceaf012e5cd9b7-0" n="1ba271ea">
            <seg n="99c388a3">
              Herr talman! Vi är överens om att det finns ett problem. Men
              det är också en annan sak. När vi jämför oss i Sverige med andra
              länder och hur företagsnedläggelser går till är det viktigt att
              vi kommer ihåg att vi i Sverige har ett helt annat upplägg vad
              gäller kollektivavtal.
            </seg>
            <seg n="ca7d2c6d">
              Vi har kollektivavtal mellan arbetsgivare och fack i stället
              för lagstiftning i samhället. Det är en av anledningarna till
              att det är billigare att lägga ned i Sverige. I andra länder har
              man inte den fackliga rörelsen. Den är inte så stark som den är
              i Sverige. Det är inte så många av de anställda som är medlemmar
              i fackförbund av olika anledningar.
            </seg>
            <seg n="ad3fc78c">
              Det gör att det skiljer i kostnader. Man har i stället i de olika
              länderna gått via lagstiftningsvägen för att de anställda ska
              känna en form av trygghet. Det är viktigt att man har med sig
              den bilden när man diskuterar de här frågorna.
            </seg>
          </u>
          <note n="88a857d6" type="speaker">
            Anf. 200 GUNILLA WAHLÉN (v):
          </note>
          <u who="Q4990084" xml:id="i-d55be662000e6e5f-0" next="i-a004db7dfefaa279-0" n="f01c479f">
            <seg n="e33f156a">
              Herr talman! En mängd olika områden såsom kreditgarantiföreningar,
              IUC, design, forskning och utveckling och turism har avhandlats
              i detta betänkande. Jag tänker fokusera på två områden.
            </seg>
            <seg n="dbc04dac">
              Det gäller först kvinnors företagande. Kvinnors delaktighet och
              medbestämmande inom alla samhällssektorer är avgörande för jämställdhet,
              rättvisa och tillväxt i Sverige. Cirka en tredjedel av Sveriges
              nyföretagande är kvinnor som startar företag. Hur stor andel kvinnor
              som dessutom är invandrare och startar företag har jag ingen statistik
              över. Men min övertygelse är att antalet företag som drivs av
              kvinnor som dessutom är invandrare är alldeles för lågt. Det är
              kanske några procent. Det är nödvändigt med kraftfulla åtgärder
              på många nivåer för att stimulera jämställdhet även inom näringslivet.
            </seg>
            <seg n="ff7bc54d">
              De ekonomiska medel som finns i statsbudgeten för näringslivet
              måste fördelas mer rättvist mellan könen. Statistiken på området
              är mycket bristfällig och måste förbättras. Nu får männen, manliga
              företagare, 7080 % av de resurser som finns. Det är oacceptabelt.
              Vi i Vänstern har inte lagt fram något förslag om absolut rättvisa
              med till exempel kvotering till 50 % till vardera könet, men vi
              vill se resultat.
            </seg>
            <seg n="126169bb">
              Precis som tidigare talare har sagt har vi på morgonen träffat
              kvinnliga företagare. Vi har ätit frukost tillsammans med N-RRC
              och lokala resurscentrum för kvinnor. De är ett mycket gott exempel
              på hur vi på ett strukturerat sätt med statliga och andra medel
              kan stimulera företagande hos kvinnor i hela landet. De arbetar
              med knappa resurser för att skapa nätverk och kompetensutveckling,
              som deltagare i tillväxtprogrammen och på andra sätt, för att
              kvinnor ska starta företag och driva företag inom de mest skiftande
              branscher.
            </seg>
            <seg n="2ac0c6f2">
              Nutek, Almi, affärsrådgivare för kvinnor, handelskammare och
              näringslivet självt har ett gemensamt ansvar för att även kvinnor
              och invandrare startar och driver företag och därigenom får ta
              sin del av ansvaret för samhällsutvecklingen i Sverige. Det är
              viktigt och glädjande att utskottet i dagens betänkande till en
              del sätter fokus på kvinnor och invandrares företagande.
            </seg>
            <seg n="179942ed">
              Herr talman! Under den breda och beskedliga punkten 8, Turism,
              i betänkandet döljer sig Vänsterpartiets motion om åtgärder för
              att begränsa hotellnäringens interna TV-utbud av pornografi. Pornografi
              är en marknad som nästlar sig in i och tar sig uttryck på en rad
              områden. Våra offentliga rum översköljs med pornografi, som är
              ett uttryck för exploatering av kvinnor utifrån en strukturellt
              betingad manlig överordning. Alltför många hotell envisas med
              att sälja porrfilmer till sina kunder rakt in i hotellsängarna.
              Detta är också omvittnat som ett problem för hotellpersonalen.
              Hotell ska vara tillgängliga för alla, även för ungdomar som bor
              där i samband med idrottstävlingar och för barnfamiljer. Vi är
              många män och kvinnor som inte vill att pornografi ska exponeras
              under dessa former. Hotellnäringen själv har misslyckats med att
              komma till rätta med detta inom sitt eget ansvarstagande.
            </seg>
            <seg n="c531f8f6">
              Det offentliga Sverige, statliga myndigheter, kommuner, landsting
              med flera borde precis som vi i riksdagen åläggas att regelverket
              ska begränsa boende på hotell som marknadsför pornografi.
            </seg>
            <seg n="c8951d23">
              Vi anser därför från Vänsterpartiet att det är nödvändigt att
              regeringen inleder samtal med hotellnäringens organisationer med
              målsättningen att alla hotell i Sverige ska vara porrfria år 2008.
              Därför yrkar jag bifall till reservation 13. Jag stöder dessutom
              Lennart Beijers yrkande på reservation 15.
            </seg>
          </u>
          <note n="79e054ac">
            Anf. 201 GÖRAN PERSSON i Simrishamn (s):
          </note>
          <u who="Q4990084" xml:id="i-a004db7dfefaa279-0" n="f01c479f" prev="i-d55be662000e6e5f-0">
            <seg n="5eefa6a4">
              Herr talman! Det sker mycket just nu på turistområdet, och det
              är glädjande. Inte minst har vi i dagarna fått ta del av en turistutredning
              som har lämnat en rad förslag. Bland annat finns ett förslag om
              att en ny myndighet för turistfrämjandet ska inrättas. Den ska
              arbeta med övergripande frågor inom strategidokumentet Framtidsprogrammet
              .
            </seg>
            <seg n="1d6ad1b2">
              Jag har även tidigare engagerat mig i frågan om att det bör skapas
              en bättre samordning mellan olika aktörer en samordning som också
              ger en mer tydlig utlandsinriktning. Därför är det med tillfredsställelse
              som jag ser att utredningen har föreslagit skapandet av en interdepartemental
              samrådsfunktion i strategiska frågor som rör just turistindustrin.
              Tanken är att möta detta samordningsbehov mellan olika departement
              som exempelvis Näringsdepartementet, Miljödepartementet, Kulturdepartementet
              och Utrikesdepartementet. Detta är bra, och det behövs.
            </seg>
            <seg n="e2065974">
              En annan fråga som jag också har drivit och även motionerat om
              är den om specialiserad turism. Mer detaljerat handlar det om
              värdet i att marknadsföra olika regioner i landet på det sätt
              som just framhäver deras specifika fördelar. I utskottets betänkande
              kan man se att den ambitionen finns och att en hel del arbete
              är på gång. Jag yrkar därför givetvis bifall till utskottets förslag.
            </seg>
            <seg n="07cc9d8b">
              Herr talman! Eftersom Sverige i dag inte är ett etablerat resmål
              för massturism, det vill säga på samma nivå som exempelvis Medelhavsländerna,
              måste vi fokusera på att bygga tydligare varumärken som är så
              starka att de står sig i internationell konkurrens. Därför är
              det viktigt att se på Sverige utifrån de olika marknadsförutsättningar
              som finns i landets regioner, inte bara för att bejaka dem utan
              också för att förstärka dem.
            </seg>
            <seg n="328ad91b">
              Jag kan hämta ett bra exempel från min egen hemtrakt. På Österlen
              har man förutom den svenska marknaden satsat på korttidsresandet
              från bland annat Tyskland och Danmark. Det är många turister som
              åker till Österlen med bil, med buss eller med tåg på weekendresor.
              Cykel-, golf- och gästgiveripaket har varit speciellt populära.
              Trakten kan erbjuda ett stort utbud av matställen, långa stränder,
              pittoreska fiskelägen och i övrigt ett stort kulturutbud. Österlens
              speciella förutsättningar gör området till ett starkt varumärke
              som kan konkurrera med andra populära turistmål i Europa. För
              många turister är destinationen Österlen snarare än Sverige en
              profilering som även andra delar av landet kan ha. Det är på det
              här sättet som jag tror vi ska tänka för tillväxtens skull i hela
              landet.
            </seg>
            <seg n="daedc028">
              Korttidsresandet är på uppgång. Bland annat kan vi läsa i utskottets
              betänkande att Turistrådet konstaterar att kortare semesterresor
              från bland annat Tyskland är en växande trend och att alltfler
              satsar på fler men kortare resor.
            </seg>
            <seg n="8bb7fe77">
              En rejäl satsning på kortresandet från utländska närmarknader
              är ett effektivt sätt för Sverige att öka sina exportinkomster,
              även om produkten är sådan att den konsumeras här det vill säga
              själva turistupplevelsen. En siffra från 2002 visar att exportintäkterna
              uppgick till hela 43 miljarder just för turistexport.
            </seg>
            <seg n="911d0e87">
              Herr talman! Slutligen är det min förhoppning att vi i det framtida
              arbetet verkligen utnyttjar hela den potential som finns i den
              gren av turism som jag har nämnt här och att vi genomför ambitiösa
              marknadsföringsinsatser utifrån de olika förutsättningar som finns
              i landets olika delar.
            </seg>
            <seg n="d25ba321">
              Allra sist, herr talman, vill jag överlämna en broschyr till
              herr talman som i fjol, 2003, fick priset som Sveriges bästa turistbroschyr.
              Priset överlämnades i januari i år. Det handlar om Österlen.
            </seg>
            <seg n="a679e2b6">
              Vänta med att läsa den till efter debatten, för det är lätt att
              fastna i den!
            </seg>
          </u>
          <note n="a1fe6845">
            (TALMANNEN: Tack den tar jag gärna emot!)
          </note>
          <note type="speaker" n="c570c6f1">
            Anf. 202 NYAMKO SABUNI (fp):
          </note>
          <u who="Q241851" xml:id="i-93fe2d657163a0ac-0" n="85c638b1">
            <seg n="148c1942">
              Herr talman! Det är så lätt att säga att man ska vara bäst. Att
              faktiskt vara det är svårare.
            </seg>
            <seg n="6f4c9ee9">
              EU-länder har i Lissabondeklarationen satt upp som mål att EU
              år 2010 ska vara den mest konkurrenskraftiga och dynamiska ekonomin
              i världen. I klartext: Vi ska vara bättre än amerikaner.
            </seg>
            <seg n="35fbd3a7">
              I min motion har jag bland annat pläderat för vikten av att upprätthålla
              de goda nationella förutsättningarna när det gäller forskning
              och utvecklingsarbete på det biomedicinska området. De europeiska
              regeringscheferna har vid ett flertal tillfällen uttryckt målet
              att EU ska vara den ledande regionen då det gäller företagande,
              utveckling och kompetens. Inom läkemedelssektorn har utvecklingen
              varit den motsatta under den senaste tioårsperioden från att EU
              har varit den ledande regionen till att USA har passerat och dragit
              ifrån under 90-talet. 1990 var de europeiska forskningssatsningarna
              på läkemedel 30 % större än de amerikanska medan förhållandena
              1999 var de omvända.
            </seg>
            <seg n="70ba8c98">
              Om denna utveckling inte snart tar en ny vändning riskerar EU
              att dräneras som forskningsregion. Investeringar för nya läkemedel
              kommer att fortsätta att flytta till de bördigare markerna på
              andra sidan Atlanten såvida förutsättningarna för läkemedelsforskningen
              inte förbättras.
            </seg>
            <seg n="877fcdec">
              Sverige är än så länge ett av de länder i EU som har en välmående
              läkemedelssektor. År 2002 var läkemedelsindustrins exportvärde
              43 miljarder kronor. Läkemedel svarade för 6,3 % av den totala
              exporten. Sektorn sysselsätter mer än 21 000 personer.
            </seg>
            <seg n="a5a57590">
              Förutsättningarna för läkemedelsforskning har varit goda i Sverige.
              Samspelet mellan forskning och hälso- och sjukvården har fungerat
              väl. Därför har en välbehövd sektor kunnat utvecklas under ett
              gynnsamt forskningsklimat. Om den svenska läkemedelsindustrin
              ska kunna räddas krävs dock en förnyad syn. Frågorna vi nu måste
              ställa oss är: Hur bör den framtida medicinska forskningen stödjas?
              Vad kan vi göra för att locka hit utländska investerare då skattemedlen
              inte räcker till? Och hur kan vi förhindra att forskare och investeringar
              flyr till USA?
            </seg>
            <seg n="36f1f345">
              Herr talman! Det finns många viktiga branscher man skulle kunna
              plädera för. Skälet till att jag väljer att plädera för läkemedelsindustrin
              är helt enkelt det faktum att vi här redan har en etablerad och
              framgångsrik sektor. Trots utförsäljning av svenska bolag, Pharmacia
              först och sedan Astra, har forskning och tillverkning ökat i Sverige.
              Den internationella erfarenheten är också att små, innovativa
              företag etableras just i närheten av etablerade läkemedelsföretag.
              Dessa kluster kan i längden ge en avsevärd utväxling vad gäller
              nya produkter och arbetstillfällen. Innan man hittar nya sektorer
              att satsa på borde man ta vara på det man har. Därför borde regeringen
              för det första säkerställa att företag som satsar här är nöjda
              med klimatet, för det andra locka de stora internationella företagen
              att investera mer i Sverige och för det tredje skapa en bra miljö
              för de små avknoppade bolagen.
            </seg>
            <seg n="0457faeb">
              Herr talman! Jag är medveten om att det planeras en forskningspolitisk
              proposition. I den hoppas jag kunna läsa att man planerar att
              tillsätta en arbetsgrupp, ett tankebatteri, bestående av branschrepresentanter
              och experter som tillsammans kan utreda vad som behövs för att
              rädda läkemedelsforskningen, likt det som Tony Blair och den brittiska
              regeringen har gjort. Även om det går bra just nu varför vänta
              tills även denna sektor lämnat landet? Det är nu man ska slå till
              med offensiva satsningar för att fortsätta att vara intressant.
              Sverige har varit, och är fortfarande, ett land med stark medicinsk
              forskning och en stark läkemedelsindustri. Det måste få fortsätta
              att vara så.
            </seg>
          </u>
          <note n="3cbb0aff">
            Föredrogs
          </note>
          <note n="e7733a78">
            Överläggningen var härmed avslutad.
          </note>
          <note n="6e05bf8c">
            17 § Byggfrågor
          </note>
          <note type="speaker" n="bdbb3e6b">
            Anf. 203 MARGARETA PÅLSSON (m):
          </note>
          <u who="Q4973713" xml:id="i-45c44a402245cf9e-0" n="25617aa0">
            <seg n="1afd66ac">
              Herr talman! Dagens betänkande handlar om byggfrågor i vid bemärkelse,
              de som regleras genom bland annat plan- och bygglagen och lagen
              om tekniska egenskapskrav på byggnadsverk med mera. Vi moderater
              har två reservationer och en motivreservation. Jag yrkar bifall
              till reservation 3 men står även bakom de andra två reservationerna.
            </seg>
            <seg n="14e9c2ad">
              Allt oftare ser vi gator och torg och andra allmänna platser
              som grävts upp för att nya ledningar ska kunna läggas eller för
              att befintligt ledningsnät ska kunna repareras. Arbetena är i
              många fall så omfattande att de påtagligt hindrar människor från
              att besöka fastigheter och platser. Trots detta föreligger det
              inte några krav på att information ska lämnas eller samråd hållas
              med fastighetsägare eller andra berörda. Majoriteten i utskottet
              anser att det skulle föra för långt att införa ett samrådskrav
              för kommunerna. Man menar att informationsutbytet för det mesta
              sker i alla fall. Jo, den uppfattningen har vi också. Men det
              är just när det inte fungerar som enskilda företag drabbas.
            </seg>
            <seg n="be938420">
              När småföretag drabbas av trafikavstängningar, vägarbeten med
              mera innebär det ofta kännbara förluster. För en affär eller restaurang
              försvinner många spontankunder för vilka bekvämlighet och tillgänglighet
              är avgörande faktorer och där köp och besök lika gärna kan göras
              hos någon annan. Förluster och annat avbräck kan äventyra näringsidkarens
              fortsatta verksamhet.
            </seg>
            <seg n="a4f8a8b0">
              De ekonomiska skadorna kan minskas påtagligt om berörda informeras
              i god tid och om samråd sker med dem som ska utföra markarbetet.
              Då kan tidpunkten för arbetet gemensamt diskuteras, tillgängligheten
              för kunderna göras så bra som möjligt och extra skyltning och
              dylikt minimera skadorna för näringsidkaren eller andra berörda.
              Vi föreslår att de som utför trafikavstängningar, vägarbete och
              liknande, ska åläggas samrådsplikt enligt plan- och bygglagen.
              Däremot bör denna skyldighet inte gälla när det rör sig om akuta
              reparationer.
            </seg>
            <seg n="9abf9a80">
              Herr talman! Moderaternas andra reservation tar upp problemet
              som finns med intressekonflikter i gamla byar. I en del av dem
              är näringsverksamheten sedan länge blandad med bostäder. Gårdarna
              ligger tätt och livsstilen bygger på gammal tradition. I en del
              byar har ännu inte skiftesreformerna slagit igenom, och de kommer
              troligtvis aldrig heller att så göra. Gårdarna ligger väl samlade
              längs bygatan inne i byn. Vi tycker att det är en värdefull miljö,
              och vi förstår att många vill bosätta sig i en sådan omgivning.
              Men det får inte bli på bekostnad av att småföretagen får flytta
              på sig.
            </seg>
            <seg n="961b93a3">
              Alla har vi väl hört talas om villaägare som klagar på grislukt,
              hästlukt och flugor allt det som fanns när de flyttade dit men
              som de sedermera inte kan stå ut med. Det som från början var
              ett inslag i den attraktiva miljön blir det som startar ovänskap
              mellan jordbruksägare och villaägare. Slutet blir för det mesta
              att djuren förbjuds. Detta kunde vi förhindra genom ett klargörande
              av nuvarande lagstiftning, men majoriteten i utskottet hävdar
              att det är en avvägning som kommunen ska göra i detaljplanen.
              Tyvärr ser jag inte alltid att det fungerar så.
            </seg>
            <seg n="346dea58">
              Slutligen vill jag delge herr talman mina åsikter om direktverkande
              elvärme. Visserligen avslår majoriteten de motioner som yrkar
              på förbud mot att bygga hus med direktverkande el. Och vi står
              i detta fall bakom utskottsmajoriteten. Men det diskuteras alltsomoftast
              ett förbud, och regeringen har också givit Boverket i uppdrag
              att utreda detta. För närvarande pågår ännu en beredning av detta
              ärende inom Regeringskansliet. Jag hoppas naturligtvis att man
              landar i en tillåtelse, att vi själva får välja uppvärmningsform
              utan statliga restriktioner.
            </seg>
            <seg n="c49c7199">
              Lyckligtvis konstaterar även Boverket att det varken är miljömässigt
              eller ekonomiskt försvarbart med ett förbud mot direktverkande
              elvärme.
            </seg>
          </u>
          <note type="speaker" n="57a695c4">
            Anf. 204 LARS TYSKLIND (fp):
          </note>
          <u who="Q6217745" xml:id="i-bad4ae0b811ab4e5-0" n="74f020d5">
            <seg n="01f6a6ad">
              Herr talman! Folkpartiet liberalerna har två reservationer i
              betänkandet. Det handlar dels om energihushållning i byggnader,
              dels krav på tillgänglighet. Vi har dessutom skrivit några särskilda
              yttranden. Jag yrkar bifall till den förstnämnda reservationen,
              det vill säga nr 10. Jag står naturligtvis även bakom den andra
              som vi är med i.
            </seg>
            <seg n="9b6d59b2">
              Jag kan konstatera att det här är ytterligare en debatt i skuggan
              av PBL-kommitténs pågående arbete, ett arbete som vi från Folkpartiets
              sida utgår från ska utmynna i ett resultat som innebär ett enklare
              och mer lättöverskådligt regelverk. I utskottstexten hänvisas
              också till ett antal andra utredningar och beredningar. Detta
              får dock inte hindra oss från att tydliggöra uppfattningar och
              föreslå åtgärder för att nå dit.
            </seg>
            <seg n="478c6711">
              Kommunerna och deras politiker har ett mycket stort ansvar för
              att upprätthålla den demokratiska dimensionen i plan- och bygglagen.
              Som lagstiftare måste vi utgå från att detta fungerar i de allra
              flesta kommuner. Det har med tillämpning och attityder att göra.
              Speciellt tydligt blir detta i avsnittet Vissa frågor om bygglov
              m.m. Vi delar utskottets uppfattning att de problemställningar
              som där tas upp inte i första hand ska lösas med ytterligare lagstiftning.
              Vi vill snarare gå åt andra hållet, med mindre detaljstyrning.
            </seg>
            <seg n="3b526022">
              Under rubriken Miljöanpassat byggande tas bland annat frågan
              om innemiljö och ohälsa upp. En del av problemet är att de forskningsresultat
              som finns måste få bättre spridning och genomslag i byggprocesser.
              Men en grundläggande fråga är också om det finns tillräckligt
              mycket forskning inom området och i vilken utsträckning denna
              har inriktning på en praktisk tillämpning i byggande och förvaltning.
            </seg>
            <seg n="b90085df">
              Folkpartiet gör bedömningen att forskningen kring innemiljön
              bör prioriteras upp. En utvärdering bör göras av om, och eventuellt
              hur, prioriteringen ändrades när Byggforskningsrådets roll togs
              över av Formas. Från Folkpartiets sida förutsätts att resurser
              till denna forskning uppmärksammas i den forskningspolitiska proposition
              som aviserats till 2004/05.
            </seg>
            <seg n="5974676b">
              När det gäller krav på energihushållning i byggnader hänvisar
              utskottet ånyo till pågående utredningar. Från Folkpartiets sida
              känner vi dock en viss oro för att man i en studie vid Chalmers
              visat att vi inte bygger energisnålare hus nu än tidigare trots
              att det rimligen borde vara möjligt med de framsteg som gjorts
              både inom byggmaterial och byggteknik. Det är viktigt att se på
              de ekonomiska incitamenten. Skatteregler som exempelvis fastighetsskatten
              får inte motverka viljan till energieffektiva lösningar. Det är
              det reservation 10 handlar om.
            </seg>
            <seg n="c08ff50b">
              Herr talman! Jag ska också säga lite grann angående byggande
              i trä. Efter rapporten Mer trä i byggandet måste nu regeringen
              gå vidare med konkreta åtgärder. Strategierna i rapporten kan
              vara en bra utgångspunkt. Målsättningen måste vara att trä blir
              ett naturligt alternativ i byggandet där ökad konkurrens och en
              utveckling mot industriellt byggande är drivkrafter. Det är viktigt
              att trä blir ett alternativ som i varje enskilt projekt vägs mot
              andra material på likvärdiga villkor. Vår inställning är att det
              ena materialet inte ska gynnas framför det andra genom politiska
              beslut. Konkurrens genom att alternativ finns borde ändå rimligtvis
              leda till lägre produktionskostnader.
            </seg>
            <seg n="fd38856a">
              Till slut har jag en kommentar till vår reservation nr 15 angående
              krav på tillgänglighet.
            </seg>
            <seg n="bdb4abd3">
              Folkpartiet vill särskilt uppmärksamma situationen för barn och
              ungdomar med funktionshinder. Bristen på tillgänglighet till skolor
              och fritidsaktiviteter har inte sällan grunden i okunskap. Oftast
              kan man redan vid planläggning och byggnation med enkla medel
              lösa många problem. Handikapporganisationernas kunskap måste därför
              ha en given plats vid samråd när det gäller plan- och byggärenden.
            </seg>
          </u>
          <note type="speaker" n="47137902">
            Anf. 205 DAN KIHLSTRÖM (kd):
          </note>
          <u who="Q5213808" xml:id="i-6b96df3367c14799-0" n="51f1fd74">
            <seg n="2b10492e">
              Herr talman! Inledningsvis yrkar jag bifall till reservation
              12. Vi kristdemokrater står bakom åtta av reservationerna i betänkandet,
              men för att inte förlänga voteringen yrkar jag bifall bara till
              den här reservationen.
            </seg>
            <seg n="bbfecd10">
              Precis som det står i betänkandets sammanfattning tar det här
              betänkandet upp byggfrågor i vid bemärkelse, som någon redan har
              sagt här. Precis som i andra betänkanden lutar sig också utskottet
              mot den pågående PBL-utredningen. Man skulle kunna säga att snart
              sagt varenda fråga har bäring på PBL-frågorna. Jag avundas verkligen
              inte ledamöterna i den kommittén. Det finns stora förväntningar
              från alla möjliga håll. Samtidigt är det klokt att i de flesta
              fall invänta PBL-kommitténs förslag. En fråga man kan ställa sig
              är dock om PBL-kommittén kommer att klara av att lösa alla de
              frågeställningar den har fått. Jämför gärna med de direktiv som
              har getts!
            </seg>
            <seg n="71ca6a5c">
              Det finns många intressanta och viktiga frågor i betänkandet.
              Det handlar om allt från ansvarsfrågor till tillgänglighet och
              inomhusmiljö. Varje punkt utgör egentligen underlag till intressanta
              samtal.
            </seg>
            <seg n="b45dd17d">
              De flesta frågorna är dock inte nya. För att inte förlänga debatten
              alldeles för mycket ska jag försöka koncentrera mig till att redogöra
              för motiven i några av de reservationer vi kristdemokrater står
              bakom. Alla de åtta reservationer vi ingår i är avgivna tillsammans
              med andra partier i olika konstellationer.
            </seg>
            <seg n="a144093c">
              Reservation 3, som redan har behandlats lite här, handlar om
              samrådsplikt inför markarbeten. Nästan jämt tycks det i alla fall
              pågår det diverse markarbeten på gator, trottoarer, torg och andra
              allmänna platser. Oftast handlar det om att nya ledningar ska
              kunna läggas ned eller att befintliga ledningar ska repareras.
              I många fall skapar den här typen av arbeten inskränkningar när
              det gäller tillgängligheten till aktuella intilliggande fastigheter.
            </seg>
            <seg n="a2b0a76d">
              Trots dessa bekymmer för till exempel butiker och andra serviceinrättningar
              föreligger normalt inte några krav på att information ska lämnas
              till berörda eller att samråd ska ske. Detta kan i förlängningen
              leda till förluster och andra avbräck. Det förekommer att information
              inte ges innan ett omfattande arbete sätts i gång, ännu mindre
              sker ett samråd. Det är inte roligt för någon att ett arbete plötsligt
              har påbörjats utanför knuten eller butiksentrén. Därför tycker
              vi att en uppstramning av reglerna måste ske så att de som gräver,
              oftast kommunerna, blir lagligt skyldiga att informera och att
              ha samråd med de näringsidkare och andra som drabbas av grävarbetena.
              Precis som vi anger i reservationen ska denna skyldighet inte
              omfatta brådskande arbeten som är små eller av mindre betydelse.
            </seg>
            <seg n="a60b0c2c">
              Nästa reservation jag vill nämna något om är den om krav på energihushållning
              i byggnader. I studier slås det fast att vi inte bygger mer energisnåla
              hus nu än vi gjorde förr, vilket är ganska märkligt med tanke
              på behoven av energiomställning. Bostäderna står ju för en ganska
              stor del av den sammanlagda energiförbrukningen, och sparpotentialen
              är därför fortfarande hög.
            </seg>
            <seg n="db472755">
              Orsakerna till denna brist på utveckling mot energisnålare hus
              kan vara flera. Det kan handla om information och om kunskap.
              Det kan också handla om de ekonomiska incitamenten. Skattereglerna
              får till exempel inte motverka energieffektiva lösningar. Vår
              uppgift måste vara att uppmuntra energibesparande åtgärder i bostäder.
            </seg>
            <seg n="148dacf8">
              I en reservation berörs frågan om barnsäkerheten i framför allt
              äldre bostäder. Det är inte första gången som förslag framförs
              om att åtgärder ska vidtas för att förebygga barnolycksfall i
              våra bostäder. Som vanligt, får vi väl säga, avvisas förslagen
              med hänvisning till pågående överväganden eller genomförda informationskampanjer.
            </seg>
            <seg n="0779bd71">
              År 1973 infördes i byggnadslagstiftningen regler för nybyggda
              hus som syftade till att förhindra barnolycksfall. För ombyggnader
              infördes regler 1976. Det innebär att många bostäder, bland annat
              i miljonprogrammet, från början inte försetts med diverse säkerhetsutrustningar.
              Förbättringar har naturligtvis skett på frivillig väg, men stora
              brister finns fortfarande.
            </seg>
            <seg n="96702115">
              Barnombudsmannen har konstaterat att många av de olyckor som
              skett faktiskt många tragiska olyckor har inträffat i hus byggda
              före 1973. Många av dessa olyckor hade kunnat undvikas om krav
              på säkerhetsanordningar funnits även för dessa hus. Boverket föreslog
              redan 1993 samma sak. Det har milt sagt varit trögt att få en
              ändring till stånd på detta område. Vi anser att regeringen nu
              måste agera och snarast lägga fram ett förslag för riksdagen med
              utökade krav på barnsäkerhet i det äldre bostadsbeståndet, detta
              för barnens skull.
            </seg>
            <seg n="a6c62912">
              I reservation 15 behandlas kravet på tillgänglighet. Fortfarande
              tillkommer byggnader och bostadsmiljöer som har stora brister
              i tillgänglighet och användbarhet. Arbetet med att åtgärda de
              omfattande brister som finns i det äldre byggnadsbeståndet bedrivs
              inte på önskvärt sätt. Fortfarande 2004 kan många funktionshindrade
              inte besöka butiker eller andra serviceinrättningar. Valet av
              fritidsaktiviteter blir också ofta styrt av bristen på tillgänglighet.
              Det finns alltså behov av att ytterligare skärpa kraven på anpassningsåtgärder
              i de äldre byggnaderna och i infrastrukturen.
            </seg>
            <seg n="44f014d5">
              Herr talman! Slutligen vill jag säga någonting om de elöverkänsligas
              situation. Detta är en mycket utsatt grupp som inte sällan kommer
              i kläm. Myndigheter, bland annat Socialstyrelsen, har anfört att
              kunskapsläget i den aktuella frågan är sådant att belagda samband
              saknas mellan exponering för elektriska och magnetiska fält i
              bostaden och de symtom som åberopats vid ansökan om bidrag.
            </seg>
            <seg n="821f6a04">
              Jag är också medveten om att det trots mångårigt forskningsarbete
              saknas en samsyn om orsakerna till elöverkänslighetsproblemen.
              Precis som många av er har jag dock träffat många människor med
              den här typen av känslighet och har brev- och telefonkontakt med
              flera, och trots att det inte finns kunskap om allt är detta en
              verklighet för många människor.
            </seg>
            <seg n="cd6baa40">
              Under tiden vi väntar på kunskap om orsaken till problemen står
              de elöverkänsliga de facto år efter år utan hjälp från samhällets
              sida. Vi som är här måste förhålla oss till detta. Kanske det
              trots allt är en samhällsvinst att ge bidrag till just bostadsanpassning.
            </seg>
            <seg n="5ce23ee0">
              Om det ska bli någon förändring när det gäller bostadsanpassningsbidrag,
              som är aktuellt i det här betänkandet, måste det till ett initiativ
              från riksdagen och regeringen. Vårt förslag i den reservation
              vi är med på är att elsanering ska berättiga till bostadsanpassningsbidrag.
            </seg>
          </u>
          <note type="speaker" n="4a184b9d">
            Anf. 206 STEN LUNDSTRÖM (v):
          </note>
          <u who="Q5967964" xml:id="i-f536ca488bd0ff86-0" n="5e55004e">
            <seg n="568841a7">
              Fru talman! I detta betänkande, liksom i många andra, behandlas
              en rad utredningar som gör en översyn av de frågor som tas upp,
              i det här fallet framför allt PBL-kommittén. Vänsterpartiet har
              trots detta två egna reservationer och tre reservationer tillsammans
              med andra partier. För att spara tid vid voteringen yrkar jag
              bifall till enbart reservation nr 16.
            </seg>
            <seg n="04dff14c">
              Fru talman! Jag ska i mitt anförande helt koncentrera mig på
              de reservationer som vi står bakom.
            </seg>
            <seg n="48668d03">
              I reservation 8 har vi ställt oss bakom förslaget att lagstifta
              mot användande av direktverkande el för uppvärmning av bostäder.
              Vi har under en rad av år väckt motioner med den inriktningen.
              Att använda en sådan högförädlad vara som el till enbart uppvärmning
              är ett slöseri med resurser och försvårar faktiskt också möjligheten
              till den avveckling av kärnkraften som en majoritet av riksdagens
              ledamöter och partier står bakom.
            </seg>
            <seg n="db5788d4">
              För att omställningen ska bli möjlig är det av avgörande betydelse
              att i vart fall stoppa en fortsatt utbyggnad av bostäder med direktverkande
              el. Kravet i reservationen är just detta, att nu säga nej till
              direktverkande el vid nybyggnation och vid större ombyggnationer.
            </seg>
            <seg n="9247a775">
              Majoriteten i utskottet avstyrker kraven utifrån ett ganska bristfälligt
              resonemang och med hänvisning till pågående arbete i Regeringskansliet.
              Jag är däremot fullständigt övertygad om att regeringen skulle
              må bra av en tydlighet och en vägledning från riksdagen, och därför
              borde vi i dag utnyttja möjligheten att ge regeringen den tydliga
              signalen och ställa oss bakom reservationen.
            </seg>
            <seg n="1708cc8c">
              Fru talman! I reservation 12 tar vi upp den underliga ordningen
              i byggnadslagstiftningen som innebär att barn som bor i hus som
              är byggda före 1973 eller är ombyggda före 1976 inte omfattas
              av lagen om barnsäkerhet i bostaden. Det innebär att flertalet
              av de bostäder som byggdes i de så kallade miljonprogramsområdena
              inte omfattas av barnsäkerhetskraven. I många av dessa områden
              bor de människor som har sämst ekonomi och kanske därför också
              sämst möjlighet att själva skapa den nödvändiga säkerheten. Möjligen
              hade kraven på förändringar varit starkare om det hade varit andra
              barn som hade utsatts för denna orättvisa.
            </seg>
            <seg n="d3fdff0c">
              Barnombudsmannen har vid flera tillfällen påtalat bristen och
              också kunnat visa på att det just är i de bostäder som inte omfattas
              av barnsäkerhetskraven som det finns en överrepresentation i olycksstatistiken.
              Barnsäkerhetsdelegationen skriver att miljöns utformning i sig
              är en riskfaktor när det gäller skador. Man skriver vidare att
              genom förändringar i närmiljön kan man se till att begränsa uppkomsten
              av olyckor.
            </seg>
            <seg n="566a13c8">
              Vidare säger man att barnvänliga miljöer är sådana som tillåter
              barn att uppleva och utforska samtidigt som de skyddas mot skador
              genom så kallade passiva åtgärder. Och det är just detta vi avser
              med vår reservation. När nu Barnsäkerhetsdelegationen inte mäktar
              med att fullfölja sina egna intentioner är det extra viktigt att
              vi i riksdagen gör ett tydligt ställningstagande för att ge alla
              barn rätt till samma säkerhet.
            </seg>
            <seg n="1bf12e7a">
              Fru talman! I vår reservation 13 lyfter vi fram behovet av utredningar
              med inriktning på att ta fram ett regelverk för sprinkleranläggningar
              inom vård och omsorg, liksom inom annan sluten verksamhet för
              vuxna människor. En av orsakerna till vår motion under den allmänna
              motionstiden var den tragiska olyckan på S:t Sigfrids sjukhus
              i Växjö, där två unga kvinnor omkom och flera andra skadades allvarligt.
            </seg>
            <seg n="2d2741a6">
              Vi kan konstatera att vi har en rad tunga instanser på vår sida.
              Räddningsverket har i olika sammanhang pläderat för införandet
              av sprinklersystem vid vissa äldreboenden. Lunds tekniska högskola
              har visat på både behovet av sprinkler och att det är ekonomiskt
              försvarbart att installera sprinkler i äldreboende. Även i en
              rapport från räddningstjänsten i Göteborg lyfts behovet av sprinkling
              fram.
            </seg>
            <seg n="474b4dbf">
              Genom sprinkling, skriver man, skapas en överlevbar miljö vid
              många bränder och den automatiska släckningen medför att personalen
              kan koncentrera sig på de som är i akut fara. Ett sprinklersystem
              kan förvisso vara dyrt att installera, men är relativt billigt
              att underhålla.
            </seg>
            <seg n="51a914fc">
              I samma rapport nämns även andra fördelar i boende- och arbetsmiljö
              där man har ett sprinklersystem. Man skriver: Genom sprinkling
              kan andra byggnadstekniska lösningar godkännas. Större öppna ytor
              blir möjliga och det ställs inte längre lika hårda krav på t.ex.
              avskiljande dörrar mellan uppehållsrum och korridor på en vårdanläggning.
              Med ett sprinklersystem installerat kan det med andra ord skapas
              både säkrare och trivsammare miljöer för personal och boende.
            </seg>
            <seg n="a7f9ec39">
              Majoriteten avstyrker den här motionen med hänvisning till att
              arbete pågår i vanlig ordning och att man inte vill uttrycka någonting
              innan regeringen har sagt sitt. Men ibland tycker jag faktiskt
              att det skulle vara rätt bra, när vi i alla fall är överens om
              att bereda väg och gå före, att skicka tydliga signaler till regeringen.
              Att som i det här fallet inte över huvud taget vilja uttala sig
              innan regeringen har sagt någonting visar på en underdånighet
              hos de socialdemokratiska riksdagsledamöterna som är ganska fantastisk.
            </seg>
            <seg n="285d033e">
              Fru talman! I vår reservation nr 16, som jag också har yrkat
              bifall till tidigare, tar vi upp behovet av hissar i hus med tre
              eller fler våningsplan. Även här tycker jag att vi har ganska
              bra på fötterna för våra krav.
            </seg>
            <seg n="ee862bc6">
              Boverket har nyligen visat på behovet av hissar och den stora
              brist som finns. Det är en brist som stänger ute ett stort antal
              människor från rätten till 350 000 bostäder i landet. Det handlar
              inte bara om rätten att efterfråga utan faktiskt också rätten
              att bo kvar i sina bostäder. Detta är förhållandet samtidigt som
              vi i äldreomsorgen i allt större utsträckning har kvarboende som
              första alternativ.
            </seg>
            <seg n="336aeb6a">
              Bristen på möjligheter att bo kvar ökar kostnaderna för kommunerna,
              framför allt avseende särskilda boenden, samtidigt som en hel
              del fastighetsägare också drar sig för att göra de nödvändiga
              större ombyggnader som behövs i en stor del av beståndet med tanke
              på bygglovsplikten och därmed kravet på att installera hiss.
            </seg>
            <seg n="7d7de02b">
              Boverket framhöll i sin rapport Bättre koll på underhåll att
              införandet av ett statligt investeringsbidrag troligtvis skulle
              öka antalet ombyggnader och därmed öka tillgängligheten och kvaliteten
              i bostadsbeståndet.
            </seg>
            <seg n="81b5c489">
              Avslagsyrkandet denna gång är av lite underligare karaktär. Denna
              gång hänvisar man till att man förutsätter att regeringen kommer
              att redovisa sin syn. Men man ställer inte några som helst krav
              på att regeringen ska återkomma till riksdagen. Jag måste fråga
              Siw Wittgren-Ahl, som jag tror är Socialdemokraternas företrädare
              i denna fråga, vad menar man med att man förutsätter att regeringen
              ska göra någonting? Man kan naturligtvis alltid förutsätta att
              regeringen ska göra någonting, men vad innebär det i just det
              här fallet?
            </seg>
            <seg n="af7b016b">
              I nästa mening i majoritetens text skriver man att motionernas
              förslag skulle vara tillgodosedda. Nej, de är inte tillgodosedda,
              inte med mindre än att riksdagen ställer sig bakom vårt krav på
              en utredning om att införa ett särskilt investeringsbidrag för
              installation av hissar vid större ombyggnation. Då kan man kanske
              säga att motionernas krav är tillgodosedda.
            </seg>
            <seg n="c9a6168f">
              Avslutningsvis, fru talman, tar vi i reservation nr 18 upp rätten
              till elsanering i bostadsanpassningen. Frågan är en lång följetong.
              I majoritetens beslut har det här alltid beskrivits som motioner
              som är bra och som till och med också är rätt, men forskningsläget
              eller något annat är för tillfället inte på plats. I reservationen
              påtalas den märkliga situationen att det är avhängigt i vilken
              kommun man bor om man ska få elsanering genomförd.
            </seg>
            <seg n="929e9aad">
              Detta är inte rimligt. Men det får å andra sidan inte heller
              innebära att de som i dag har rätt till bostadsanpassning ska
              förlora den möjligheten. De människor som faktiskt lider av elallergier
              kan inte avfärdas som inbillningssjuka eller att de, i bättre
              fall, har en allergi som forskningen inte förstår sig på. De har
              sina problem, och de har sina tydliga allergiska reaktioner.
            </seg>
            <seg n="29fc5d9b">
              Med tanke på hur länge den här frågan har varit aktuell är det
              uppenbarligen så att riksdagen nu måste sätta ned foten och se
              till att den omänskliga behandling som många elallergiker drabbas
              av upphör. Vi kan inte längre vänta på att forskningen ska komma
              fram till det elallergikerna har kommit fram till för länge sedan,
              nämligen att det finns någonting som heter elallergi. Alla måste
              ha rätten att få sin bostad anpassad, även i de fall där det handlar
              om elallergi.
            </seg>
          </u>
          <note type="speaker" n="3b74cbfb">
            Anf. 207 RIGMOR STENMARK (c):
          </note>
          <u who="Q4980351" xml:id="i-53dcefd27d9f00df-0" n="5a6d53ec">
            <seg n="1a9a189f">
              Fru talman! Många av de frågor som Vänsterpartiet tog upp kan
              jag också ställa mig bakom.
            </seg>
            <seg n="a663eef4">
              Byggfrågor vad tänker fru talman på när ni hör ordet byggfrågor?
              Är det tekniska lösningar för husbygge eller vardagsfrågor som
              kan ha rubriken Trygghet, tillgänglighet och varsam, sund miljö?
              Jag vill ta upp några av de frågor som jag sätter den senare rubriken
              på och som finns med i de reservationer som Centerpartiet står
              bakom: Trygghet och tillgänglighet i en varsam, sund miljö.
            </seg>
            <seg n="17a71475">
              Jag vill börja med reservation 5 under punkt 6. Det är också
              den reservation som jag yrkar bifall till. Jag står naturligtvis
              bakom de övriga reservationer där jag finns med.
            </seg>
            <seg n="37f8b23b">
              Reservation 5 gäller nationellt handlingsprogram för boende och
              hälsa. I vårt samhälle utgör ohälsan ett av de allvarligaste problemen.
              Den innebär både personligt lidande och kostnader för samhället.
              Statens kostnader för ohälsan beräknas motsvara 45 % av BNP. Det
              är mycket stora summor det handlar om. Man kan beskriva detta
              som att det motsvarar tre gånger så mycket som vi avsätter för
              försvaret i Sverige i dag. Det är ca 120 miljarder kronor per
              år. Det allvarliga är att summan har ökat. För fem sex år sedan
              var den ungefär 60 miljarder. Det har skett en fördubbling av
              summan på kort tid.
            </seg>
            <seg n="3e245c7a">
              Det mänskliga lidandet är naturligtvis det allra svåraste. Barn
              som blir sjuka berör oss alla. Kvinnor och män i yrkesverksam
              ålder är långtidssjukskrivna. Det är förskräckligt tråkigt och
              trist. Gamla drabbas. Nej, det är inte bra.
            </seg>
            <seg n="65c234df">
              Ohälsan har många orsaker. En stor del är att härleda från vår
              innemiljö. En stor del av vår tid vistas vi inomhus. Vi är tvungna
              till det. Barnen är på dagis och i skolor, och vuxna är på arbetsplatser,
              i affären eller i bostaden. Inomhusmiljön, kära kolleger, har
              vi i bostadsutskottet ett speciellt ansvar för. På forskningsdagen
              i riksdagen häromveckan fick vi den frågan något belyst. Jag hoppas
              att vi kommer att gå vidare med forskningsdagar på området. Vi
              fick höra att det behövs ännu mer forskning kring problemet, men
              vi fick också konkret beskrivet för oss vad som händer när våra
              hus byggs på fel plats, med fel material och för snabbt. Att sträva
              efter att få en så god innemiljö som det över huvud taget är möjligt
              anser jag är en fråga som vi borde kunnas enas om. Den ska föras
              upp främst på dagordningen i vårt utskott och gärna i samverkan
              med andra utskott.
            </seg>
            <seg n="30612cfe">
              En god miljö, fru talman, såväl inom- som utomhus, är en förutsättning
              för att vi människor ska må bra och få en verklig livskvalitet
              oavsett vilken ålder vi befinner oss i.
            </seg>
            <seg n="dfa169a9">
              I många bostadsområden syns i dag tecken på sämre hälsa. Det
              är allergier, överkänslighet mot olika ämnen som fortfarande finns
              i byggmaterialet, dålig luft, bristfälliga ventilationsmöjligheter,
              bullerskador, radon och mögel. Ja, inte bidrar detta till det
              trygga, tillgängliga, miljöriktiga samhället som vi i Centerpartiet
              strävar efter. Centerpartiet anser att man måste ta dessa frågor
              på större allvar. Därför driver vi frågan, och vi är inte nöjda
              med svaret i betänkandet. Vi vill verkligen ha ett nationellt
              handlingsprogram utformat för just boende och hälsa.
            </seg>
            <seg n="b73b3d24">
              Detta är inte unikt för Sverige om ni skulle rösta med mig i
              dag om att införa något sådant. Nej, det finns faktiskt i andra
              länder, där man har sett att det går att påverka konkret på vårt
              område. Vi måste våga analysera omfattningen av orsakerna till
              ohälsan, och vi måste våga ta debatten med byggentreprenörer,
              arkitekter och planerare ja, med alla som är inblandade. Alla
              i bostadsutskottet vet nu att det finns forskare som är beredda
              att jobba vidare med att studera frågorna och som dessutom har
              kunskap som visar på sambandet mellan innemiljön och ohälsan.
              Inte minst det allra viktigaste finns det faktiskt förslag till
              lösningar. Det är alltså inte nattsvart och omöjligt att få bukt
              på problemet, men det krävs mod att jobba vidare och föra upp
              miljöfrågorna mer konkret på dagordningen.
            </seg>
            <seg n="fb45ed69">
              Fru talman! Jag vill bara mycket kort beröra övriga frågor som
              vi i Centerpartiet har tagit upp i motioner och som behandlas
              i betänkandet. Det handlar om byggfrågor av mer teknisk art men
              som också bidrar till en tryggare, tillgängligare och mer sund
              och varsam boendemiljö.
            </seg>
            <seg n="c9f8995f">
              Det gäller krav på tillgänglighet. Tänk att det fortfarande är
              så att inte alla kan ta sig fram överallt och vara med där de
              vill vara med. Det är ämnet som tas upp i reservation 15. Här
              är svaret från majoriteten i utskottet att PBL-utredningen tittar
              på detta. Jag undrar hur länge utredningen ska titta. Vi är många
              som önskar att det kommer förslag till lösningar. Vi har ständiga
              samtal med handikapporganisationer som bjuder oss att till exempel
              sätta oss i en rullstol och försöka ta oss fram i staden. Vi för
              pröva på hur det är att lyssna men inte höra på ett säkert intressant
              föredrag eller ett samtal. Bristen på hjälpmedel sätter gränser.
              Jag skulle kunna komma med fler exempel på hur det är att inte
              kunna delta på lika villkor som friska människor i vårt samhälle.
            </seg>
            <seg n="b832085f">
              Fru talman! Behovet av hissar tas upp i två reservationer med
              lite olika inriktning. Jag har bland annat tagit upp behovet och
              problemet för de äldres boende. En förutsättning för att många
              äldre ska kunna bo kvar i sina invanda miljöer eller flytta till
              ett annat lämpligare boende är att bostadshusen förses med hiss.
              Inte minst måste behovet av hissar i flervåningshus redovisas.
              Vi måste få en överblick av vad det kostar att installera hissar.
              Det här har ett samband med det stora renoveringsbehov som finns
              av befintliga hus. Jo, jag har sett i betänkandet att utredningen
              ser på detta också. Men det hjälper inte särskilt mycket.
            </seg>
            <seg n="c6283c9e">
              Fru talman! Sist vill jag erinra om möjligheten att bygga mer
              i trä i Sverige. Vi har mycket skog i vårt land. Det är skog som
              vi inte tar till vara på allra bästa sätt. Vi borde bygga mer
              i trä och vi borde förädla skogsprodukterna mer än vad som görs.
              Men det är roligt att kunna sluta mitt anförande med något positivt.
              Jag ser ett större intresse nu än för några år sedan när vi i
              Centerpartiet då lade fram en begäran om ett nationellt handlingsprogram
              för trä. Nu tar man vara på förslaget. Ett ökat byggande med trästammar
              kan ge fler jobb även inom byggbranschen och ge nya exportinkomster
              för Sverige. Om 1015 år ska trä vara ett självklart alternativ
              till allt byggande i Sverige och på sikt i hela Europa. Det är
              visionen för Sverige som jag läser i tidningen Byggindustrin.
              Bra!
            </seg>
          </u>
          <note type="speaker" n="c88b3927">
            Anf. 208 HELENA HILLAR ROSENQVIST (mp):
          </note>
          <u who="Q4975541" xml:id="i-d0b5e1e3df9d467a-0" n="9316610c">
            <seg n="c4585039">
              Fru talman! Jag ska fatta mig kort. Det mesta har redan sagts.
              Det har varit många bra anföranden om sunda boendemiljöer, barnsäkerhet,
              bostadsanpassningsbidrag och dylikt sådant.
            </seg>
            <seg n="75f8ff11">
              Rigmor Stenmark tog upp det nationella handlingsprogrammet för
              boende och hälsa. Det är en centerpartimotion som också Miljöpartiet
              ställer sig bakom. Vi har flera gemensamma reservationer. Vad
              jag har förstått har ingen yrkat bifall till reservation nr 8
              om direktverkande el. Det är också en gemensam reservation mellan
              Vänsterpartiet, Centern och Miljöpartiet. Den skulle jag vilja
              framhålla. Det blir i alla fall några voteringar. Men jag nöjer
              mig med den reservationen. Jag tänker också i mitt anförande uppehålla
              mig vid energi och vårt inte så fiffiga sätt att värma upp våra
              hus.
            </seg>
            <seg n="f7bda4f6">
              Det är alldeles för sårbart med den direktverkande elen. Jag
              vet att man hänvisar till PBL-kommittén. Det är alldeles riktigt.
              De jobbar med många frågor, och vi kunde låta bli att ta upp några
              betänkanden så länge vi väntar på dem. Men en del saker är det
              lite mer bråttom med, bland annat att förbjuda direktverkande
              el i nybyggnation och ombyggnation. Resten ska helt enkelt byggas
              om så att det inte blir någon mer direktverkande el.
            </seg>
            <seg n="4861f719">
              Vi måste se till att det finns möjlighet att använda alternativa
              bränslen eller ett alternativt sätt att värma upp våra hus.
            </seg>
            <seg n="750e3834">
              Varför tycker utskottsmajoriteten att man inte kan föregripa
              beredningen inom Regeringskansliet på detta område? Det är klart
              att man kan! Vi kan peka med hela handen från riksdagen och säga
              att de ska fixa det här och ta fram regler som anger helt och
              hållet hur vi ska förhålla oss till direktel. Vi är nästan eniga
              om det i bostadsutskottet.
            </seg>
            <seg n="8bc44298">
              När det gäller sjuka hus är det absolut viktigaste, som jag ser
              det, att förebygga att det blir fel. Det är hemskt trist att se
              att staten hela tiden måste träda in och sanera och åtgärda radon,
              mögel och andra emissioner i husen för att folk inte ska bli sjuka.
              På forskningsdagen hörde vi om formaldehyd, och jag har tidigare
              pratat om PCB. Det är självklart att man inte ska bli sjuk av
              att vistas i sitt hem, i sin skola, på sitt dagis, i sitt äldreboende
              eller på sin arbetsplats.
            </seg>
            <seg n="9cfc43a3">
              Man kan tycka att det är fastighetsägarna själva som måste se
              till att de har sunda hus. Men på sätt och vis är det kanske ändå
              riktigt att vi går in från statens sida, eftersom man har tillåtit
              byggande som sedermera har visat sig orsaka hälsoproblem. Det
              är det här som vi måste förebygga. Vi har blivit lite klokare,
              och vi vet lite mer nu om vad man kan tillåta och inte kan tillåta.
              Hela byggsektorn försöker samla sig för att sanera eller helt
              enkelt ta bort farliga byggmaterial ur byggproduktionen.
            </seg>
            <seg n="7940c0ec">
              Det här är väldigt viktiga frågor. Ni andra har redan tagit upp
              dem, så det är inte mycket för mig att stå och prata om.
            </seg>
            <seg n="421d5d7b">
              Det som jag funderar lite på är energihushållningen, som Folkpartiet
              också tog upp. Jag delar Folkpartiets otålighet när det gäller
              energieffektiviseringen. Det här är märkligt. Från både Chalmers
              tekniska högskola och Lund har man tagit upp detta. På Energitinget
              i Eskilstuna var det en forskare från Lund som redogjorde för
              att nya byggnader kräver mer energi än gamla. Det finns många
              lyckade exempel på energisnålt och miljömedvetet byggande, och
              det gäller att sprida kunskapen om det.
            </seg>
            <seg n="57776c7a">
              Det här är de viktigaste frågorna för mig.
            </seg>
            <seg n="69c4717e">
              Bostadsanpassningsbidragen för elöverkänsliga har många pratat
              om, och det är jätteviktigt. Man måste ta elöverkänsligas problem
              på största allvar. Oavsett om det finns vetenskapliga bevis för
              sambandet mellan symtom och el eller ej kan man inte vänta. Det
              måste vara lika behandling av elöverkänsliga över landet oavsett
              bostadsort. Under tiden som man håller på att utreda de här frågorna
              får de elöverkänsliga år efter år stå utan hjälp från samhällets
              sida. Riksdagen bör en gång för alla slå fast att elsanering ska
              berättiga till bostadsanpassningsbidrag. Det finns kommuner i
              mitt hemlän som struntar i handledningen för bidragshanteringen
              och helt enkelt hjälper till med elsanering. Jag tycker att det
              är klokt.
            </seg>
          </u>
          <note n="f351b665">
            Det var det viktigaste, fru talman. Jag yrkar bifall till reservation
            nr 8.
          </note>
          <note type="speaker" n="f491144d">
            Anf. 209 MARGARETA PÅLSSON (m) replik:
          </note>
          <u who="Q4973713" xml:id="i-45c44a402245cf9e-1" n="25617aa0">
            <seg n="a023c146">
              Fru talman! Vi hörde att Miljöpartiet tycker att man ska förbjuda
              direktverkande el i nya bostäder. Det kan jag ha viss förståelse
              för. Men när Helena sedan säger att vi naturligtvis ska bygga
              om resten av de befintliga bostäderna tänker jag på alla de hus
              vi har i Sverige, alla de villor som byggdes på 70-talet då man
              inte hade något val utan fick direktverkande el.
            </seg>
            <seg n="c66e3799">
              Då undrar jag om Helena vet hur mycket det kostar att bygga om
              en villa till annan uppvärmning. Och vem tycker hon ska betala
              det?
            </seg>
          </u>
          <note type="speaker" n="efa4b626">
            Anf. 210 HELENA HILLAR ROSENQVIST (mp) replik:
          </note>
          <u who="Q4975541" xml:id="i-d0b5e1e3df9d467a-1" n="9316610c">
            <seg n="76d194ff">
              Fru talman! Jag kan svara i analogi med vad jag sade tidigare.
              Ja, jag vet ungefär hur mycket det kostar. Det kostar åtminstone
              100 000 att göra detta. Jag har energirådgivare i min närmaste
              omgivning, så jag har fått reda på detta.
            </seg>
            <seg n="94630597">
              Vi har tidigare tillåtit att man har fått bygga på det här viset,
              vilket är helt i strid med det som görs nu. Man var kanske lite
              optimistisk och trodde att vi skulle ha kärnkraften i all evighet.
              Men nu har vi beslutat att avveckla den, och därför måste vi också
              avveckla den låsning vid direktel som vi har.
            </seg>
            <seg n="fb12953b">
              Jag sade också att det var alldeles för sårbart. Jag tycker att
              samhället kan hjälpa till när fastighetsägarna behöver konvertera
              till vattenburen värme i sina hus. Det har man gjort på många
              sätt, med fjärrvärmen med mera. Det kan också bidra en del till
              det. Det är mitt svar.
            </seg>
          </u>
          <note type="speaker" n="c32572f6">
            Anf. 211 MARGARETA PÅLSSON (m) replik:
          </note>
          <u who="Q4973713" xml:id="i-45c44a402245cf9e-2" n="25617aa0">
            <seg n="58207bd5">
              Fru talman! Jag tycker att du ska prata med den energirådgivare
              som du har i närheten. Om hon eller han kan få detta gjort för
              100 000 borde den människan åka ut som konsult och tjäna grova
              pengar. Det kostar nog åtminstone tre gånger så mycket.
            </seg>
            <seg n="39fdb5eb">
              Helena tycker att samhället ska hjälpa till ett samhälle där
              vi inte har råd att operera människor i köer, inte har råd att
              ta hand om våra psykiskt sjuka, inte har råd att ge hemlösa bostäder.
              Men vi ska lägga pengar på att ta bort väl fungerande elvärme.
              Det tycker inte jag.
            </seg>
          </u>
          <note type="speaker" n="b553bc91">
            Anf. 212 HELENA HILLAR ROSENQVIST (mp) replik:
          </note>
          <u who="Q4975541" xml:id="i-6cf4b925c59adb21-0" n="9316610c" next="i-9e0a4b0236a7cb07-0">
            <seg n="8ca2bdaf">
              Fru talman! Nu vet inte jag vad vi pratar om för storlek på hus.
              Det är klart att det kan röra sig om flera hundra tusen om man
              har jättestora hus. Om man inte har det kanske man klarar sig
              med ett par hundra tusen för att byta ut systemet.
            </seg>
            <seg n="13aeff8c">
              För den enskilde fastighetsägaren kan det nog löna sig ganska
              snart att konvertera till vattenburen värme och installera till
              exempel pelletsvärmare. Det finns väldigt mycket.
            </seg>
            <seg n="785c0048">
              Jag har inte sagt att allting ska betalas av skattepengar absolut
              inte. Det är klart att enskilda fastighetsägare själva måste stå
              för en stor del av kostnaderna. Men vi har ändock en gång lurat
              in folk och byggt fast oss i ett fullkomligt felaktigt uppvärmningssystem
              i många av våra hus.
            </seg>
          </u>
          <note n="adbc0478">
            Anf. 213 SIW WITTGREN-AHL (s):
          </note>
          <u who="Q4975541" xml:id="i-9e0a4b0236a7cb07-0" n="9316610c" prev="i-6cf4b925c59adb21-0">
            <seg n="0189c3e4">
              Fru talman! Kamrater i bostadsutskottet! Vi har också åhörare
              på läktaren, så jag ska dra lite om bakgrunden till det vi diskuterar
              i dag.
            </seg>
            <seg n="ea6fdd6f">
              Vi diskuterar motionsförslag som har inkommit under den allmänna
              motionstiden 2003. Det är inte första gången vi diskuterar dessa
              motionsförslag i denna kammare, utan en del av motionsförslagen
              har vi behandlat flera gånger. Jag säger som jag har sagt tidigare,
              att vi avstyrker motioner inte därför att de är dåliga eller inte
              är angelägna, utan därför att de bereds eller utreds. Då kan man
              säga att vi har gjort det många gånger. Men utredningar leder
              ibland framåt, och det har de gjort dessa gånger.
            </seg>
            <seg n="0bf7c3d3">
              Majoritetens ställningstagande i bostadsutskottet bygger i hög
              grad på att regeringen har tillsatt en kommitté som har i uppdrag
              att se över plan- och bygglagstiftningen och som kommer att lämna
              förslag till de lagändringar som behöver göras den så kallade
              PBL-kommittén. Jag väljer att redovisa de övergripande målen för
              detta arbete. Men jag måste säga, precis som Dan Kihlström sade,
              att när man läser direktiven och kommitténs uppgifter ser man
              att de är väldigt många.
            </seg>
            <seg n="d60cd19e">
              Det är sällan jag har läst direktiv som innehåller 20 sidor.
              Det talar nog för att mycket blir väl behandlat men att man säkert
              får återkomma eller dra ut på kommitténs arbete. Direktiven är
              spännande. Det är bra läsning för alla oss som är intresserade
              av samhällsplanering, miljö och boende. De är väl värda att läsa.
              Jag rekommenderar dem varmt.
            </seg>
            <seg n="3124d429">
              Kommitténs uppdrag har tre övergripande mål och spänner över
              ett brett område. De övergripande målen är följande.
            </seg>
            <seg n="6c6b0027">
              Kommittén började sitt arbete det sista kvartalet 2002 och ska
              enligt uppdraget kunna presentera ett slutbetänkande senast den
              31 december 2004. Det är ett brett arbete under en kort tid, kan
              man tycka, men kommittén jobbar också väldigt öppet med konferenser,
              man bjuder in sakkunniga och så vidare. Där får man mycket synpunkter,
              och många kan då hjälpa till att lämna synpunkter.
            </seg>
            <seg n="139edbf8">
              Jag tänkte kommentera några av reservationerna. Det är 18 reservationer.
              Som jag har sagt har vi diskuterat dem många gånger här tidigare.
              Förslagen ligger. I princip, precis som Sten Lundström sade, har
              vi ingenting emot förslagen. Men man måste bereda dem. Det är
              inte så enkelt som att vi bara kan tycka till här i riksdagen,
              och så har man löst det. Det är vår regering, Sten Lundström,
              så det kanske inte är så konstigt att vi tycker att de är bra.
            </seg>
            <seg n="422ee90b">
              Jag ska kommentera reservationen om ansvarsfrågan i byggandet.
              När det gäller frågan om byggkvalitet och inomhusmiljö har en
              översyn aktualiserats. Det skedde förra året. Miljöminister Lena
              Sommestad har utsett Ove Bengtsberg till särskild utredare med
              uppdrag att föreslå nya delmål till det nationella miljökvalitetsmålet
              God bebyggd miljö. Delmålen gäller fukt, mögel och buller i inomhusmiljön
              i befintliga byggnader, till exempel skolor och förskolor.
            </seg>
            <seg n="c6da8cc2">
              Vidare ska den obligatoriska ventilationskontrollen utvärderas
              samt förslag lämnas på en organisation som ska analysera byggfel
              och skador. Uppdraget ska redovisas till regeringen senast den
              1 juli 2004, och slutredovisning sker den 1 juni 2005.
            </seg>
            <seg n="6de731e3">
              Frågan om hur information om byggprodukter och byggnader ska
              kunna göras mer tillgänglig ingår också i PBL-kommitténs uppdrag.
            </seg>
            <seg n="cda65b10">
              När det gäller reservation nr 9 om direktverkande elvärme kan
              jag säga apropå energianvändning i bostäder att Boverket utrett
              frågan om direktverkande elvärme i nya byggnader. De avlämnade
              en rapport i juni förra året. Den har nu remissbehandlats. Regeringen
              arbetar just nu med att sammanställa och analysera remissvaren.
            </seg>
            <seg n="f329bd96">
              Detsamma gäller regler för energianvändning i bostäder i övrigt.
              Där har Boverket haft i uppdrag att utreda nyckeltal och indikationer
              för energianvändning i byggnader.
            </seg>
            <seg n="c9d4cf22">
              När det gäller tillgänglighetsfrågorna har PBL-kommittén i uppdrag
              att överväga hur målen för den nationella handikappolitiken beaktas
              i plan- och bygglagen. Den har också i uppdrag att stärka handikapporganisationernas
              inflytande på densamma.
            </seg>
            <seg n="1363612d">
              När det gäller barns säkerhet i boendet presenterade Barnsäkerhetsdelegationen
              sitt slutbetänkande nu i januari. Det kommer också att remissbehandlas.
            </seg>
          </u>
          <note n="7e8d6621">
            Fru talman! Med detta yrkar jag bifall till förslaget i betänkandet
            och avslag på samtliga motioner.
          </note>
          <note type="speaker" n="ac497ad9">
            Anf. 214 STEN LUNDSTRÖM (v) replik:
          </note>
          <u who="Q5967964" xml:id="i-5eafefd1b68adede-0" n="5e55004e" next="i-75bf3622c9cf4254-0">
            <seg n="92929806">
              Fru talman! När jag hör Siw Wittgren-Ahl prata om PBL-kommittén
              kommer jag att tänka på tjuren Ferdinand som sitter under korkeken
              och luktar på blommor. Ungefär så kan man se socialdemokratin.
              Med hänvisning till PBL-kommitténs utredning ska man inte göra
              något annat än att sitta och lukta på PBL-kommitténs utredning.
              Riktigt komiskt blir det egentligen i den delen där man konstaterar
              att PBL-kommittén faktiskt inte hade direktiven, men eftersom
              de har så öppna direktiv kan man i alla fall föreslå att PBL-kommittén
              ska göra det här.
            </seg>
            <seg n="12ffe2d7">
              Siw Wittgren-Ahl, vi har dragit ned rejält på våra motioner på
              det här området, också med hänsyn till den sittande PBL-kommitténs
              arbete. De motioner vi trots allt har väckt har vi naturligtvis
              väckt eftersom vi inte tycker att det finns anledning att vänta
              med allting.
            </seg>
            <seg n="8c62760c">
              Man måste fråga sig hur länge elallergiker ska behöva vänta.
              Redan 1996 sade man från bostadsutskottets sida att det är ett
              allvarligt problem men att vi ska vänta på utredningen. Det hjälper
              inte de människor som har elallergiproblem. Jag hoppas att Siw
              Wittgren-Ahl delar min uppfattning att det inte är rimligt att
              behöva vänta 1015 år innan man får besked om en sådan här sak
              som är direkt handikappande.
            </seg>
            <seg n="5663d174">
              Jag ställde också en fråga i mitt anförande om vad man menar
              när det gäller hissar. Man förväntar sig att regeringen eventuellt
              ska göra någonting utan att det egentligen finns några direktiv
              för det. Vad menar man med ett sådant uttalande: Vi förutsätter
              att regeringen ska agera. Jag skulle gärna vilja veta om Siw Wittgren-Ahl
              rent personligen tycker att det skulle vara bra med hissbidrag.
            </seg>
            <seg n="6e094812">
              Vad slutligen gäller barnsäkerheten är det ett problem som har
              diskuterats ganska länge. Tycker Siw Wittgren-Ahl att det är rimligt
              att barn som bor i bostäder byggda innan 1973 och renoverade före
              1976 inte omfattas av barnsäkerheten? Tycker Siw Wittgren-Ahl
              att det är rimligt? Skulle vi kanske kunna tänka oss att nästa
              år för den motionen kommer igen bli överens i den frågan?
            </seg>
          </u>
          <note n="ca583d46">
            Anf. 215 SIW WITTGREN-AHL (s) replik:
          </note>
          <u who="Q5967964" xml:id="i-75bf3622c9cf4254-0" n="5e55004e" prev="i-5eafefd1b68adede-0">
            <seg n="f1e64625">
              Fru talman! När det gäller att sitta som tjuren Ferdinand under
              eken och lukta på blommorna tror jag inte att det är sinnestillståndet
              eftersom Owe Hellberg, om jag inte missminner mig, sitter i kommittén.
              Jag tror inte att han tänker sitta där och lukta. Jag tror att
              direktiven som är långa och vida kommer att behandlas.
            </seg>
            <seg n="3a013d54">
              Jag ska svara på de frågor som jag hinner med. När det gäller
              hissbidragen grundar sig svaret på att Äldreberedningen, som jag
              satt i och som också företrädare för ditt parti satt i, hade tittat
              igenom hur mycket som behövdes för att tillgodose den äldre befolkningens
              och de handikappades möjligheter att ta sig in och ut. Det var
              ett brett önskemål. Regeringen vet det. Om vi ska gå in och göra
              ett hissbidrag eller ett hissavdrag kostar det pengar. Men regeringen
              har uttalat att man är villig att göra någonting. I PBL:s uppdrag
              står det att man också har att ta hänsyn till det och komma med
              förslag på hur man ska se på regionerna när det gäller äldre och
              utflyttning och hur man ska tillgodose de äldres boende i framtiden,
              alltså tillgängligheten när det gäller de äldre och handikappgrupper.
            </seg>
            <seg n="0341c66b">
              Jag tycker att Barnsäkerhetsdelegationen är intressant, liksom
              det som har kommit fram i detta betänkande. Det är som du själv
              tar upp. Det har funnits en lag sedan 1973. Man behöver inte åtgärda
              förrän man bygger om. Det visar sig när det gäller barn och barns
              miljöer att när fastighetsägarna bygger om följer de inte den
              lagstiftning som finns. Boverket har att se efter hur vi ska göra.
              Det är klart att barn ska ha säkra miljöer.
            </seg>
          </u>
          <note type="speaker" n="67f0a72f">
            Anf. 216 STEN LUNDSTRÖM (v) replik:
          </note>
          <u who="Q5967964" xml:id="i-5eafefd1b68adede-1" n="5e55004e" next="i-75bf3622c9cf4254-1">
            <seg n="0c3e35aa">
              Fru talman! Uppenbarligen är det så att humlan som tjuren Ferdinand
              i det här fallet sätter sig på måste bli PBL-kommitténs slut.
              Ska jag tolka Siw Wittgren-Ahl som att man kommer att se en socialdemokratisk
              riksdagsgrupp härja fullständigt löst? Jag ser fram emot det,
              men jag betvivlar det.
            </seg>
            <seg n="77b6a6a3">
              Jag får inget svar när det gäller investeringsbidrag för hissar.
              Vi kräver inte att vi här i dag ska besluta om investeringsbidraget.
              Vi kräver en utredning. Äldreberedningen, precis som många andra,
              har visat på behovet. Hur många ska behöva visa på samma behov
              innan Siw Wittgren-Ahl kan vakna upp? Hur många utredningar till
              behövs? Om PBL-kommittén också kommer fram till att det här behövs
              kommer vi då att sätta till ytterligare en utredning? Det är färdigutrett.
              Det är färdigutrett för länge sedan. Det är inte rimligt som det
              fungerar.
            </seg>
            <seg n="552fae3d">
              När det gäller barnsäkerheten gläder det mig. Jag förstår inte
              varför man inte ställer sig bakom vår motion om man tycker att
              alla barn ska ha rätt till samma säkerhet i sitt boende. Då har
              jag lite svårt att förstå varför man inte ställer sig bakom den
              motion som är väckt av Vänsterpartiet ett antal gånger och av
              andra partier också. Det finns väl ingen anledning att vänta längre?
              Barnsäkerhetsdelegationen orkar tyvärr inte hela vägen, men riksdagen
              borde göra det.
            </seg>
            <seg n="0760d78f">
              Slutligen vill jag ta upp frågan om direktverkande el. Jag har
              lite svårt att förstå om det också skulle handla om PBL-kommittén.
              Det är fråga om energihushållning, ett sätt att göra verklighet
              av vår gemensamma politik, nämligen att avskaffa kärnkraften på
              sikt. Då måste vi ta de initiativ som behövs, och då behöver regeringen
              få en tydlig signal från riksdagen. Vi tar de här besluten på
              allvar, och därför vill vi också se till att direktverkande el
              inte fortsättningsvis också byggs ut. Jag har inte krävt att alla
              som i dag har direktverkande el ska byta ut sina system.
            </seg>
          </u>
          <note n="722fc8ee">
            Anf. 217 SIW WITTGREN-AHL (s) replik:
          </note>
          <u who="Q5967964" xml:id="i-75bf3622c9cf4254-1" n="5e55004e" prev="i-5eafefd1b68adede-1">
            <seg n="6d35694a">
              Fru talman! När det gäller hissar och utredningen vet man att
              ett behov finns, och att det kanske behövs stimulans att bygga
              in hissar. Vad det då handlar om är: På vilka grunder ska man
              få hiss? Ska alla fastighetsägare få hiss? Det är så som föreslås
              i en av motionerna: Om fastighetsägaren eller hyresgästerna ska
              betala det, hur ska man då fördela det? Det är det man avvaktar
              med och diskuterar. Ska det till exempel ingå i ROT-avdraget så
              att man ska få avdrag för hissarna om man bygger om? Det måste
              man ta ställning till, men det är ju också en kostnadsfråga. Sten
              Lundström vet att man har diskuterat det här.
            </seg>
            <seg n="8d89fe24">
              När det gäller energin är det ett övergripande önskemål från
              alla att få ned energiförbrukningen i bostäder. När det gäller
              vår regering tycker jag att det verkar som om Vänstern stöder
              den också, åtminstone har det varit så flera gånger.
            </seg>
          </u>
          <note type="speaker" n="d673f921">
            Anf. 218 RIGMOR STENMARK (c) replik:
          </note>
          <u who="Q4980351" xml:id="i-3b61eed141a64838-0" n="5a6d53ec" next="i-255fdbba57746dc9-0">
            <seg n="3095ecf2">
              Fru talman! Häromdagen fick jag en fråga: Varför ska man engagera
              sig politiskt? Den kom från en ganska ung människa. Hon fortsatte:
              Det är ju en sådan tröghet i systemet. Det händer ingenting. Ni
              sitter bara och pratar, och ni utreder, och ni kommer tillbaka,
              och ni utreder.
            </seg>
            <seg n="96dcfc54">
              Jag tycker att vi måste lyssna på de här signalerna. Vi är föredömen
              för dem som ska komma efter och bli politiker. Det är ju inte
              någon hemlighet, Siw Wittgren-Ahl, att vi i bostadsutskottet från
              nästan samtliga politiska partier tittar på varandra och ler och
              till och med kommenterar att när vi får olika betänkanden och
              olika saker som vi ska ta ställning till så ser vi att det hela
              tiden flyttas framåt. Först var det 2002, sedan blev det 2003,
              sedan blev det 2004, och nu är det 2005 och 2006 kanske det blir
              någonting av de här frågorna.
            </seg>
            <seg n="49a3b508">
              Det gäller framför allt den bit som jag har tagit upp med ett
              nationellt handlingsprogram. Jo, utifall att sägs det. Jag var
              själv med i både Habitatkommittén och Agendakommittén, och vi
              jobbade väldigt bra och samstämt över partigränserna, måste jag
              säga, och jag kände att nu kommer någonting att hända men det
              händer ingenting. Vad säger Siw Wittgren-Ahl om det? Är Siw Wittgren-Ahl
              nöjd med den socialdemokratiska regeringen?
            </seg>
          </u>
          <note n="fedb0ec4">
            Anf. 219 SIW WITTGREN-AHL (s) replik:
          </note>
          <u who="Q4980351" xml:id="i-255fdbba57746dc9-0" n="5a6d53ec" prev="i-3b61eed141a64838-0">
            <seg n="a71eb66d">
              Fru talman! Ja, när det gäller miljöfrågorna och de 15 miljömålen
              är jag väldigt nöjd. Jag tycker det sade jag redan förra året
              att det är ett konstruktivt sätt att jobba.
            </seg>
            <seg n="403bebd9">
              När det gäller den unga människan tycker jag att Rigmor Stenmark
              ska säga att demokrati måste föregås av information och debatter,
              för demokrati bygger faktiskt på att folkflertalet tycker detsamma.
              Med det vill jag säga att man aldrig kan peka med hela handen,
              åtminstone inte i den riksdag och det politiska system som jag
              vill ingå och delta i. Där pekar man inte med hela handen.
            </seg>
            <seg n="0ed6d3fa">
              När det gäller de miljöfrågor som Rigmor Stenmark pekar på tycker
              jag faktiskt att vi i bostadsutskottet många gånger har en samsyn
              på vad det är vi vill lösa vad gäller inomhusmiljö, till exempel
              fukt och mögel. Men det går inte att peka med hela handen. Vi
              måste ha byggherrar och företag med oss. En av grunderna för översynen
              av PBL är att förankra besluten bättre. Medborgarna ska få veta
              mer, och man ska kunna påverka. Då ska vi inte stifta mer lagar.
              Vi kanske skulle informera folk så att man certifierar sitt byggande
              och boende. Man måste ha tilltro till företagarna. Man måste ha
              tilltro till att människor själva kan förändra. När det till exempel
              gäller barnsäkerheten har vi ju en lag, men man följer den inte.
              Det hjälper inte. Ändå vill man ha en ny lag. Man kan inte skapa
              ett samhälle med lagar om ingen tänker följa lagarna. Vår uppgift
              är ju att se till att människor följer och vill följa lagarna,
              det vill säga att man har normer som gör att man deltar i samhället
              och inte tar avstånd från samhället. Det tycker jag är bra: Prata
              med unga människor om det! Det går aldrig fort med demokrati,
              men det blir en säker grund att stå på.
            </seg>
          </u>
          <note type="speaker" n="b3d133c8">
            Anf. 220 RIGMOR STENMARK (c) replik:
          </note>
          <u who="Q4980351" xml:id="i-3b61eed141a64838-1" n="5a6d53ec" next="i-255fdbba57746dc9-1">
            <seg n="f7d6d8e5">
              Fru talman! Nej, jag håller med det går inte fort, åtminstone
              inte med en socialdemokratisk regering! Dessutom, Siw Wittgren-Ahl:
              Som jag sade i mitt anförande kostar hälsoproblemen samhället
              så oerhört mycket. Kostnaderna har dubblerats på bara fem år från
              60 miljarder kronor till 120 miljarder kronor. Det här kan ju
              inte Siw Wittgren-Ahl vara nöjd med. Dessutom visar regeringen
              och Socialdemokraterna upp underskott år efter år i budgetbehandlingar.
              Det här kan inte Siw Wittgren-Ahl vara nöjd med.
            </seg>
            <seg n="579dba9f">
              När man tittar på den biten som har med trä att göra, där jag
              ändå var ganska positiv, kan jag, när jag läser vidare, se att
              man nu behöver ett forskningsprogram för den biten. Det säger
              man då: Ett programområde för forskning och utveckling inom modernt
              träbyggande behöver inrättas. När?
            </seg>
            <seg n="5d160dc0">
              Men framför allt vill jag uppmana till att se sambandet mellan
              ökade kostnader för staten, lidande för människor och fullständigt
              obegriplig handlingsförlamning från den socialdemokratiska regeringen.
              Jag är inte nöjd, och jag kommer att bråka mycket om det här.
            </seg>
          </u>
          <note n="870e8159">
            Anf. 221 SIW WITTGREN-AHL (s) replik:
          </note>
          <u who="Q4980351" xml:id="i-255fdbba57746dc9-1" n="5a6d53ec" prev="i-3b61eed141a64838-1">
            <seg n="2fffd1a9">
              Fru talman! Det tycker jag är bra.
            </seg>
            <seg n="4d4b7c12">
              När det gäller byggande i trä tycker jag att Folkpartiets särskilda
              yttrande är rätt bra, om Rigmor läser det, om inte Rigmor Stenmark
              vill ställa upp på majoritetens förslag.
            </seg>
            <seg n="31fe24cd">
              Jag tycker att det är intressant att Rigmor Stenmark tar upp
              frågan om den höga sjukfrånvaron och den omfattande ohälsa som
              vi har i Sverige i dag. Den kostar i dag 130 miljarder. Sist när
              vi skulle diskutera ventilationskontroll, småhus och småhusregister
              så tror jag inte att de borgerliga ville ha ett småhusregister,
              för där skulle man också kunna tänka sig att utläsa vilka hus
              det var som var radonfyllda. Man avslog förslaget om det registret.
              Men när det gäller att registrera och kontrollera människor tror
              jag att den borgerliga majoriteten står bakom det i socialförsäkringsutskottet.
              Det här är talande för vilken sida man hamnar på: När det gäller
              kontroll av människor vill man ställa upp, men när det gäller
              kontroll av egendom och förmögenhet är man inte så vidare glad
              för det.
            </seg>
          </u>
          <note type="speaker" n="dc88f35e">
            Anf. 222 DAN KIHLSTRÖM (kd) replik:
          </note>
          <u who="Q5213808" xml:id="i-a38aad12a4b4187e-0" n="51f1fd74" next="i-edaf4a46810152bc-0">
            <seg n="d71bb808">
              Fru talman! Jag tycker vi har ett intressant samtal. Det kan
              ju vara så att man tycker att ett sådant här betänkande ses som
              en sträcka man ska gå det gäller frågor vi har diskuterat förut
              men det är faktiskt intressant att lyfta upp dem, och det är några
              saker som jag skulle vilja stanna upp ett ögonblick inför.
            </seg>
            <seg n="cc1b0a09">
              Först gäller det PBL-kommitténs arbete som vi nu har fått lite
              kommentarer omkring. Jag tror att det kan vara väldigt lätt för
              Siw Wittgren-Ahl att gömma sig bakom alla de punkter och alla
              de direktiv som Siw Wittgren-Ahl läste upp. När jag hör det här
              ser jag nästan framför mig en stor skog att gömma sig i när det
              gäller de här frågorna.
            </seg>
            <seg n="0805f764">
              Det jag tänkte ta upp något mer är frågan om tillgänglighet.
              Det här borde väl vara en fråga där vi inte behöver gömma oss
              bakom att en utredning ska hålla på med den. Det här är väl ändå
              frågor som vi har känt till länge. Det är väl ändå en rättvisefråga,
              det här med att alla ska ha tillgång till lokaler, som vi har
              varit inne på här. Det gäller ju många områden. Jag vet att jag
              själv har varit med och diskuterat på kulturområdet och på idrottsområdet.
              Det är minsann ingen ny fråga, utan det är en gammal fråga. Siw
              Wittgren-Ahl som talar mycket om rättvisa: Det borde väl gälla
              på det här området så att det går att komma till skott så att
              alla har tillgång till butiker, idrottsanläggningar och så vidare.
            </seg>
            <seg n="7f5ef9cb">
              Jag tycker att Siw kommer förbi de elöverkänsligas situation
              lite för snabbt. Det här är ändå ett stort problem som vi har,
              och jag skulle nog gärna se att vi kunde få höra lite mer om hur
              vi ska förhålla oss till det faktum att alltfler lider av elöverkänslighet.
            </seg>
          </u>
          <note n="30e1a9fc">
            Anf. 223 SIW WITTGREN-AHL (s) replik:
          </note>
          <u who="Q5213808" xml:id="i-edaf4a46810152bc-0" n="51f1fd74" prev="i-a38aad12a4b4187e-0">
            <seg n="b3d45e3f">
              Fru talman! När jag läser direktiven till PBL-kommittén kan jag
              känna en stolthet. Vi som politiker anklagas många gånger för
              att vi tittar på detaljerna och inte sätter människan i centrum.
              Men i direktiven och underlagen för PBL-kommittén återfinns det
              som vi pratar om hela tiden i bostadsutskottet: Man ska sätta
              människan i centrum. Några politiker har drivit att man ska planera
              regionalt vi är rätt så många som driver det. Man ska ta hänsyn
              till ålderssammansättningen. Man ska ta hänsyn till rättvisan,
              inflytandet och demokratin. Man sätter det också i perspektiv
              till miljön och boendet. Det är precis det som vi efterlyser.
            </seg>
            <seg n="18dd3a29">
              Bor gör vi hela livet, om vi har tur. Det finns de som har otur,
              som inte får någon bostad. Men de flesta människor bor faktiskt
              hela livet. Det kan man tänka på vi bor från det vi föds tills
              vi dör. Vi bor alltid någonstans. Det är viktigt för oss som bostadspolitiker
              att kunna konstatera. Jag gömmer mig inte bakom det utan manar
              snarare till läsning. Här framgår betoningen på att vi behöver
              bostadspolitik i ett sammanhang och i samklang med människor.
            </seg>
            <seg n="d0d4a7e5">
              När det gäller bidrag till de elöverkänsliga har vi haft den
              diskussionen ett flertal gånger. Vi har tagit upp tillämpningen
              i bostadsutskottet. Boverket har kommit fram till att det inte
              är reglerna det är fel på utan tillämpningen. Därför kommer man
              att sprida information så att vi får ett system som är likadant
              i hela Sverige.
            </seg>
          </u>
          <note type="speaker" n="0e9fd7eb">
            Anf. 224 DAN KIHLSTRÖM (kd) replik:
          </note>
          <u who="Q5213808" xml:id="i-a38aad12a4b4187e-1" n="51f1fd74" next="i-edaf4a46810152bc-1">
            <seg n="06092318">
              Fru talman! Jag vill återvända till de elöverkänsligas situation.
              Det är flera hundratusen människor vi pratar om. De är i en mycket
              besvärlig situation. Jag har kontakt med flera, och det har säkert
              Siw Wittgren-Ahl också. Det handlar om att de inte kan gå till
              sitt arbete. De får lämna sina bostäder och flytta ut i skogen.
              De letar förtvivlat efter ett område där de skulle kunna bo.
            </seg>
            <seg n="22edbf34">
              Precis som jag sade i mitt anförande vore det kanske en enkel
              sak för oss här att säga: Okej, vi ställer upp med bostadsanpassningsbidrag
              för att visa att vi vill försöka göra någonting. Jag tror inte
              att det hjälper för alla dessa människor att läsa det som vi ska
              läsa.
            </seg>
            <seg n="7a213016">
              Sedan vill jag ta upp tillgängligheten igen. Det hörde jag inte
              så mycket om. Det var kanske läsning där också. Men nog skulle
              vi kunna komma till handling när det gäller tillgänglighetsfrågorna,
              som vi har diskuterat under så många år. Det borde vara slut med
              utredande så att vi kunde ta beslut om att alla människor ska
              ha tillgång till alla lokaler.
            </seg>
          </u>
          <note n="56316014">
            Anf. 225 SIW WITTGREN-AHL (s) replik:
          </note>
          <u who="Q5213808" xml:id="i-edaf4a46810152bc-1" n="51f1fd74" prev="i-a38aad12a4b4187e-1">
            <seg n="610722ca">
              Fru talman! Jag glömde svara på den frågan. Det är faktiskt så
              att vi har beslutat i riksdagen, i enighet tror jag, att alla
              offentliga miljöer ska vara tillgängliga år 2010 och att en uppföljning
              ska göras 2005. Det har vi bestämt i riksdagen. Det är ett rättvisekrav.
            </seg>
            <seg n="f76865f5">
              Jag tycker också att affärer ska vara tillgängliga. Men många
              affärsägare anpassar inte lokalerna. Vi har haft affärsidkare
              som har sagt att de inte har råd att ha kvar affären om de måste
              göra stora ombyggnader. Då handlar det för alla oss som är politiker
              om att tala om värdet. Vi måste prata om tillgänglighet. Alltfler
              blir äldre. Då ingår det faktiskt i arbetet för PBL-kommittén,
              som är så bra, att man ska titta på hur äldre kommer in i affärer.
              Det handlar om att se människan i ett samspel. Det som är bra
              för äldre är bra för barn. Det som är bra för barn är bra för
              äldre.
            </seg>
            <seg n="28bd5a5c">
              Det är klart att vi ska ha tillgänglighet för alla och att vi
              ska komma in och ut. Det är grundläggande behov som vi har.
            </seg>
          </u>
          <note n="3cbb0aff">
            Föredrogs
          </note>
          <note n="e7733a78">
            Överläggningen var härmed avslutad.
          </note>
          <note n="e5cd7900">
            18 § Lokalt utvecklingsarbete i storstäderna m.m.
          </note>
          <note type="speaker" n="a09fb740">
            Anf. 226 Förste vice talman PER WESTERBERG (m):
          </note>
          <u who="unknown" xml:id="i-25ed8291bd6e8a76-0" n="a591b243">
            <seg n="11e014fb">
              Fru talman! Låt mig börja med att yrka bifall till reservation
              3. Vi från Moderaterna står självfallet bakom samtliga våra reservationer,
              men vi nöjer oss med att yrka bifall till reservation nr 3.
            </seg>
            <seg n="c822b4e9">
              Den skrivelse som behandlas i betänkandet rör lokalt utvecklingsarbete
              i storstäderna med särskild relation till de segregerade områdena.
              Det har pågått ett särskilt arbete sedan 1998. Det har gjorts
              försök till utvärderingar av hur detta arbete har gått. De utvärderingar
              som har gjorts har konstaterat att det är svårt att ännu se några
              säkra resultat av hur utvecklingsarbetet har gått i och med att
              det kräver relativt mycket tid.
            </seg>
            <seg n="ab0d81c8">
              Det finns utvecklingstendenser och utvecklingstrender i områdena.
              Det man måste göra är att isolera dessa från den gängse utvecklingen
              på grund av konjunkturen och särskilja den från politiska åtgärder.
              Därvidlag är det svårt att se vad som är vad.
            </seg>
            <seg n="e214c0bb">
              Jag tror att vi allmänt här i kammaren har anledning att se att
              integrationspolitiken i Sverige inte har lyckats särskilt väl.
              Den har närmast misslyckats. Man ska vara väl medveten om att
              vi alla har haft goda intentioner. Vi har haft en vilja att göra
              det goda men kanske inte lyckats utan i stället blivit relativt
              grymma.
            </seg>
            <seg n="afdc8e73">
              Vi ska också vara väl medvetna om att vi alla är mer eller mindre
              delaktiga i det som har skett. Vi har alla anledning till ett
              mått av självrannsakan: att se över den politik som har förts,
              se vad som kan göras bättre, försöka se vad som har lyckats och
              vad som har misslyckats.
            </seg>
            <seg n="e13956e0">
              Vi måste konstatera att det finns en brist på integration i det
              svenska samhället. Det är brist på delaktighet för många av de
              invandrade grupperna. Det har skapats problem i synnerhet i en
              del av storstadsområdena. Det är problemområden där relativt hög
              kriminalitet, hög arbetslöshet, bidragsberoende och dessutom ganska
              stort utanförskap har varit kännetecken.
            </seg>
            <seg n="6beee785">
              Det finns inga enkla lösningar för att vända utvecklingen i den
              här typen av problemområden. Det gäller att ha ett stort mått
              av ödmjukhet inför de insatser som behövs.
            </seg>
            <seg n="289540ca">
              Utifrån mina iakttagelser i olika områden i både Sverige och
              utlandet har jag kommit fram till att det gäller att stärka de
              enskilda människornas stolthet över sitt ursprung, stolthet över
              sitt område. Det gäller att stärka delaktigheten i utvecklingen
              i respektive område, att se till att man får en självkänsla och
              stolthet. Den får inte vara byggd på passivitet. Det måste vara
              en stegvis utveckling mot egen försörjning.
            </seg>
            <seg n="726b9d0f">
              Välstånd skapas genom arbete och företagande. Men för företagande
              och arbete fordras just självkänsla och aktivitet. Det är det
              vi saknar i många av de här områdena.
            </seg>
            <seg n="f95a3a6a">
              Den storstadssatsning som har skett har säkert haft sina förtjänster
              i vissa delar. Men vi efterlyser ett nytt system för flyktingmottagning
              för att nå bättre resultat under de kommande åren.
            </seg>
            <seg n="a2f4014c">
              Vi har den uppfattningen att det är ett statligt ansvar att stå
              för flyktingmottagningen. Det går inte att rulla över det ansvaret
              på kommunerna. Om man gör det skapar det en känsla av mer eller
              mindre oönskade personer i olika kommunala sammanhang. Det är
              ingen bra utgångspunkt, vare sig för att känna sig välkommen till
              ett land eller för att komma in i samhället i dess helhet.
            </seg>
            <seg n="b506b25b">
              Egenansvaret för den som kommer till ett nytt land är viktigt.
              Det gäller att försöka få till stånd egen aktivitet, människors
              stolthet över att kunna skapa någonting själva, att kunna välja
              och forma sin framtid. Det får inte bli en passivisering och ett
              överbeskyddande, som jag tror att vi i viss utsträckning utsatt
              en del av de nya svenskarna för.
            </seg>
            <seg n="877dc1e5">
              Det är därför vi vill göra en förändring av flyktingmottagningen.
              Vi vill betona de enskilda människornas möjlighet att påverka.
              Statens ansvar ligger på det ekonomiska området. Det är också
              statens ansvar att ge information och stöd utan att för den skull
              ta ifrån människorna deras självkänsla, deras självbestämmande,
              och därmed passivisera dem.
            </seg>
            <seg n="dbd35fc4">
              Vi tror inte på avtal och kommunplaceringar. Vi tror att människor
              måste kunna få bosätta sig där de själva vill. De måste ha ett
              eget ansvar i den delen. Vi tror också att introduktionen för
              nya människor som kommer till landet ska vara på heltid. Man ska
              ha möjlighet att välja den typ av svenskundervisning som man vill
              ha. Man ska själv ta ansvar för att söka upp den typ av undervisning
              som man tror är den som passar en bäst. Vi tror att resultaten
              därmed blir bättre. Framför allt är det en egenaktivitet. Det
              ger självkänsla att välja och skapa en del av sin framtid.
            </seg>
            <seg n="667bbe76">
              Vi har uppfattningen att introduktionen i Sverige måste vara
              ett heltidsjobb. Det gäller både att lära sig svenska och att
              kunna få praktik och introduktion i samhället. Denna introduktion
              i form av praktik och yrkesutbildning gör att man har lättare
              att komma in i språket. Framför allt tillvaratar den yrkeskunskaper.
              Det ger självkänsla och ånyo förmåga att själv kunna prestera,
              att stå på egna ben och därmed skapa ett positivt självförtroende.
            </seg>
            <seg n="c09b2fce">
              Vi i Sverige är för dåliga på att validera nya medborgares och
              invandrares utbildningar från främmande länder. Vi är lite stelbenta
              i att kunna validera dem men även i att erbjuda kompletteringsundervisning
              för att de ska kunna utnyttja sina yrkeskunskaper på svensk arbetsmarknad
              på ett väsentligt mycket bättre sätt än vad som sker i dag.
            </seg>
            <seg n="fb754b0a">
              Vi har anledning att se över vårt kunnande när det gäller tortyroffer.
              Vi vet att vi är ganska dåliga på den vård som ges i dag. Vi behöver
              bygga upp kunskapsområdet för att bättre kunna anpassa människor
              och hjälpa dem in i samhället.
            </seg>
            <seg n="93d6048f">
              Fru talman! Vi har också uppfattningen att det ska finnas möjlighet
              till tvåspråkiga skolor dels därför att vi är internationalister,
              dels för att det många gånger kan hjälpa människor att lättare
              klara skolutbildningen. Det skapar en valfrihet, en självkänsla
              och en stolthet över sitt ursprung och ger en förmåga att kunna
              stå på egna ben.
            </seg>
            <seg n="e34fe52b">
              För oss är storstadssatsningen helt beroende av människors egen
              förmåga för att kunna lyckas. Det handlar inte bara om pengar.
              Det handlar om attityder till människor och människors möjlighet
              att kunna hjälpa sig själva.
            </seg>
          </u>
          <note type="speaker" n="65a5434c">
            Anf. 227 SVEN BRUS (kd):
          </note>
          <u who="Q5588504" xml:id="i-23d4663685ef49f4-0" n="e6c14639">
            <seg n="b26d7430">
              Fru talman! I den senaste budgetpropositionen skriver regeringen
              så här under redovisningen av integrationspolitiken: Mycket pekar
              på att utvecklingen går åt rätt håll. En ljusning på arbetsmarknaden
              kan skönjas för utrikes födda. En effektivare lagstiftning mot
              diskriminering har trätt i kraft, och så vidare. Mycket pekar
              på att utvecklingen går åt rätt håll. Det är vackra ord. Man skulle
              snarast kunna kalla det för fromma förhoppningar.
            </seg>
            <seg n="943f867f">
              Verkligheten återges på ett mycket tydligt sätt bland annat i
              Integrationsverkets rapport för år 2003 som presenterades här
              i Helsingfors så sent som i måndags. Det var ett mycket intressant
              seminarium och en intressant diskussion med anledning av den rapporten.
              Där säger man att det sammantaget är lång väg till regeringens
              mål att sysselsättningsgraden för utrikes födda ska närma sig
              80 %.
            </seg>
            <seg n="05068783">
              Fru talman! Den här debatten ska inte handla om arbetsmarknad.
              I integrationssammanhanget och i storstadsfrågorna är trots allt
              tillgången till arbete den grundläggande integrationsfrågan. Det
              går att rada upp en skrämmande statistik som belyser en förtvivlad
              situation för många människor. Jag ska inte trötta kammaren med
              det i denna sena timma.
            </seg>
            <seg n="25979d98">
              Frågan är ändå: Vad beror det på att så många nya svenskar finner
              en så trång port in i det svenska samhället och framför allt in
              på arbetsmarknaden? Det kan inte generellt förklaras med skillnader
              i utbildning.
            </seg>
            <seg n="7046b509">
              Om vi tänker oss att sysselsättningsgraden skulle vara densamma
              hos inrikes och utrikes födda med kort utbildning skulle ytterligare
              12 000 utrikes födda omedelbart komma in på arbetsmarknaden allt
              enligt Integrationsverkets rapport. När det gäller akademikerna
              är det bara 60 % av de utrikes födda som har ett arbete som motsvarar
              deras utbildningsnivå. När det gäller svenskfödda akademiker är
              det 80 %.
            </seg>
            <seg n="43dbfa36">
              Vi vet att det bakom varje sådan siffra och all statistik döljer
              sig en människa som har fråntagits sin värdighet. Bakom varje
              siffra finns en person som vill och kan försörja sig bara den
              får förutsättningarna och möjligheterna. Men många har dessvärre
              förlorat hoppet. Det är resultatet av en misslyckad integrationspolitik.
            </seg>
            <seg n="ce2e8661">
              Fru talman! Ett annat område där segregationen är tydlig, närmast
              övertydlig, är boendet. Även om fokus ofta riktas mot de tre storstadsområdena
              är bostadssegregationen en påtaglig verklighet i snart sagt alla
              typer av samhällen i Sverige. Även det konstaterandet grundar
              jag på Integrationsverkets färska rapport om åtgärderna mot detta
              kan vara värda en särskild debatt. Låt mig bara peka på några
              saker som vi också tagit upp i våra motioner och i vår reservation
              i betänkandet.
            </seg>
            <seg n="05c856d7">
              Vi som beslutsfattare kan medverka till en större mångfald genom
              att medvetet lokalisera myndigheter, institutioner och samhällsorgan
              till invandrartäta områden. Blandad bebyggelse med olika upplåtelseformer
              är en annan viktig faktor. En mix av boende, arbetsplatser och
              service bidrar till mångfald i bostadsområdena. Alla människor
              oavsett var de är födda vill bo i ett tryggt och attraktivt bostadsområde
              inte minst för sina barns skull. Därför måste man också tänka
              brottsförebyggande när man planerar bostadsområden och bygga in
              den tryggheten.
            </seg>
            <seg n="965ac2fa">
              Kristdemokraternas grundläggande utgångspunkt är att vi måste
              gå från ett omhändertagandeperspektiv till att ge människor förutsättningar
              att kunna ta ansvar för sitt eget liv. Vi vill ge människor möjlighet
              till egenmakt. Samhället ska medverka till att underlätta och
              skapa förutsättningar men inte ta kontroll över människors liv.
              Samhället ska sträva efter att erbjuda medborgare jämlika levnadsvillkor
              och lika stora möjligheter att utvecklas och förverkliga sina
              livsprojekt. Livsprojekten ska inte möta hinder så länge de inte
              kränker andra människors rättigheter och strider mot våra gemensamma
              rättsnormer.
            </seg>
            <seg n="e051c64b">
              Känslan av delaktighet i samhället minskar hos många människor
              i dag och inte minst hos nya svenskar. Det finns flera indikationer
              på det. Det generella valdeltagandet sjunker och misstron mot
              politiker växer. En polarisering och en vi-och-de-känsla breder
              ut sig i samhället där politiken känns långt borta. Vad det innebär
              att vara medborgare måste därför tydliggöras. Demokratins och
              samhällets grundläggande värden är intimt förknippade med de ideal
              som medborgarskapet representerar.
            </seg>
            <seg n="bbdc87fe">
              Fru talman! Vi har därför i detta betänkande i våra reservationer
              betonat just medborgarskapsfrågan. I det svenska välfärdsbygget
              har kanske medborgarskapets skyldigheter ibland hamnat i skymundan.
              Samhället utgörs av enskilda medborgare, men vi måste inse beroendet
              av varandra. Det är ett beroende som innebär att det finns regler
              för hur vi ska förhålla oss till varandra. Medborgarskap måste
              handla om ansvar och skyldigheter.
            </seg>
            <seg n="9ac6cf4a">
              För att betona medborgarskapets innebörd föreslår vi kristdemokrater
              att alla nya medborgare ska få en medborgarbok där innebörden
              beskrivs och samhällets grundvärderingar sätts på pränt. Vi anser
              att det är viktigt att förmedla de grundläggande värden som vi
              inte kan klara oss utan. Utan ömsesidig respekt, tillit och gemenskap
              kan inget samhälle existera. En medborgarbok där de värdena betonas
              kan vara ett viktigt bidrag till det medvetandegörandet.
            </seg>
            <seg n="c4eb9047">
              Överlämnandet av medborgarboken bör kunna ske i samband med en
              ceremoni i hemkommunen där man välkomnar och uppmärksammar de
              nya svenskarna och de svenskar som har blivit myndiga. Genom att
              boken både betonar rättigheter och skyldigheter kan man höja statusen
              och samtidigt markera det ansvar som medborgarskapet innebär.
            </seg>
            <seg n="8a405eb2">
              Fru talman! Integrationsverkets rapport som jag har relaterat
              till flera gånger här beskriver också hur ungdomar med utländsk
              bakgrund ser på det svenska samhället. Det är dystert att konstatera
              att så många unga saknar tillit till det offentliga samhället
              och misstror sin egen förmåga att påverka det samhälle som de
              känner sig stå utanför.
            </seg>
            <seg n="a11c788d">
              Det råder ett slags känsla hos dessa ungdomar av att det finns
              en svensk måttstock och mer eller mindre officiella normer för
              tillträde till samhället. Det gäller inte minst arbetslivet. De
              här ungdomarna känner att de snabbt blir utsorterade för att de
              inte stämmer överens med det normalt svenska. Kanske är just det
              här budskapet i Integrationsverkets rapport ett av de mest allvarliga
              när vi tänker på framtiden i vårt samhälle.
            </seg>
            <seg n="ffa4e9cc">
              Fru talman! Jag står självfallet bakom de reservationer som vi
              kristdemokrater har själva och tillsammans med andra partier,
              men jag yrkar här bifall till reservation 12.
            </seg>
          </u>
          <note type="speaker" n="4d100a2d">
            Anf. 228 BIRGITTA CARLSSON (c):
          </note>
          <u who="Q4916292" xml:id="i-4f91c2348a3b30c3-0" n="6acf2871">
            <seg n="3efd1e3d">
              Fru talman! Jag börjar mitt anförande med att yrka bifall till
              reservation nr 4. Jag står givetvis bakom de andra där jag finns
              med med mitt namn men yrkar för att vinna tid bifall bara till
              denna.
            </seg>
            <seg n="5e03caef">
              Betänkandet bygger på en skrivelse, Lokalt utvecklingsarbete
              i storstäderna , och ett antal motionsyrkanden från den allmänna
              motionstiden. Innehållet i skrivelsen försöker visa på framgångar
              inom integrationspolitiken. Men med tanke på de stora ekonomiska
              satsningar som gjorts i storstäderna för att komma till rätta
              med integrationsproblemen får man konstatera att resultatet inte
              är mycket att berömma sig av.
            </seg>
            <seg n="3f4ae976">
              Vi ska i stället göra rätt prioriteringar från början och visa
              vilka förväntningar och krav man har på sig som invånare i vårt
              land. Vi måste visa vilka möjligheter som finns i Sverige och
              att dessa möjligheter gäller alla, oavsett var man är född. Alla
              som kan har förväntningar på sig att vara med i samhällsbygget
              och att göra sitt bästa för att ta ansvar för sig själv och sin
              livssituation och att skaffa sig egen försörjning genom arbete
              som kan bestå av anställning eller att driva eget företag.
            </seg>
            <seg n="b74fcc32">
              Dagens integrationspolitik fungerar inte. Den omhändertagandementalitet
              som präglar svensk migrationspolitik gör att alldeles för många
              personer som har sökt sig till vårt land långsamt fråntas initiativförmåga
              och kreativitet, som fanns från början hos dessa personer. De
              hade kraft och förmåga att ta sig ifrån länder där de drabbats
              av olika kränkande behandlingar och de har drivits av en vilja
              att förändra sina liv.
            </seg>
            <seg n="6cfc0333">
              Fru talman! Centerpartiet vill decentralisera mottagandet av
              dem som söker sig hit till vårt land. Vi tror att om dessa personer
              i stället för att förvaras på någon flyktingförläggning gavs möjlighet
              att bosätta sig ute i landet skulle de på ett naturligt sätt ges
              möjlighet att inlemmas och acklimatiseras in i det svenska samhället.
              Koncentrationen av alldeles för många invandrare i olika bostadsområden
              leder alltför ofta till segregation och utanförskap och allt vad
              det för med sig i form av olika problem.
            </seg>
            <seg n="5b135502">
              Fru talman! Centerpartiet vill ha ökat sysselsättningsfokus i
              hela migrations- och integrationspolitiken. Så snart som det bara
              är möjligt i samband med att man börjar svenskundervisningen föreslår
              vi att man ska erhålla arbetsplatspraktik. Det är viktigt att
              man gör individuella bedömningar om personens arbetsförmåga. Men
              vi är övertygade om att de flesta människor mår bättre av att
              aktivt delta i arbetsplatspraktik parallellt med att man deltar
              i svenskundervisning.
            </seg>
            <seg n="d0d817ee">
              Många personer som har fått asyl här har en gedigen utbildning
              ifrån sitt hemland. Men alldeles för ofta har de inte fått en
              chans att arbeta på det område där de har sin utbildning. Det
              är angeläget att vi tar till vara den resurs som våra invandrare
              är. Deras utbildningar måste valideras och i vissa fall även kompletteras
              mycket snabbare än vad som sker i dag.
            </seg>
            <seg n="b095e1c0">
              Även om det finns många dåliga och skrämmande exempel från våra
              grannländer inom migrations- och integrationspolitiken så finns
              det exempel från både Norge och Danmark där man arbetar med modeller
              med tydligt sysselsättningsfokus. Där kommer fler invandrare in
              på arbetsmarknaden än i Sverige.
            </seg>
            <seg n="50fc4f73">
              Fru talman! Att invandrare inte i samma utsträckning som svenskar
              har etablerat sig på arbetsmarknaden tyder på att personer med
              invandrarbakgrund diskrimineras. Statistiken talar sitt tydliga
              språk. Människor med invandrarbakgrund får inte jobb i samma utsträckning
              som människor med svensk bakgrund. Detta är oacceptabelt. Diskriminering
              vid rekryteringar måste åtgärdas. Inte minst krävs en omfattande
              attityd- och opinionsförändring hos oss med svensk bakgrund. Vi
              anser att åtgärder mot diskriminering gällande rekrytering av
              personal med invandrarbakgrund bör prioriteras i mycket högre
              omfattning än vad som görs i dag. Vi får aldrig acceptera att
              människor diskrimineras på detta sätt.
            </seg>
          </u>
          <note type="speaker" n="1dd2d645">
            Anf. 229 MONA JÖNSSON (mp):
          </note>
          <u who="Q4988873" xml:id="i-c3cfe45f9588bc96-0" n="0b1ab839">
            <seg n="ef73b337">
              Fru talman! I det svenska samhället pågår en omfattande och dokumenterad
              diskriminering. Det visar inte minst den årliga rapporten från
              Integrationsverket som kom häromdagen. Det är inte bara individer
              som förvägras sin rätt till likabehandling; diskrimineringen skapar
              också kostnader för samhället i stort. För Miljöpartiet är frågan
              om diskriminering i första hand en människorättsfråga. Men vi
              ser också att frågan har ekonomiska aspekter.
            </seg>
            <seg n="93d18007">
              I medierna och i debatter har vi hört många uttalanden om vad
              invandrare kostar samhället. Vi tycker nu att det är dags att
              vända på frågeställningen och fråga sig vad det kostar samhället
              att människor med annan etnisk bakgrund än den svenska diskrimineras
              på arbetsmarknaden.
            </seg>
            <seg n="8677f268">
              Vad innebär det för samhällsekonomin att en invandrad person
              som är läkarutbildad kör taxi, att en ingenjör är lokalvårdare
              eller att en tandläkare väljer att flytta till ett annat land
              på grund av att hans eller hennes kompetens inte tas till vara
              på den svenska arbetsmarknaden?
            </seg>
            <seg n="26ff2b2a">
              Ingemar Hansson, generaldirektör på Konjunkturinstitutet, har
              som svar på en fråga från Miljöpartiet bedömt att om diskrimineringen
              av utlandsfödda på arbetsmarknaden upphörde så skulle BNP öka
              med ungefär 60 miljarder kronor redan år 2010. Det är en svindlande
              summa. Antalet personer som står till arbetsmarknadens förfogande
              skulle öka med 164 000 detta utifrån om man hade fått komma in
              i arbetslivet på samma villkor som svenskfödda. På längre sikt
              skulle det bli ännu högre vinster. Det är inte i första hand uteblivna
              bidrag som sparar pengar åt stat och kommun när invandrare kommer
              i arbete, utan det är skattebaserna som ökar när fler jobbar.
            </seg>
            <seg n="0d170ec6">
              Målet med storstadssatsningen har varit att bryta den framväxande
              etniska och socioekonomiska segregationen. I Integrationsverkets
              utvärdering av satsningen konstateras: Redskapen som storstadssatsningen
              har skapat inriktar sig främst på att stödja individer och kompensera
              för de sämre villkor som ett boende i dessa områden innebär. Insatserna
              kan hjälpa enskilda individer, men de kan endast indirekt påverka
              de mekanismer selektiv omflyttning och stor inflyttning av nyanlända
              invandrare, diskriminering och rasism som vidmakthåller den etniska
              och socioekonomiska segregationen. Därför är målet för storstadssatsningen
              att bryta segregationen orealistiskt med tanke på de instrument
              och resurser som står till förfogande.
            </seg>
            <seg n="bbfc2c41">
              Man kan ju undra om staten har satsat flera miljarder på missriktade
              projekt. I alla fall är vi i Miljöpartiet övertygade om att orsakerna
              till segregationen ligger mycket närmare riksdagen än i de så
              kallade utsatta områdena. Vi ser invigningen i fredags av Antirasistiskt
              centrum som ett led i att komma åt diskriminering mer konkret.
              Centrumet är en sammanslutning av frivilligorganisationer som
              ska arbeta med alla grunder av diskriminering och hålla ögonen
              på riksdag, regering och alla andra i samhället som inte uppmärksammar
              likabehandlingen tillräckligt.
            </seg>
            <seg n="507cbb62">
              Utredningar pågår just nu som har i uppgift att titta på diskriminering
              av olika slag. Men vi i Miljöpartiet menar att det tar alltför
              lång tid att komma fram till något som vi egentligen redan vet
              att kostnaderna för diskriminering för den enskilde och för samhället
              är mycket stora. I England finns Englands Commission for Racial
              Equality. Den har fokus på diskriminering både på individnivå
              och på den strukturella nivån. Ett sätt att komma åt diskriminering
              också här i Sverige är att inrätta en samlad myndighet som arbetar
              strategiskt och samhällsanalytiskt mot diskriminering av alla
              former. Det skulle vara ett organ som är tydligt kopplat till
              ombudsmännen mot diskriminering och som går i spetsen för de nödvändiga
              förslagen om styrning och uppföljning av antidiskrimineringspolitiken.
            </seg>
            <seg n="72df242f">
              Fru talman! Jag tror inte att regeringen ännu har insett att
              diskriminering är ett lika stort hot mot tillväxten som ohälsa.
              Miljöpartiet menar att det är en nyckelfråga i integrationspolitiken
              att motverka diskriminering och rasism. Vi kräver att hårdare
              krav ställs på samtliga statliga myndigheter vad gäller arbetet
              mot diskrimineringen. Vi anser därför att fokus i integrationspolitiken
              i högre grad måste läggas på lika rättigheter, möjligheter och
              skyldigheter. Med dessa frågor i centrum får politiken ett kraftfullt
              och tydligt innehåll. Frågan är lika aktuell när det gäller alla
              andra grunder för diskriminering som kön, ålder, funktionshinder
              och sexuell läggning.
            </seg>
            <seg n="edbe97c8">
              Ett solidariskt samhälle som tillvaratar alla människors kunskaper
              och möjligheter blir ett rikare samhälle än det som marginaliserar.
              För att synliggöra vikten av arbetet mot diskriminering motionerade
              vi om en särskild utredning som skulle synliggöra kostnader för
              diskriminering men fick inte gehör för detta. Därför yrkar jag
              bifall till Miljöpartiets reservation 10 i betänkandet.
            </seg>
          </u>
          <note type="speaker" n="e2c09cb6">
            Anf. 230 ANITA JÖNSSON (s):
          </note>
          <u who="Q4765559" xml:id="i-5ebfca4074fcaddb-0" n="b3e9ca4d">
            <seg n="1f849f35">
              Fru talman! I regeringens skrivelse, som socialförsäkringsutskottets
              betänkande nr 9 behandlar, redovisas utvecklingen inom storstadspolitiken
              utifrån ett beslut här i kammaren 1998 om särskilda insatser i
              vissa storstadsområden. Stat, kommun, landsting, näringsliv, frivilligorganisationer,
              boende och andra lokala aktörer har samverkat brett kring insatser
              för att bryta segregationen och främja tillväxt i de 24 stadsdelar
              som ingår i storstadssatsningen. Ca 1 000 insatser har genomförts
              och ca 250 000 personer har givits möjlighet att påverka sin egen
              och stadsdelens utveckling.
            </seg>
            <seg n="d9a48130">
              I Sveriges storstadsregioner bor och lever mer än var tredje
              svensk. Till våra storstäder söker sig människor för att förverkliga
              sina drömmar, för att finna arbete, utbildning och nya erfarenheter.
              Storstaden rymmer de rikaste, men också de fattigaste. Storstadspolitiken
              syftar till att ge fler människor och företag möjlighet att växa
              och utvecklas. När vi beslutade om en ny integrationspolitik som
              ska utgå från den generella politiken gjordes delvis ett avsteg,
              nämligen att göra speciella insatser under en begränsad period
              i vissa storstadsområden.
            </seg>
            <seg n="3e61713f">
              Drygt 2 miljarder kronor från staten och lika mycket från kommunerna
              har bidragit till att ge dessa områden en positivare utveckling.
              En särskild storstadsdelegation inom Regeringskansliet fick i
              uppdrag att utveckla och samordna den nationella storstadspolitiken.
              För att kommunerna skulle få del av pengarna ingicks lokala utvecklingsavtal
              med staten där det skulle framgå vilka lokala mål och åtgärdsplaner
              kommunerna skulle arbeta med. Det skulle även finnas en plan för
              uppföljning och utvärdering. De lokala utvecklingsavtalen bygger
              på en helhetssyn på stadsdelen och på att på allvar involvera
              dem som arbetet berör, det vi kallar för underifrånperspektivet.
              Det är människornas behov och önskemål som ska styra valet av
              utvecklande insatser.
            </seg>
            <seg n="ddb80d82">
              Skrivelsen vi behandlar nu ger en bild av hur man lyckats uppnå
              målen i de här områdena. Det vi kan se är att utvecklingen går
              åt rätt håll i flera avseenden. Fler har arbete. Färre hushåll
              är beroende av socialbidrag. Valdeltagandet i valet 2002 ökade
              i flera stadsdelar. Men mer behöver göras.
            </seg>
            <seg n="5eaea7be">
              Forskare från Mångkulturellt centrum har gjort en utvärdering
              i Fittja som beskrivs i skrivelsen. Strategin i Fittja innebär
              att man utgår från de boendes egna idéer. Där enades man om att
              tillsammans med de boende satsa på sex målområden som så småningom
              reviderades till fyra. Det var arbete och sysselsättning, trygghet
              inne och ute, svenska språket samt demokrati och medborgarinflytande.
              I dag kan vi se en positiv förändring genom den uppföljning och
              utvärdering och de intervjuer som har gjorts. Trivseln i området
              har ökat inom samtliga ålderskategorier, likaså utbildningsnivån.
              Den sociala miljön visar att man känner mer gemenskap. Som en
              Fittjabo uttryckte det: Här lever man verkligen.
            </seg>
            <seg n="9cbf1917">
              Det man saknar är insatser i skolan som gäller språkutveckling
              på högstadiet. Trots det har antalet elever som behöver extra
              hjälp med svenska språket minskat från 61 % till 36 %. De som
              behöver annan studiehjälp har minskat från 62 % till 39 %.
            </seg>
            <seg n="852fea0a">
              Ett tema som återkommer i samtliga intervjuer med fittjabor är
              massmediernas beskrivning av Fittja, som man upplever som alltför
              problemfokuserande och ensidig. Till följd av den negativa mediebilden
              har Fittja fått ett oförtjänt dåligt rykte som drabbar och färgar
              av sig på den enskilde individen. Bara att han kommer från Fittja,
              säger en ung man, gör det svårare för honom att få arbete. Det
              tycker jag är värt att tänka på när man lyssnar på dem som tidigare
              har varit uppe i det här ärendet i kammaren. Ni använder er också
              av den negativa retoriken. Ni ser problemen. Det gör vi också.
              Men vi använder dem som en möjlighet till positiv förändring och
              blundar inte för de goda exempel som vi möts av. Senast i går
              läste jag i DN om ett familjecentrum där föräldrar och barn kunde
              träffas och bland annat stötta varandra och få tips och hjälp
              i föräldrarollen. När jag kom till slutet av artikeln fanns det
              en notis om att starten för det här möjliggjorts genom storstadssatsningen.
            </seg>
            <seg n="6a1a7a58">
              Det går att vända en långvarigt negativ trend med en aktiv politik.
              Det har storstadssatsningen visat. Den helhetssyn som ska prägla
              insatserna har syftat till att inordna de olika verksamheterna
              i den ordinarie verksamheten när pengarna till storstadssatsningen
              nu fasas ut. Framgångsrika insatser ska göras permanenta. Det
              ställer stora krav på myndigheter, kommuner och andra aktörer
              att fortsätta arbetet med samverkan och lokala avtal inför det
              framtida storstadsarbetet.
            </seg>
            <seg n="7b4b3f84">
              Regeringen har tillsatt en utredare för att inventera, sammanställa
              och analysera allt material man nu har tillgång till för att omvandla
              gjorda erfarenheter till kunskaper. Enligt utskottets mening är
              det viktigt att följa utvecklingen och resultaten av det långsiktiga
              storstadspolitiska arbetet.
            </seg>
            <seg n="a85eb9b2">
              Dessutom har den svenska modellen med lokala utvecklingssamtal
              vunnit ett växande europeiskt intresse. EU-kommissionen har valt
              ut de lokala utvecklingsavtalen som ett av åtta goda exempel som
              deltar i en jämförande studie under våren kring metoder och instrument
              som kan minska det sociala utanförskapet.
            </seg>
            <seg n="a7f53a7a">
              Förutom skrivelsen, som är en uppföljning av de riktade insatser
              som har gjorts i de mest utsatta områdena, finns det ett antal
              motioner från den allmänna motionstiden i betänkandet med varierande
              innehåll på temat integration. Det är genom den generella välfärdspolitiken
              som vi skapar grunden för människors trygghet och därigenom för
              förmågan att göra sina egna livsval. Storstadspolitiken har syftat
              till just detta, till att motverka sociala klyftor och problem.
            </seg>
            <seg n="fabb3862">
              Det finns en tendens att måla upp integrationspolitiken som misslyckad,
              vilket inte är en rättvis bild. Samma kritik finns mot storstadssatsningen.
              Men tittar man lite närmare på utvecklingen som den beskrivs i
              regeringens skrivelse ser man att satsningen givit resultat. Varför
              är det så svårt att erkänna att storstadssatsningen givit människor
              större möjlighet till egenförsörjning, större möjlighet till delaktighet?
              Att ni inte gör det innebär att ni medverkar till att ytterligare
              krympa och måla upp negativa bilder av de stadsdelar som varit
              delaktiga i storstadsarbetet.
            </seg>
            <seg n="3ae13c5e">
              Låt mig ta några ytterligare exempel på den positiva utvecklingen.
              Vi kan ta kvinnornas position på arbetsmarknaden. Den positiva
              utvecklingen i förvärvsintensitet har varit starkare för kvinnor
              i samtliga stadsdelar som omfattas av det lokala utvecklingsarbetet
              än för Sverige i genomsnitt. Andelen invånare med långvarigt behov
              av försörjningsstöd har minskat i samtliga 24 stadsdelar.
            </seg>
            <seg n="4bffd42f">
              I reservationer till betänkandet, och vi har hört det nu i anförandena
              också, skrivs om att sätta fokus på individen. Det kan därför
              vara bra att än en gång påminna om att det individperspektiv som
              lyfts fram i reservationerna redan finns i det praktiska arbetet.
              Det visar inte minst utvärderingen av storstadsarbetet i Malmö.
            </seg>
            <seg n="bc05a929">
              Två av medförfattarna till storstadssatsningens utvärdering menar
              att de satsningar som gjorts ur många aspekter varit framgångsrika.
              De säger att storstadssatsningen har fungerat bättre än många
              andra arbetsmarknadsåtgärder. Det beror bland annat på att man
              haft större fokus på varje enskild individ, att samordningen mellan
              Malmö stad, arbetsförmedlingen och försäkringskassan fungerat
              bra samt att decentraliseringstanken fungerat. De här lokala arbets-
              och utvecklingscentren har funnits ute på plats nära människorna,
              och det har gett resultat.
            </seg>
            <seg n="1d908b17">
              Tanken bakom samarbetet har varit att skapa en bättre helhetssyn
              på den arbetssökande.
            </seg>
            <seg n="50da1750">
              Huvudintrycket av storstadssatsningen är alltså att det har varit
              en lyckad satsning, även om man inte förmått slussa ut så många
              personer i arbete som man först tänkt sig. Den personal som arbetat
              med de här frågorna har också varit positiv till förändringarna.
              Detta säger alltså författarna till utvärderingen.
            </seg>
            <seg n="c998959d">
              Det individuella fokus som är tydligt i exemplet från Malmö finns
              också på andra håll i integrationsarbetet. Utskottet skriver bland
              annat: En förutsättning för att kommunen skall få schablonersättningen
              är att den, tillsammans med den berörda personen, upprättar en
              individuell introduktionsplan. Det övergripande målet med introduktionsplanen
              är att genom en individuellt anpassad introduktion ge individen
              goda förutsättningar att bli självförsörjande och delaktig i det
              svenska samhället. Det är den enskildes behov som ska motivera
              eventuella åtgärder.
            </seg>
            <seg n="eddff1a4">
              På den individuella nivån bör integration betraktas som ett livsprojekt,
              vars innehåll och mål endast kan bestämmas av individen själv.
              På den samhälleliga nivån kan dock staten sätta upp mål för vad
              som bör uppnås inom olika områden med hjälp av arbetsmarknadspolitik,
              utbildningspolitik och så vidare och stödja den individuella integrationsprocessen.
            </seg>
            <seg n="5ef7c1b4">
              Fokus på individen är med andra ord redan en viktig del i det
              arbete som görs i dag. Det är bra. Mer underligt är det att vi
              sällan hör Moderaterna diskutera den andra och viktiga delen i
              integrationsarbetet, nämligen att motverka den strukturella diskrimineringen.
              En fullständig analys kräver båda sidorna: individen och samhället.
            </seg>
            <seg n="73440174">
              Det är ingen tillfällighet att den som har utländskt namn har
              svårare att få jobb än den med svensk bakgrund. Detta kan inte
              förklaras utifrån ett individperspektiv; den bakomliggande orsaken
              är strukturell diskriminering. I måndags var jag på samma konferens
              som Sven Brus. Där presenterade Integrationsverket sin rapport
              Integration . En upplysning som kom från Patent- och registreringsverket
              var att alltfler vill byta sina utländska namn till mer svenskklingande.
              Varför, kan man undra. Att enbart prata om individen är alldeles
              för enkelt. Den strukturella diskrimineringen är en väldigt grundläggande
              och viktig analys för att se hur integrationspolitiken ska kunna
              förstärkas. Strukturell diskriminering hindrar människors, arbetslivets
              och enskilda arbetsplatsers utveckling.
            </seg>
            <seg n="29e8d22e">
              Till sist: Några reservationer tar upp frågor som handlar om
              bland annat svenska för invandrare, ersättning till kommunerna
              och mottagningssystem för flyktingar den första tiden efter att
              man fått uppehållstillstånd. Inom de här områdena konstaterar
              utskottet att det pågår ett flertal utredningar och att det till
              regeringen har lämnats flera förslag som nu är under beredning
              och som vi får anledning att återkomma till.
            </seg>
            <seg n="adeef129">
              Fru talman! Det är genom att samarbeta brett inom samhällets
              olika institutioner och med våra medborgare som vi har störst
              möjlighet att bidra till att ge alla människor likvärdiga levnadsbetingelser.
            </seg>
          </u>
          <note n="23a619d7">
            Jag yrkar härmed bifall till förslagen i betänkandet och avslag
            på samtliga reservationer.
          </note>
          <note type="speaker" n="6d984c8e">
            Anf. 231 Förste vice talman PER WESTERBERG (m) replik:
          </note>
          <u who="unknown" xml:id="i-25ed8291bd6e8a76-1" n="a591b243">
            <seg n="fb87b432">
              Fru talman! Jag måste säga att jag blev lite lätt chockad över
              Anita Jönssons anförande här i kammaren. Det är väldigt svårt
              att förstå att Anita Jönsson finns i samma parti som Ilmar Reepalu,
              Göran Johansson och en stor del av den svenska opinionen. På Anita
              Jönssons anförande låter det som att allt har lyckats det är bara
              solsken över den svenska integrationspolitiken. Jag måste säga
              att jag har betydligt större ödmjukhet inför de problem som finns
              i samhället och som vi får dagliga vittnesmål om.
            </seg>
            <seg n="ca43ca6b">
              Jag är även lite förvånad över att man över huvud taget kan diskutera
              batteriet av övergångsregler för nya EU-länder i samma andetag
              som man gör denna solskensbeskrivning av vad som har skett i Sverige.
            </seg>
            <seg n="81f2f260">
              Jag säger inte att allt med storstadssatsningen har varit dåligt.
              Det finns också positiva element i den. Men vi måste självfallet
              se att allt inte bara är frid och fröjd. För att kunna åtgärda
              problem och skapa nya förutsättningar måste man faktiskt se att
              det finns problem som jag tror att man inte behöver mer än gå
              ut på gatan för att se och höra vittnesmål om.
            </seg>
            <seg n="8837daa2">
              Vi ser även de utvärderingar som har gjorts av storstadssatsningarna.
              Det sägs där att det finns positiva trender, men man är inte säker
              på om de är bestående. Man vet inte om det är konjunkturen eller
              om det är politiken som ligger bakom.
            </seg>
            <seg n="d4383c0d">
              Vissa saker är bra, och det ska man ha gjort för 2 miljarder,
              men vad jag försöker säga är att vi inte får passivisera invandrare
              som kommer till Sverige. Det handlar om självkänsla, om stolthet
              och om egenaktivitet. Det handlar om att människor måste ges möjlighet
              att växa själva. Man ska inte bli tilldelad en kommun att bosätta
              sig i, och man ska kunna välja den utbildning i svenska som man
              själv tror passar en själv. Jag efterlyser den ödmjukheten. Jag
              säger inte att allt passar alla utan att vi måste söka oss framåt
              med individperspektivet väldigt starkt. Vi ser självfallet strukturell
              diskriminering, men det finns inte planhushållningssvar på allt.
            </seg>
          </u>
          <note type="speaker" n="8eb27618">
            Anf. 232 ANITA JÖNSSON (s) replik:
          </note>
          <u who="Q4765559" xml:id="i-5ebfca4074fcaddb-1" n="b3e9ca4d">
            <seg n="01fb28b2">
              Fru talman! Det som vi har att debattera i dag är den skrivelse
              som har kommit från regeringen och som behandlar storstadspolitiken.
              I den kan vi se en del positiva framgångar, inte minst utifrån
              att man har använt ett annat sätt att arbeta än vad som är traditionellt.
              Det som jag tycker är viktigt att lyfta fram i den här diskussionen
              är att det är så här vi kan fortsätta att jobba framöver, med
              de här positiva bilderna.
            </seg>
            <seg n="c6c990e0">
              Självklart vill inte jag eller utskottet på något sätt förringa
              de problem som finns med att vi inte har kommit längre, och det
              står också klart och tydligt i utskottets betänkande. Men vad
              jag alltid förvånas över när Moderaterna pratar om individen och
              egenförsörjningen är att man inte vill se den strukturella diskriminering
              som finns på arbetsmarknaden att människor inte släpps in trots
              att de har en lika god utbildning som den som är född i Sverige
              och trots att de har bott flera år i Sverige. Det finns väldigt
              många hinder i samhället i dag som vi måste vara beredda att riva
              ned för att människor ska kunna få en bättre tillvaro.
            </seg>
            <seg n="f9b9c59d">
              När det gäller den första tiden i Sverige finns det redan beslut
              i den här kammaren att man ska utgå från den enskilda individens
              förutsättningar och det som denna har med i ryggsäcken. Men man
              får inte glömma bort, vilket jag tycker att man gör när man pratar
              om det här, att det första uppdraget för den som kommer som flykting
              eller invandrare till Sverige är att välja vilken sfi man ska
              ha. Jag tycker att det är alldeles orimligt.
            </seg>
          </u>
          <note type="speaker" n="23bd98fa">
            Anf. 233 Förste vice talman PER WESTERBERG (m) replik:
          </note>
          <u who="unknown" xml:id="i-25ed8291bd6e8a76-2" n="a591b243">
            <seg n="1a84c8fa">
              Fru talman! Först ska jag villigt erkänna att Anita Jönsson nyanserat
              sig rätt påtagligt i sin replik. Jag tycker att vi ska lyssna
              på Ilmar Reepalu, Göran Johansson och många andra som deltar i
              den här politiken, och vi måste se bägge sidorna. Jag kan se vissa
              delar som har gjorts i storstadspolitiken som har varit bra på
              det här området, men det finns väldigt mycket mer kvar att göra.
            </seg>
            <seg n="49024c3b">
              Vi ser självfallet de strukturella problemen på arbetsmarknaden.
              Jag kan säga att vi har ganska många och betydelsefulla kontaktområden
              för att försöka hitta lösningar. Men låt oss komma ihåg att av
              de svenskar som är födda i Sverige och är uppvuxna här men som
              har varit arbetslösa eller sjukskrivna mer än tre eller kanske
              upp till sex månader är det en väldigt låg andel som någonsin
              återkommer på arbetsmarknaden.
            </seg>
            <seg n="ef2a9e2e">
              Det är inte att undra på att vi får likartade problem med en
              del av de nya människor som söker sig till Sverige. Det därför
              som det enligt vår uppfattning är så viktigt att uppmuntra deras
              aktivitet och deras vilja att om de så önskar välja svenskundervisning.
              Alla behöver det inte utan det gäller dem som så önskar.
            </seg>
            <seg n="cc06fac4">
              Att kunna välja bostadsort, att kunna få påverka sin omgivning,
              att uppmuntra egenaktiviteten det är det vi slår vakt om. Vi säger
              inte att allt är dåligt, men vi säger att väldigt mycket kan bli
              väldigt mycket bättre, både för förståelsen bland dem som bor
              i Sverige och även för att människor ska få en bra chans att kunna
              utvecklas här i Sverige. Då måste vi vara beredda att diskutera
              både det positiva och det negativa.
            </seg>
          </u>
          <note type="speaker" n="8bd962fb">
            Anf. 234 ANITA JÖNSSON (s) replik:
          </note>
          <u who="Q4765559" xml:id="i-5ebfca4074fcaddb-2" n="b3e9ca4d">
            <seg n="61950d77">
              Fru talman! För oss socialdemokrater är det viktigt att för de
              människor som kommer till Sverige, får bosätta sig i Sverige och
              har behov av att lära sig svenska se till att ha ett utbildningssystem
              som tar till vara de resurser som de här personerna har och på
              ett snabbt sätt lär dem svenska så att de kan komma in i det svenska
              samhället. Det ska vara behovet som är avgörande för vilken typ
              av undervisning man ska få.
            </seg>
            <seg n="5a2d1f9f">
              Jag tycker fortfarande att det är nästan naivt att inbilla sig
              att jag om jag har flytt från ett land, med all den erfarenhet
              jag bär med mig, redan de första två tre veckorna kan göra klart
              för mig var jag vill bo, var jag ska köpa min sfi och så vidare.
              Det krävs faktiskt väldigt mycket mer av ett mottagningssystem.
              Det handlar om att möta individer och se till att man får möjlighet
              att utvecklas, att man får tid på sig att utbilda sig eller får
              någon form av rehabilitering om man är i behov av det.
            </seg>
            <seg n="b14bae61">
              Jag tycker att det är väldigt viktigt att vi har en bra arbetsmarknadspolitik
              och en bra utbildningspolitik som kan möta de specifika behov
              som de här människorna har för att de snabbt ska kunna få en egenförsörjning
              och kunna känna att de har fått en plats i sitt nya hemland.
            </seg>
          </u>
          <note type="speaker" n="528a1d44">
            Anf. 235 KALLE LARSSON (v):
          </note>
          <u who="Q5937876" xml:id="i-0f8703ab7ccfdf3c-0" n="26bf9263">
            <seg n="eb97249b">
              Fru talman! Vänsterpartiet har tagit som en av sina viktigaste
              uppgifter att bryta maktens privilegier och att förändra samhället
              i grunden. Vårt mål är ett samhälle där varje man och kvinna kan
              försörja sig själv genom sitt arbete, påverka sin livssituation,
              hysa en berättigad tilltro till samhället och dess institutioner
              och känna hopp inför framtiden.
            </seg>
            <seg n="56eaa3f5">
              Det betänkande vi i dag diskuterar kan möjligen göra en liten
              insats i denna strävan, men låt det vara sagt: en mycket liten
              sådan insats. Lösningen heter snarare en generell välfärdspolitik
              som omfattar alla och en politik för att bryta diskriminering
              och utanförskap.
            </seg>
            <seg n="03b74612">
              Alla människor män och kvinnor, invandrade och infödda i det
              här landet ska ha samma rättigheter och skyldigheter. Det är den
              enda rimliga utgångspunkten för en feministisk och för en antirasistisk
              politik.
            </seg>
            <seg n="6c816e25">
              Det är dags att ställa krav. Vi vill att alla människor även
              invandrade män och kvinnor ska kunna ställa rimliga krav på goda
              löner och goda villkor på arbetsplatserna. Vi vill stärka, inte
              avveckla, arbetsrätten. Vi vill att invandrare och infödda svenskar
              tillsammans ska kunna ställa krav på en social bostadspolitik
              som bryter segregationen. Därför vill vi bygga ett stort antal
              nya lägenheter per år, i första hand hyresrätter med hyror som
              vanligt folk har råd med. Vi kräver mångfaldsplaner på alla företag,
              och vi kräver skärpt lagstiftning mot etnisk diskriminering.
            </seg>
            <seg n="e3b398b8">
              Fru talman! Måhända är mitt öga inte fullt så skarpt i denna
              sena timme, men jag tror mig inte se någon folkpartist i kammaren
              just nu. Jo, där sitter en! Välkommen upp i talarstolen efter
              debatten om du vill! Jag kommer nämligen nu att säga någonting
              om Folkpartiets politik. Det förtjänar den dessvärre, i denna
              sena timme.
            </seg>
            <seg n="b9cc0149">
              Folkpartiet är, skulle jag vilja uttrycka det jag har också sagt
              det förut i kammaren det etablerade svenska parti som på senare
              tid har gjort enskilt mest för att introducera rasistiska och
              främlingsfientliga partiers frågor i debatten. Först legitimerade
              Folkpartiet både Dansk folkeparti och Sverigedemokraterna genom
              att ge deras företrädare oförtjänt uppmärksamhet, och därefter
              har man i en del stycken tagit över dessa partiers problemformuleringar.
              Nu fullföljer man också det så hårt kritiserade förslaget om språktest
              för medborgarskap och lägger i praktiken skulden för bristande
              språkkunskaper på de människor som har invandrat.
            </seg>
            <seg n="7fa0d2f3">
              Lägg till detta glidningen i motståndet mot regeringens inhumana
              flyktingpolitik! Lägg till detta gårdagens beslut från Folkpartiets
              riksdagsgrupp i alla fall majoriteten av den att stödja övergångsregler
              vid EU:s utvidgning! Det är ingen slump att Bert Karlsson i går
              i en debattartikel välkomnade denna Folkpartiets nya linje.
            </seg>
            <seg n="285e588a">
              Fru talman! I ett särskilt yttrande har vi angivit att vi avser
              att fortsätta driva frågan om att avgiften för svenskt medborgarskap
              helt avskaffas. I kommande budgetförhandlingar så mycket information
              kan jag trots allt delge kammaren med Socialdemokraterna och Miljöpartiet
              kommer vi att ta upp den här frågan. Att som utskottsmajoriteten
              gör ange att den enskilde aldrig skall behöva avstå från att ansöka
              på grund av avgiftsnivån innebär i praktiken att man erkänner
              att det kan vara ett problem för en del att få ihop de pengar
              som avgiften faktiskt innebär. Då så, då borde man väl också i
              logikens namn avskaffa avgiften helt!
            </seg>
            <seg n="a04aa7b8">
              I de kommande budgetförhandlingarna kommer vi också att ta med
              oss frågan om att försöka se till att storstadssatsningen i de
              delar den varit framgångsrik för sådana delar finns trots allt;
              det verkar vi numera vara överens om ges möjlighet att fortsätta.
              Vi är för att resurser fördelas utifrån behov, och det ska vara
              de behov som de boende själva formulerar och artikulerar.
            </seg>
            <seg n="9551ad13">
              Men låt mig avsluta där jag började: Utanförskapet kommer aldrig
              att kunna brytas med mindre än att det förs en generell välfärdspolitik
              där ingen diskrimineras.
            </seg>
            <seg n="c9f34815">
              Det handlar också om att vända perspektiven och ställa frågor
              som utmanar makten. Varför vill socialdemokratiska kommunalråd
              ställa krav på begränsningar i eget boende för flyktingar men
              aldrig ifrågasätta de privilegierades rätt att breda ut sig i
              paradvåningar i innerstaden? Varför är det fortfarande så mycket
              vanligare att man funderar över hur man kan förbättra invandrades
              möjligheter på arbetsmarknaden än att man ifrågasätter de krafter
              och personer som har intresse av att upprätthålla denna ordning?
              Varför, kort uttryckt, är det så mycket vanligare att blicken
              riktas mot dem som stängs ute än mot dem som bär ansvaret för
              den situationen?
            </seg>
            <seg n="3e1b9903">
              Innan vi ställer de frågorna och söker svaren kommer vi att ha
              mycket kvar att göra när det gäller lokalt utvecklingsarbete i
              storstäderna och kampen mot segregation.
            </seg>
          </u>
          <note type="speaker" n="be38ea47">
            Anf. 236 LUCIANO ASTUDILLO (s):
          </note>
          <u who="Q4355921" xml:id="i-983b116a2abb6cc2-0" n="8de89695">
            <seg n="ed47cb95">
              Fru talman! Storstadssatsningen har varit framgångsrik och nödvändig
              för Sverige och därmed också för Malmö, som jag kommer att koncentrera
              mitt anförande kring. Jag kommer att kort beskriva hur politiken
              förverkligats och vad den inneburit för Malmö. Jag kommer också
              att tydliggöra den ideologiska skiljelinje som finns här i kammaren
              mellan de olika partierna.
            </seg>
            <seg n="af99bc77">
              För Malmös del innebar storstadssatsningen tre saker:
            </seg>
            <seg n="51d55200">
              Man kan redan här se den viktiga ideologiska skiljelinjen mellan
              blocken ur ett nationellt perspektiv. Grunden för att bryta segregationen
              och utanförskapet är nämligen att omfördela och samla resurser
              till områden där arbetslösheten är stor, där socialbidragsuttaget
              är högt och där utanförskapet och utslagningen är stora bekymmer,
              att omfördela och samla resurser för att på så sätt möjliggöra
              lika möjligheter och lika rättigheter för alla, att omfördela
              och samla resurser för att skapa förutsättningar så att alla ges
              möjlighet att utvecklas och forma sina liv.
            </seg>
            <seg n="21d6205b">
              Storstadssatsningen innebar just detta. Regeringen avsatte 2
              miljarder kronor till områden och människor med större behov.
              Det var klassisk socialdemokratisk jämlikhetspolitik som vägledde
              oss.
            </seg>
            <seg n="0d3f8ab9">
              Mot det stod den borgerliga oppositionen med klassisk högerpolitik.
              De sade: Mindre av samhälleligt engagemang, inte mer. De sade:
              Mindre av gemensamma resurser, inte mer. De sade i praktiken:
              Mindre solidaritet, inte mer. Samma gamla höger.
            </seg>
            <seg n="8ee276c5">
              Fru talman! Samma gamla höger, man kan fråga sig var de partier
              som då var emot storstadssatsningen står i dag. Är man fortfarande
              emot omfördelning till de områden som har störst behov? Är man
              fortfarande emot att samla mer resurser kring människor som har
              större behov? Det var det som storstadssatsningen innebar i praktiken.
              Var står högern i dag?
            </seg>
            <seg n="4b88778b">
              Fru talman! Det fanns också ett annat viktigt skäl som Storstadskommittén
              lyfte fram, utredningen som föregick storstadssatsningen. Den
              slog fast att det behövdes en rejäl satsning för att segregationen
              och utanförskapet inte skulle hota den naturliga tillväxt som
              storstadsregioner innebär. De många möjligheter samt den skaparkraft
              och växtkraft som traditionellt finns i storstadsregionerna var
              hotad om klyftorna fick fortsätta att öka och om utslagningen
              permanentades. Alltså var storstadssatsningen helt nödvändig.
            </seg>
            <seg n="372fc2b8">
              Men, fru talman, var storstadssatsningen framgångsrik? Ibland
              förenklas det oerhört mycket i debatten om integration och segregation.
              Slagord och de retoriska bilderna blir viktigare än själva sakfrågan.
              Vi vet ju alla att integrationsprocessen, och därmed integrationen,
              är mycket mer komplex än så. Integrationspolitiken tar sin utgångspunkt
              i människors livsöde. Det får vi aldrig glömma. Det handlar om
              uppbrott, ibland om rotlöshet. Ibland handlar det också om att
              börja om från början, starta om i ett nytt land och förlika sig
              med sin historia, om att kunna gå vidare.
            </seg>
            <seg n="1098dc91">
              Storstadssatsningen har möjliggjort utvecklandet av mycket nytt.
              Man har kunnat och vågat testa nya lösningar och annorlunda perspektiv.
              Det går inte att ifrågasätta. Det går inte att ifrågasätta, fru
              talman, inte ens från borgerligt håll.
            </seg>
            <seg n="1d0ea06f">
              Låt mig beskriva Malmö. I Malmö har det utvecklats nya vägar
              till arbete. Nu finns skräddarsydda program för nyanlända högutbildade
              akademiker. Också introduktionen för andra har utvecklats, exempelvis
              inom branscher där det finns behov av arbetskraft. I dag bedrivs
              en speciell form av modersmålsbaserad svenskundervisning för analfabeter.
              Individualisering, arbetsmarknadsinriktning och att bygga på det
              man har med sig har blivit ledstjärnan i detta arbete.
            </seg>
            <seg n="9b1f4fc2">
              Allt detta hade inte varit möjligt utan storstadssatsningen.
            </seg>
            <seg n="6f0cddf5">
              I Malmö har det lett till att man bättre tar till vara mångfaldens
              många möjligheter. Malmö har kunnat göra mångfalden till en strategisk
              tillgång för staden, till en viktig tillväxtfaktor. I dag får
              företag stöd av kommunen för att koppla mångfald till sin affärsidé.
              En stor del av nyföretagandet i Sverige sker bland invandrare.
              IFS, Internationella Företagarföreningen i Sverige, är en organisation
              som vill främja invandrarföretagare i Sverige. I Malmö bidrar
              IFS, som får stöd av kommunen, varje år till att mer än hundra
              företag startas och att många invandrarföretagare beviljas krediter
              av banken.
            </seg>
            <seg n="9b1f4fc2">
              Allt detta hade inte varit möjligt utan storstadssatsningen.
            </seg>
            <seg n="261f6ce2">
              I Malmö har det lett till att man har försökt finna former för
              bättre utbildning för framtiden. Genom speciella språkförskolor
              för barn som kommer från miljöer där svenska språket sällan pratas,
              genom att fördela resurser efter behov och genom andra projekt,
              såsom satsningen på tvåspråkighet och studiestöd i modersmålet,
              har Malmö försökt kompensera för de strukturella faktorer som
              vi vet ger effekter på barnens skolresultat.
            </seg>
            <seg n="9b1f4fc2">
              Allt detta hade inte varit möjligt utan storstadssatsningen.
            </seg>
            <seg n="d153e39d">
              På område efter område kan man peka på hur Malmö kommun, men
              också alla andra stadsdelar som omfattas av storstadssatsningen,
              kunnat och vågat testa nya lösningar för att förbättra integrationen.
            </seg>
            <seg n="975c073b">
              De oberoende högskolorna, som Malmö högskola, Lunds universitet
              och Södertörns högskola, säger att storstadssatsningen på det
              stora hela varit framgångsrik.
            </seg>
            <seg n="a0c9203a">
              Integrationsverket menar i rapporten Integration 2003 att den
              svenska storstadspolitikens övergripande mål, att faktiskt bryta
              segregationen, vid en internationell jämförelse varit mer eller
              mindre unik i sina ambitioner. Också vi socialdemokrater hävdar
              att satsningen inte bara varit nödvändig utan framgångsrik. Den
              har inneburit att man kunnat och vågat testa nya lösningar för
              att förbättra integrationen.
            </seg>
            <seg n="d8d6d0bf">
              Men visst, fru talman, alla projekt har inte varit bra. Alla
              satsningar har inte varit lyckade. Jag ska upprepa: Alla projekt
              har inte varit bra. Alla satsningar har inte varit lyckade. Men
              det förtar inte huvudpoängen.
            </seg>
            <seg n="8c8a7528">
              Kan inte oppositionen medge detta? Kan inte oppositionen se det
              som högskolorna ser, det som Integrationsverket hävdar och det
              vi socialdemokrater slår fast? Kan inte oppositionen bara för
              en gångs skull erkänna att storstadssatsningen varit framgångsrik,
              eftersom den inneburit att man kunnat och vågat testa nya lösningar
              för att förbättra integrationen?
            </seg>
            <seg n="c32bc733">
              Också den statistiska uppföljningen av utvecklingen i de områden
              som omfattas av storstadssatsningen visar en positiv utveckling
              när det gäller förvärvsarbete och socialbidrag. I Malmö har exempelvis
              ökningen i förvärvsfrekvens för utrikes födda de senaste åren
              varit dubbelt så hög jämfört med den för hela Malmös befolkning.
              Också på skolans område har förbättringar skett.
            </seg>
            <seg n="a4d2c1e6">
              Den positiva utvecklingen är glädjande. Men det är viktigt att
              också slå fast att förvärvsfrekvensen fortfarande är låg i Malmö
              och att andelen i behov av socialbidrag är fortsatt hög. Det är
              viktigt att slå fast att andelen elever i de berörda områdena
              i Malmö som inte uppnår behörighetskravet fortfarande är alldeles
              för hög. Liknande problem kan vi se i övriga stadsdelar som varit
              med i storstadssatsningen.
            </seg>
            <seg n="aaf17c7b">
              Mycket återstår att göra.
            </seg>
            <seg n="05e2640c">
              I går presenterade Integrationsverket den tredje årsrapporten
              kring integrationens och segregationens utveckling i landet. Verket
              menade att det etniska klassamhället håller på att cementeras.
              Generaldirektören Andreas Carlgren varnade för jordskred i politiken
              likt dem i Nederländerna och Danmark. Det är en oroväckande bild
              som verket målar upp.
            </seg>
            <seg n="ba7ac818">
              Fru talman! Min första spontana tanke är: Var hade vi varit om
              denna satsning inte hade gjorts? Hur hade Sverige då sett ut?
              Vi hör sällan något om det alternativet.
            </seg>
            <seg n="0129480a">
              Samtidigt är det viktigt att föra fram tre reflexioner jag själv
              har om storstadssatsningen till regeringen.
            </seg>
            <seg n="921c92af">
              Storstadssatsningen löper nu ut, men storstadspolitiken får inte
              försvinna. Den måste stärkas och gå in i en ny fas.
            </seg>
            <seg n="2098ded8">
              Nytänkandet och nya lösningar får inte stå sig slätt i relation
              till de gamla etablerade metoderna när storstadssatsningen löper
              ut. Där har vi ett viktigt ansvar.
            </seg>
            <seg n="119acab7">
              Sist, men inte minst, måste vi när satsningen nu löper ut hitta
              andra metoder för att omfördela och samla resurser till de stadsdelar,
              de områden och de människor som har de största behoven.
            </seg>
            <seg n="49bf9911">
              Och det, fru talman, talar för
            </seg>
          </u>
          <note type="speaker" n="42db1c35">
            Anf. 237 Förste vice talman PER WESTERBERG (m) replik:
          </note>
          <u who="unknown" xml:id="i-25ed8291bd6e8a76-3" n="a591b243">
            <seg n="6ffc8cff">
              Fru talman! Två korta konstateranden.
            </seg>
            <seg n="9086326c">
              För det första ser jag att man har fått något för 2 miljarder.
              Men jag tror att man kunde ha fått mer.
            </seg>
            <seg n="fde2b855">
              För det andra är integrationspolitiken för mig tyvärr ett fortsatt
              misslyckande. Jag frånkänner mig inte delansvar i detta. Mycket
              kan bli bättre.
            </seg>
            <seg n="7e099563">
              Men, Luciano Astudillo, om detta storstadsprojekt har varit en
              sådan dundrande succé i Malmö, förklara nu för mig och kammaren
              varför din partibroder där nere inte vill ta emot fler invandrare
              i Malmö.
            </seg>
          </u>
          <note type="speaker" n="d191118d">
            Anf. 238 LUCIANO ASTUDILLO (s) replik:
          </note>
          <u who="Q4355921" xml:id="i-983b116a2abb6cc2-1" n="8de89695">
            <seg n="27b3d789">
              Fru talman! Det är skönt att höra att Moderaterna numera tycker
              att mycket av det storstadssatsningen inneburit har varit bra.
              Jag hoppas att man reflekterar över att man var emot den då det
              begav sig.
            </seg>
            <seg n="e09aad77">
              Ilmar Reepalus utspel, för det är inte ens Socialdemokraternas
              utspel, bygger på mycket av den verklighetsbeskrivning, de problem
              som vi har i Malmö, som jag också har lyft fram i mitt anförande.
              Men Ilmar, precis som jag, är väl medveten om att detta absolut
              inte skulle bli bättre med moderat politik ett parti som är emot
              skatteutjämningen, ett parti som var emot storstadssatsningen,
              ett parti som inte vill bekämpa diskrimineringen mer än i replikskiftena.
              Det är ju det som är det stora problemet.
            </seg>
            <seg n="68e69696">
              Ilmar tror jag, precis som andra kommuner som har varit solidariska
              och tagit emot flyktingar, känner att man inte har hunnit med.
              Samtidigt vet han att tack vare storstadssatsningen är just Malmö
              en förebild för hur man har individualiserat och utvecklat introduktionen
              och integrationen i stort.
            </seg>
          </u>
          <note type="speaker" n="bda0d298">
            Anf. 239 Förste vice talman PER WESTERBERG (m) replik:
          </note>
          <u who="unknown" xml:id="i-25ed8291bd6e8a76-4" n="a591b243">
            <seg n="d554f542">
              Fru talman! Jag sade inte att storstadssatsningen var en dundrade
              succé. Jag tror att 2 miljarder hade kunnat användas ännu bättre
              än vad som har gjorts här. Jag försöker vara nyanserad och ödmjuk.
              Jag tror inte att det finns några enkla lösningar.
            </seg>
            <seg n="f790c809">
              Jag tror att man måste komma ned på jorden med storstadsprojektet
              även i Malmö. Luciano Astudillo är stolt över det som har åstadkommits.
              Jag vill inte frånta honom den stoltheten. Men han svarade inte
              på min enkla fråga: Varför vill din partibroder i Malmö Ilmar
              Reepalu inte ta emot fler invandrare, trots den dundrande succé
              och det jättelika lyckade projekt och det föredöme Malmö är om
              man ska tro Luciano Astudillo?
            </seg>
          </u>
          <note type="speaker" n="38b4a2fd">
            Anf. 240 LUCIANO ASTUDILLO (s) replik:
          </note>
          <u who="Q4355921" xml:id="i-983b116a2abb6cc2-2" n="8de89695">
            <seg n="5e0a5675">
              Fru talman! Per Westerberg efterfrågar konkretion. Per Westerberg
              har pratat om egenansvar, stolthet. Det är luddiga begrepp, men
              han har inte varit konkret en enda gång i sina anföranden eller
              i sina repliker. Jag efterfrågar mer av konkretion från Moderaterna
              på det här området.
            </seg>
            <seg n="09b6bc7d">
              Jag har varit tydlig i vad storstadspolitiken har inneburit.
              Jag har gett många konkreta exempel på hur vi kan bli bättre.
              Men jag är inte nöjd. Vi måste göra än mer av det som har varit
              bra. Det talar för mer av omfördelning, mer av att samla resurser
              där behoven är som störst.
            </seg>
            <seg n="d369c288">
              Låt mig nu försöka svara på Pers fråga till Ilmars utspel. Den
              bygger i första hand mycket på en missuppfattning. Ilmar har aldrig
              velat införa ett stopp för invandrare till Malmö. Det är en grov
              missuppfattning om Per Westerberg går och inbillar sig det. Ilmar
              har i första hand pekat på problem som vi socialdemokratiska riksdagsledamöter
              från Malmö också har pekat på, nämligen de problem som EBO skapar,
              eget boende. Man får välja sitt boende medan man väntar på uppehållstillstånd.
              Det har skapat en situation av trångboddhet och med skolor som
              inte ges möjlighet att planera den verksamhet de ska bedriva.
              Det har också medfört att situationen förvärras, att storstadssatsningens
              effekter inte har kunnat vara så bra som hade önskats. Därför
              gjorde Ilmar utspelet kring i första hand EBO.
            </seg>
          </u>
          <note type="speaker" n="28eff642">
            Anf. 241 JOE FRANS (s):
          </note>
          <u who="Q5859394" xml:id="i-284ca170dbbc0354-0" n="5e680b0a">
            <seg n="33e8f233">
              Fru talman! Regeringens storstadssatsning har i många avseenden
              varit mycket lyckosam. Nu är det tid att gå från en storstadssatsning
              till en storstadspolitik. Ökade ekonomiska resurser har gjort
              det möjligt att arbeta mer personalintensivt för att förbättra
              skolresultaten och öka sysselsättningsgraden. Detta är utmärkt.
              Men det ger samtidigt också anledning till oro när den ekonomiska
              satsningen nu upphör. Det är därför vi måste gå från en storstadssatsning
              till en storstadspolitik.
            </seg>
            <seg n="139ed421">
              Fru talman! Jag vet att det är vanskligt att dra alltför säkra
              slutsatser av insatserna under den korta tid som arbetet pågått.
              Sanningen är att ingen av oss kan göra det. Det är självklart
              att förändringar av det här slaget måste bygga på långsiktiga
              och uthålliga insatser. Därför är det bra att regeringen har ett
              långsiktigt perspektiv i sin politik och i skrivelsen.
            </seg>
            <seg n="697aa500">
              Fru talman! Det är även så att begreppen storstadspolitik och
              urban politik måste definieras utifrån ett bredare perspektiv
              och kompletteras med mer konkret formulerade mål och insatser.
              Tillväxtperspektivet måste helt enkelt bli tydligare. Jag menar
              att en ökad grad av samverkan mellan olika aktörer är nödvändig.
            </seg>
            <seg n="68917668">
              Storstadsregionerna är hela landets tillväxtmotorer, och motorer
              behöver bränsle. I det här fallet när vi talar om storstäderna
              Malmö, Göteborg och Helsingfors är bränslet en kombinerad blandning
              av handgripliga råvaror, humankapital, riskkapital, teknikutveckling,
              kulturell förnyelse och många andra ingredienser. Somliga resurser
              finns redan tillgängliga i storstaden, andra hämtas från andra
              delar av landet, importeras eller helt enkelt vandrar in över
              gränserna av egen kraft. Sammantaget utgör de en enorm rikedom,
              och det är detta som är storstadsregionernas ojämförliga styrka
              och drivkraft. Men, den här motorn kärvar utan smörjolja.
            </seg>
            <seg n="ff564bcc">
              På samma sätt som många av landets glesbygdsområden är rika på
              naturresurser men ändå är beroende av en aktiv, diversifierad
              regionalpolitik krävs en bred och sammanhållen nationell storstadspolitik
              för att storstadsregionerna ska kunna nyttja sin fulla kapacitet
              och utgöra just den tillväxtmotor som hela landet mår bra av.
              Det är med andra ord avgörande att storstadspolitiken får en ökad
              inriktning mot tillväxtfrågorna. Det hittillsvarande arbetet i
              storstadspolitiken har fokuserat på det sociala perspektivet,
              medan det andra övergripande målet, tillväxten, inte fått samma
              uppmärksamhet.
            </seg>
            <seg n="b682f484">
              I en vidare utveckling av den nationella storstadspolitiken är
              det absolut nödvändigt att åstadkomma en mycket tydlig koppling
              mellan tillväxt och social utveckling eftersom de är varandras
              absoluta förutsättningar. En modern nationell storstadspolitik
              måste också beröra och knyta samman betydligt fler politikområden
              än de som i praktiken omfattas av nuvarande politik. Det handlar
              till exempel om att i storstadspolitiken införliva
            </seg>
            <seg n="57895886">
              centers of excellence
            </seg>
            <seg n="86f26a88">
              Fru talman! Dessa är några av de beståndsdelar som måste finnas
              med i den framtida storstadspolitiken för att göra en bra politik
              bättre. Med detta välkomnar jag regeringens skrivelse.
            </seg>
            <seg n="34333e92">
              Avslutningsvis, fru talman, vill jag uppmärksamma att nu på söndag
              den 21 är det den FN-proklamerade internationella dagen mot rasism.
              Jag vill då gärna se alla dem som för olika partier har gått upp
              i talarstolen och talat så vackert om kampen mot rasim uppmärksamma
              denna dag. Kom ihåg att i år är det år som FN har proklamerat
              att hedra minnet av de människor som kämpade mot slaveriet en
              gång i tiden.
            </seg>
          </u>
          <note type="speaker" n="2db02d68">
            Anf. 242 CHRISTINA AXELSSON (s):
          </note>
          <u who="Q4937060" xml:id="i-ddd5f1ae6d258166-0" n="e49d94c8" next="i-2609f1f1c0fc1c6e-0">
            <seg n="c8aaef72">
              Fru talman! Jag vill med mitt inlägg lyfta fram några av de frågor
              som vi från Helsingforss län har tagit upp i vår motion.
            </seg>
            <seg n="33f3959b">
              Det är nu viktigt att fortsätta att driva på en politik som bygger
              på människors medverkan för ett uthålligt samhälle också i storstaden.
            </seg>
            <seg n="8c9e05e2">
              Allas lika värde är honnörsord för oss socialdemokrater. Vi vill
              därför se en naturlig fortsättning på samverkan kring storstadssatsningen,
              som vänder sig till de områden som har extraordinära behov just
              för att ge alla en likvärdig välfärd.
            </seg>
            <seg n="30e3632c">
              Jag vill därför poängtera vikten av den utredare som regeringen
              har tillsatt för att inventera och analysera det material som
              har kommit fram i syfte att sprida kunskaper byggda på storstadssatsningens
              erfarenheter. Det är viktigt att följa upp arbetet så att det
              inte avstannar och förmedla kunskap av de erfarenheter som har
              gjorts.
            </seg>
            <seg n="63ff9cf0">
              Att bryta segregationen är en viktig del av skrivelsen. Det är
              glädjande att få beskrivet att många individer i de utpekade områdena
              har förbättrat sin situation. En del får det till och med så bra
              att de gör boendekarriär, och då flyttar de därifrån. De som då
              flyttar in är i regel personer som just påbörjat sin integrationsprocess.
              Områdena som sådana fortsätter därför att vara segregerade. Trots
              en positiv utveckling blir glappet till det nationella genomsnittet
              stort, bland annat med avseende på sysselsättning.
            </seg>
            <seg n="aa8644d5">
              Fru talman! Många har fått arbete och färre hushåll är beroende
              av socialbidrag, kan vi läsa i betänkandet. Det är bra. Men verkligheten
              förändras snabbt.
            </seg>
            <seg n="b944aacd">
              Vi hade en träff med länsarbetsdirektören i Helsingfors i förmiddags,
              och hon kunde berätta att arbetslösheten ökar i vår region, liksom
              i övriga Sverige. Nyanmälda platser till arbetsförmedlingarna
              i Helsingforss län blir färre, och antalet varsel ökar. Till skillnad
              från övriga landet kan man inte se att varslen minskar i Helsingforss
              län. Vid ett sämre arbetsmarknadsläge drabbas alltid de som är
              svagast värst.
            </seg>
            <seg n="aaf684b3">
              För att åstadkomma ett avgörande och långsiktigt trendbrott krävs
              självklart tillväxt men samtidigt att segregationens alla orsaker
              motverkas. Därför behövs samverkande ansträngningar av kommuner,
              regioner och nationen även i framtiden. Uppdraget att bryta segregationen
              kan aldrig överlämnas till lokala bostadsområden.
            </seg>
            <seg n="35783d20">
              Det är glädjande att höra att berörda arbetsförmedlingar har
              fått mer resurser så att de blir mer effektiva på att förmedla
              jobb. Det beskrivs inte minst på första sidan i dagens nummer
              av Helsingfors City.
            </seg>
            <seg n="5088997e">
              Det är också glädjande att valideringsprojektet nu har kommit
              i gång. Det är ett ESF-mål-3-projekt, där Botkyrka kommun samarbetar
              med Helsingfors, Södertälje och länsarbetsnämnden i Helsingfors.
              Syftet är att personer som saknar dokumentation från förvärvade
              kunskaper, erfarenheter eller utbildning via validering ska få
              sina kunskaper värderade och dokumenterade. Målet är att ta vara
              på arbetskraft inom bristyrkesområden och påskynda processen till
              arbete.
            </seg>
            <seg n="cba75d90">
              Fru talman! Det är ett oerhört resursslöseri att inte låta alla
              vara med och bidra med det de kan, inte bara för den enskilde
              utan för oss alla i samhället.
            </seg>
            <seg n="9917f968">
              Fru talman! Arbete och egen försörjning är en huvudnyckel till
              integration. Alla de goda processer som projektet med storstadssatsningen
              satt i rörelse måste tas till vara när storstadssatsningen nu
              går in i sin nästa fas. Erfarenheter måste utvecklas till kunskap
              om en uthållig storstadspolitik så att vi inte tappar riktning
              och fart.
            </seg>
          </u>
          <note n="35b215a1">
            Anf. 243 GUNILLA CARLSSON i Hisings Backa (s):
          </note>
          <u who="Q4937060" xml:id="i-2609f1f1c0fc1c6e-0" n="e49d94c8" prev="i-ddd5f1ae6d258166-0">
            <seg n="b2aab701">
              Fru talman! För oss socialdemokrater är kampen för människors
              lika värde och lika rätt själva drivkraften och kärnan i politiken.
              Alla som bor i Sverige ska ha lika rättigheter, skyldigheter och
              möjligheter. Kampen mot orättvisorna står högt på den socialdemokratiska
              dagordningen och är grunden till den generella välfärdspolitiken.
            </seg>
            <seg n="4ed495e1">
              Många människor med utländsk bakgrund har inte samma möjligheter
              som svenskfödda. Utanförskapet har flera orsaker. Det handlar
              om segregation i arbetsliv, boende, utbildning eller språkkunskaper.
              Det handlar också om att det finns en medveten och en omedveten
              diskriminering i samhället som måste brytas.
            </seg>
            <seg n="0d46a379">
              Människor med utländsk bakgrund har sämre möjligheter att få
              fotfäste på arbetsmarknaden. Ett särskilt ansvar för denna utveckling
              har företag och arbetsgivare, som i hög grad medverkar till diskrimineringen
              genom att inte se arbetssökande med andra namn än svenskklingande
              som nya, möjliga arbetstagare. Det är en utveckling som inte kan
              eller får fortsätta.
            </seg>
            <seg n="d9b8cac9">
              Vi vet att det går att göra mycket för att bryta isolering och
              utanförskap. Grunden till en förändring ligger i att förståelsen
              och respekten för varandra ökar och att vi vågar rikta resurserna
              till dem som behöver dem bäst.
            </seg>
            <seg n="6dd4d26f">
              I Göteborg kan vi se tydliga tecken på att särskilda insatser
              har positiva effekter. Storstadssatsningen visar att medvetna
              insatser gör tydliga skillnader och att de skapar förändring.
            </seg>
            <seg n="0338beab">
              För socialdemokraterna i Göteborg är insatser mot segregation
              och utanförskap en högt prioriterad fråga. Vi har under en lång
              tid arbetat för att göra människors vardag bättre och utjämna
              de stora skillnader som finns i kommunen. I de bostadsområden
              som varit föremål för insatser kan vi konstatera att det skett
              en utveckling i positiv riktning förbättringar som skulle ha tagit
              längre tid att åstadkomma utan samarbetet mellan stat och kommun.
            </seg>
            <seg n="456800c1">
              På skolområdet kan vi se tydliga förbättringar på flera områden.
              Särskilda satsningar på språkutveckling har gett bra resultat.
              I Gårdsten har exempelvis 75 % av personalen genomgått universitetskurser
              om tvåspråksutveckling i förskolan. Satsningen på språkförskolor
              har gett många barn stöd i den språkliga och emotionella utvecklingen.
              Skolorna är också öppna mötesplatser även på kvällar där barn
              och ungdomar kan träffas, få hjälp med läxor och delta i aktiviteter.
              Fler vuxna i skolan och ett utökat utbud av fritidsaktiviteter
              har gett lugnare skolor och i och med det resulterat i bättre
              skolresultat. Föräldraengagemanget har ökat, och samarbetet mellan
              skolan och föreningslivet har stärkts.
            </seg>
            <seg n="781b5db7">
              Det aktiva stödet till föreningslivet har varit en strategi för
              att stärka det civila samhället och öka medborgarnas engagemang
              i lokalsamhället och i Göteborg som helhet ett engagemang som
              avspeglades i ett ökat valdeltagande i valet 2002.
            </seg>
            <seg n="90359857">
              En annan stor förändring är att sysselsättningen har förbättrats.
              Inom ramen för storstadssatsningen har det varit möjligt att tillsammans
              med andra arbetsmarknadsåtgärder pröva nya sätt att arbeta, och
              andelen öppet arbetslösa eller personer som deltagit i arbetsmarknadspolitiska
              åtgärder har minskat i förhållande till andra bostadsområden i
              Göteborg. Sammantaget har det lett till att över 700 personer
              har fått arbete eller gått vidare till utbildning personer som
              tidigare har haft svårigheter att komma in på arbetsmarknaden.
            </seg>
            <seg n="0de133bd">
              Det är viktigt att understryka att det trots framgångarna är
              mycket kvar att göra. Vi har fortfarande långt kvar till dess
              att de stadsdelar som har fått ta del av storstadssatsningen har
              likvärdiga förutsättningar som andra stadsdelar i Göteborg, vilket
              är målet för den socialdemokratiska politiken.
            </seg>
            <seg n="9716ee2d">
              Nu när storstadspolitiken övergår i en andra fas, där de verksamheter
              som hittills finansierats med särskilda medel ska inordnas i ordinarie
              strukturer, skapas en övergång som ställer höga krav på samverkan
              och ett fortsatt utvecklingsarbete från såväl statliga myndigheter
              och kommuner som övriga aktörer. Det är också angeläget, fru talman,
              att de erfarenheter som hittills gjorts inom ramen för storstadssatsningen
              tas till vara och omvandlas till kunskaper som lever vidare i
              stadsdelarnas ordinarie verksamhet.
            </seg>
          </u>
          <note type="speaker" n="d0d58d10">
            Anf. 244 ANNE-MARIE EKSTRÖM (fp):
          </note>
          <u who="Q4768084" xml:id="i-08beb19d57d458e6-0" n="3a1fa985">
            <seg n="b53c2795">
              Fru talman! Först vill jag passa på att yrka bifall till Folkpartiets
              reservation 7, men jag står naturligtvis bakom alla andra reservationer.
            </seg>
            <seg n="8e375123">
              Sedan vill jag vända mig till Kalle Larsson. Jag tycker att det
              är mycket märkligt att han inte såg mig eftersom vi precis hade
              hälsat på varandra. En som säger sig vara feminist borde väl inte
              använda sig av härskartekniker. Att osynliggöra är ju en härskarteknik.
              Men vad kan man förvänta sig av en kommunist?
            </seg>
            <seg n="7bb41209">
              Jag vill påpeka att Folkpartiet vill ha en human flyktingpolitik,
              men också att de som är här och kommer hit ska ha ett bra liv
              och få möjlighet att försörja sig själva. Vi vill se till varje
              individ oavsett ursprung och ta till vara hans eller hennes resurser.
            </seg>
            <seg n="fec1926f">
              Alla talar om tillväxt. För att få tillväxt är det viktigt att
              ta till vara de resurser som finns hos varje enskild människa.
              Därigenom ökar det som produceras, och därigenom kommer det också
              att finnas mer pengar att fördela till välfärden och bra skola
              och omsorg. I dag tas inte alla individers resurser till vara.
              Tyvärr lever i dag alltför många i utanförskap i invandrartäta
              områden utan möjlighet att ta sig in på den svenska arbetsmarknaden.
            </seg>
            <seg n="38d11131">
              Projekt kan vara bra. Säkert har en del enskilda projekt varit
              bra i storstadssatsningen och varit framgångsrika. Problemet är
              att många har varit tidsbegränsade. Även om man har haft en plan
              att få möjlighet att fortsätta har det på grund av sviktande kommunal
              ekonomi inte varit möjligt.
            </seg>
            <seg n="b75b6c35">
              Det behövs en mer långsiktig strategi för att bryta utanförskap
              och segregation och få fler människor i arbete än att starta projekt
              efter projekt. Barn ska inte växa upp i områden där de flesta
              vuxna saknar arbete. Dessa barn riskerar att själva hamna utanför
              arbetsmarknaden eftersom de saknar vuxna förebilder som arbetar.
            </seg>
            <seg n="c91d1a37">
              Fru talman! Alltför många är beroende av bidrag för sin försörjning.
              Det är otillfredsställande. Folkpartiet anser att alla som är
              vuxna och friska ska ha något att göra, helst ett riktigt arbete
              och så fort som möjligt efter det man kommit till Sverige. Men
              det måste finnas fler arbeten. Då måste en del hinder rivas. Skatter
              som hindrar arbete och företagande måste bort. Kort sagt behövs
              det ett bättre företagsklimat i landet.
            </seg>
            <seg n="bc33b839">
              Dessutom måste de kunskaper och den kompetens personer som invandrat
              till Sverige har med sig i bagaget utvärderas och tas till vara.
              Alldeles för många välutbildade har inget arbete eller är sysselsatta
              i arbeten långt under sin kompetens. Att kunna svenska är viktigt,
              men språkutbildning och arbete måste gå hand i hand. Kunskaper
              i svenska ska inte vara en förutsättning för att få ett arbete.
              Självklart måste diskriminering och fördomar mot invandrare tas
              bort.
            </seg>
            <seg n="d92fa62f">
              Fru talman! De områden som man brukar kalla socialt utsatta områden
              måste lyftas, genom att till exempel placera skolor med särskild
              inriktning där som lockar elever från andra områden. Dessutom
              måste man ge möjlighet för de boende att själva ta ansvar för
              sin närmiljö. Jag har ett exempel från Borås, min egen hemkommun.
              Kommunen stöttar verksamheter ute i invandrartäta områden där
              de boende själva är aktiva. Man stöder studieförbund som driver
              integrationsprojekt. Man ger också extrapengar till föreningar
              som verkar i invandrartäta områden. Det är viktigt att verksamheten
              är anpassad till respektive ort, att de människor det berör är
              med från början och att de får ta ansvar för sin egen tillvaro.
            </seg>
          </u>
          <note type="speaker" n="3d0a0e30">
            Anf. 245 KALLE LARSSON (v) replik:
          </note>
          <u who="Q5937876" xml:id="i-0f8703ab7ccfdf3c-1" n="26bf9263">
            <seg n="abfcbec9">
              Fru talman! Först vill jag framföra en uppriktig ursäkt till
              Anne-Marie Ekström för att jag inte uppmärksammat att hon fanns
              i kammaren. När vi hälsade på varandra befann sig Anne-Marie Ekström
              på en helt annan plats än den som hon sedan befann sig på, men
              nog hade jag kunnat vara så snabb i blick och tanke att jag hade
              kunnat se henne ändå. Den uppriktiga ursäkten vill jag framföra.
            </seg>
            <seg n="ca83a92e">
              Jag skulle vilja ställa en fråga till Anne-Marie Ekström. Frågan
              i dag gäller storstadspolitik. Ett av de förslag man lägger i
              anslutning till det rörande integrationspolitiken är också ett
              av de förslag som jag kritiserade denna gång och många gånger
              tidigare i denna kammare. Man lägger ansvaret för bristande språkkunskaper
              inte hos de bristfälliga möjligheter till att lära sig svenska
              som fanns under exempelvis Folkpartiets tid vid makten här i Helsingfors
              utan i stället på de invandrade själva. Man har språkkunskaper
              som krav för medborgarskap. Jag skulle vilja be Anne-Marie Ekström
              förklara logiken i detta och vem som egentligen bär ansvaret när
              Svenska för invandrare inte genomförs på rätt sätt under folkpartistiskt
              styre.
            </seg>
          </u>
          <note type="speaker" n="9c8f49e4">
            Anf. 246 ANNE-MARIE EKSTRÖM (fp) replik:
          </note>
          <u who="Q4768084" xml:id="i-08beb19d57d458e6-1" n="3a1fa985">
            <seg n="56451f8c">
              Fru talman! Jag godtar ursäkten. Det kanske hade varit bättre
              om utskottet satt på samma sätt som många andra utskott här. Då
              hade vi kanske inte missat varandra. Det var en liten parentes.
            </seg>
            <seg n="13914b59">
              När det gäller språktest lägger vi inte ansvaret på invandrarna.
              Det är viktigt att man har en bra språkundervisning. Det är ett
              krav för att få en bra språkundervisning. Självklart ska man inte
              införa ett test om man inte har möjligheter.
            </seg>
            <seg n="5d07bd4e">
              Jag måste erkänna att jag själv var lite fundersam och tveksam
              till språktest. Men under valrörelsen 2002 ställde jag en hel
              del frågor till invandrarkvinnor. Jag frågade dem om de tänkte
              gå och rösta. De skakade på huvudet och tittade på sina män. Jag
              fann att det väldigt mycket var en fråga om att stötta invandrarkvinnor
              för att de ska få en möjlighet att gå på svenskundervisning. Det
              är led i att göra det enklare för dem genom att även deras män
              såg att de var tvungna att komma i väg på en svenskutbildning.
            </seg>
          </u>
          <note type="speaker" n="493a7e56">
            Anf. 247 KALLE LARSSON (v) replik:
          </note>
          <u who="Q5937876" xml:id="i-0f8703ab7ccfdf3c-2" n="26bf9263">
            <seg n="802d0e18">
              Fru talman! Det som frågan nu gäller är om man ska ställa krav
              på svenskkunskaper för att kunna bli medborgare. Det är det Folkpartiet
              har föreslagit i några olika formuleringar.
            </seg>
            <seg n="6e471a45">
              Bakgrunden till frågan är att Folkpartiet hade alla möjligheter
              under den förra mandatperioden här i Helsingfors när man hade
              ansvaret för utbildningspolitiken att helt enkelt genomföra en
              så bra Svenska för invandrare att människor känner sig engagerade
              att gå dit och delta i undervisningen. Det Folkpartiet gjorde
              var det rakt motsatta. Under Folkpartiets tid vid makten i Helsingfors
              detta har nationell bäring genomfördes inga satsningar på sfi.
              I stället blev resultatet större grupper i sfi-undervisningen.
              Det blev lägre löner åt lärarna. Det blev helt enkelt sämre undervisning.
              Det Anne-Marie Ekströms parti företrädde här i Helsingforss stadshus
              var något helt annat än att ge goda möjligheter till språkundervisning
              i Svenska för invandrare.
            </seg>
            <seg n="0e12de6f">
              Jag tycker att svaret inger en del betänkligheter. Men låt mig
              ställa den andra frågan också. I går beslutade Folkpartiets riksdagsgrupp
              att kräva övergångsregler för de människor som borde ha tillträde
              på samma villkor som de övriga EU-medborgarna till den svenska
              arbetsmarknaden. För bara några veckor sedan sade Folkpartiet
              vad jag förstår tvärt nej till alla typer av övergångsregler.
              Det verkar som om Folkpartiet för närvarande byter åsikter ungefär
              som vanliga människor byter skjortor. Är det rätt uppfattat? Är
              det så man ska uppfatta det att vara liberal i dag?
            </seg>
          </u>
          <note type="speaker" n="1e3914ce">
            Anf. 248 ANNE-MARIE EKSTRÖM (fp) replik:
          </note>
          <u who="Q4768084" xml:id="i-4dafb13fbb60839f-0" n="3a1fa985">
            <seg n="96a1a3f6">
              Fru talman! För att börja med språkundervisningen har jag svårt
              att svara på vad man har gjort i Helsingfors. Jag kan inte gå
              in i detalj och svara på hur det har gått till här. Jag vet att
              i min egen hemkommun fungerar det väldigt bra. Jag tror att man
              får jobba mer på att satsa på sfi-undervisning och språkundervisning.
              Man kan göra det på olika sätt.
            </seg>
            <seg n="15fc29ce">
              När det gäller övergångsregler vill jag inte påstå att vi byter
              åsikt varje vecka. Vi har en konsekvent politik att det ska vara
              viktigt att få en möjlighet att försörja sig. Vi välkomnar att
              människor kommer från andra länder, att man kan komma hit och
              arbeta och ha en försörjning men inte leva på våra bidrag. Den
              linjen har vi haft hela tiden. Det ska löna sig att ha jobb i
              stället för att leva på bidrag.
            </seg>
          </u>
          <note n="d3e17445" type="speaker">
            Anf. 249 GUNNAR ANDRÉN (fp):
          </note>
          <u who="Q5556677" xml:id="i-f5ffaee67c713155-0" n="3a1fa985">
            <seg n="41ca9840">
              Fru talman! Vi diskuterar nu lokalt utvecklingsarbete i storstäderna.
              Det är en viktig fråga.
            </seg>
            <seg n="6ff4cd37">
              När Kalle Larsson från Vänsterpartiet kom upp gjorde han en lätt
              utvikning från detta ämne och började sitt anförande med att med
              bästa härskarteknik, precis enligt en lärobok som den norska socialisten
              Berit Ås har skrivit, osynliggöra personer i den här salen och
              också förlöjliga dem. Här fanns dock tre folkpartister: Fru talmannen,
              fru Ekström och jag själv var i kammaren. Jag tror för min del
              att Kalle Larsson helt har missförstått vad Berit Ås menar. Han
              använder härskartekniker hon protesterar mot, nämligen osynliggörande
              och förlöjligande.
            </seg>
            <seg n="41a62553">
              Därefter, när han har gjort detta, gör han något annat väldigt
              intressant som jag vill fästa kammarens uppmärksamhet på: Han
              gör Bert Karlsson till sitt sanningsvittne och sin husgud, och
              det är ju väldigt ovanligt för en vänsterpartist, måste jag säga.
              Bert Karlsson, den tidigare riksdagsledamoten för Ny demokrati,
              som har stått i denna talarstol och talat så väldigt mycket mot
              invandrare denna person gör nu Kalle Larsson, Vänsterpartiet,
              till sin husgud och sitt sanningsvittne.
            </seg>
            <seg n="7cb05029">
              Sanningen är ju den, att är det några som har bekämpat Bert Karlsson
              så är det min tidigare förrförre partiledare Bengt Westerberg
              och alla hans efterträdare. Att nu anföra vad Expressen har låtit
              Bert Karlsson skriva och göra det till sanning är hemskt, uppriktigt
              sagt. Jag hittar inget bättre ord för detta.
            </seg>
            <seg n="19c55c2a">
              Sedan säger Kalle Larsson att inget parti har gjort så mycket
              för spridandet av rasismen som Folkpartiet under senare år. Men
              detta är ju helt sanslöst! Förlåt mig, men vem var det som tog
              striden med Sten Andersson i Sverigedemokraterna? Fy, fy, fy,
              sade Kalle Larssons dåvarande partiledare Gudrun Schyman, så får
              man inte göra! Vem var det som tog strid med Pia Kjaersgaard?
              Ja, det var Lars Leijonborg. Fy, fy, fy, så får man inte göra!
              Och så har det fortsatt. Man får inte ta striden.
            </seg>
            <seg n="7190defc">
              Kalle Larsson är expert på att sprida fördomar. Jag vill inte
              använda ordet gödselspridare, men det är det man tänker på när
              man hör Kalle Larsson.
            </seg>
            <seg n="03d87eea">
              Sedan säger han en massa saker som visar att han endast har läst
              text-TV när det gäller Folkpartiets gårdagsbeslut. Han kan inte
              ens skilja på singularis och pluralis. Övergångsregler, säger
              han. Vi har visserligen talat om övergångsregel, men i den första
              punkten, herr Larsson, står det ungefär så här det är inte inlämnat
              än, så jag kan inte tala om exakt hur det står, men Kalle Larsson
              har läst det på text-TV: Riksdagen avslår regeringens skrivelse
              2003/04:119. Sedan finns det en massa rubriker här: regler ska
              gälla, ja till arbetskraft nej till bidragsberoende och så vidare.
            </seg>
            <seg n="25990e6e">
              Detta är att sprida fördomar, och det kommer att visa sig när
              Kalle Larsson läser den här motionen att det inte alls är på det
              sättet som har framgått. Framför allt är det så att om det är
              någon som ägnar sig åt att sprida fördomar så är det Kalle Larsson.
              Men jag förstår det. Folkpartiet har i alla år stått stenhårt
              för mänskliga rättigheter, även mellan 1917 och 1989, då Kalle
              Larssons parti hade en helt annan inställning i sådana här viktiga
              frågor.
            </seg>
            <seg n="7f05669d">
              Jag säger inget om Kalle Larsson jag tror att han är en god människa
              numera men historien får man inte skämmas för.
            </seg>
          </u>
          <note type="speaker" n="f7fdc04d">
            Anf. 250 KALLE LARSSON (v) replik:
          </note>
          <u who="Q5937876" xml:id="i-644dd6fb5e75867e-0" n="26bf9263">
            <seg n="6e1e6d75">
              Fru talman! Ursäkten är framförd till tidigare replikant, så
              jag lämnar den frågan därhän.
            </seg>
            <seg n="c9c01e39">
              Jag brukar säga att när Folkpartister kommer dragande med gamla
              Sovjet, då vet man att man är säker, för då har de inte mycket
              annat att komma med.
            </seg>
            <seg n="eb6d0dfd">
              Det vi nu diskuterar, Gunnar Andrén och jag, är ju frågan om
              att vi har ett betänkande på riksdagens bord där inte bara storstadspolitiken
              behandlas utan också integrationsfrågor väckta under allmänna
              motionstiden. I det sammanhanget föreslår Folkpartiet återigen
              att man ska ställa krav på svenskkunskaper för att man ska kunna
              bli medborgare i Sverige, med vissa undantag. Det är, menar jag,
              sett i sitt sammanhang, ett exempel på att man övertar främlingsfientliga
              partiers dagordning. Låt mig citera mig själv. Det jag sade var:
              Folkpartiet är det etablerade svenska parti som på senare tid
              har gjort enskilt mest för att introducera rasistiska och främlingsfientliga
              partiers frågor i debatten. Det är till exempel att ta över delar
              av deras politik, och jag vill gärna ha en förklaring av Gunnar
              Andrén till varför man gör det.
            </seg>
            <seg n="969e5bab">
              Det är också att introducera främlingsfientliga och rasistiska
              partier till den svenska debatten genom att utmana dem öppet på
              debatt, en debatt de inte förtjänar, ge dem en storlek de inte
              har, ge dem tillträde till mediala arenor och därigenom introducera
              för hela svenska folket grumliga och fördomsfulla åsikter inte
              från egen mun, men man öppnar TV-rutan för Pia Kjaersgaard, och
              man öppnade rutan för Sten Andersson. Detta var en uppmärksamhet
              som ingen av dessa debattörer förtjänade.
            </seg>
            <seg n="e08f5296">
              När det gäller frågan om övergångsregler: Jag tror inte att jag
              behöver läsa det förslag som Folkpartiet lämnar in. Andra folkpartister
              har ju redan konstaterat att det är tillräckligt dåligt för att
              de ska skriva egna förslag som tar avstånd från övergångsreglerna.
            </seg>
          </u>
          <note n="d59439ce" type="speaker">
            Anf. 251 GUNNAR ANDRÉN (fp) replik:
          </note>
          <u who="Q5556677" xml:id="i-ecc2aced08d3e294-0" n="26bf9263">
            <seg n="225330ce">
              Fru talman! Jag håller med: Kalle Larsson behöver inte läsa några
              förslag han vet redan i förväg vad som står där. Men jag menar
              att är man riksdagsledamot så har man en skyldighet att ta reda
              på i sak vad de förslag som väcks innebär. Men jag förstår detta:
              Har man en sådan ideologisk syn som Kalle Larsson har så behövs
              det inte.
            </seg>
            <seg n="11435ec0">
              Nu ska jag gå in på något helt annat. Kalle Larssons anförande
              var väldigt intressant i den delen som handlade om att man inte
              får ta debatter. Nu använde han Berit Ås igen, fast han inte förstår
              detta. Den tredje av hennes teser är: Du ska inte ta några debatter
              du ska förtiga och vara tyst. Berit Ås talar om kvinnor, men här
              gäller det något annat. Här gäller det, Kalle Larsson, de främlingsfientliga.
              Kommunisterna har alltid gjort så. De har bara gjort sig av med
              dem. De har aldrig vågat ta debatter, öppna debatter. Jag menar
              att Berit Ås har rätt: Förtryckarteknikerna är desamma från olika
              håll.
            </seg>
            <seg n="1453f8a8">
              Jag menar att det är väldigt viktigt att man tar ordentliga debatter,
              och jag tycker att Socialdemokraterna har varit mycket duktiga
              med det. Ta till exempel Torsten Nilsson på 1930-talet, dåvarande
              SSU-ordförande i Malmö. Om Kalle Larsson hade vetat någonting
              om historien så skulle han ha vetat hur Torsten Nilsson bekämpade
              kommunisterna och fascisterna samtidigt. Det var att ta strid
              ordentligt! Det vågar vi liberaler göra även om Kalle Larsson
              höter åt oss och säger: Så får ni inte göra! Vi är alltid beredda
              att ta strid för mänskliga fri- och rättigheter.
            </seg>
          </u>
          <note type="speaker" n="228154a1">
            Anf. 252 KALLE LARSSON (v) replik:
          </note>
          <u who="Q5937876" xml:id="i-644dd6fb5e75867e-1" n="26bf9263">
            <seg n="d8912a5d">
              Fru talman! Jag tror att Berit Ås härskartekniker är något alldeles
              för allvarligt för att användas lättsinnigt som poänger i en enskild
              debatt därav den ursäkt som faktiskt presenterades och som godkändes,
              men därav också en protest mot att Gunnar Andrén gör det till
              någonting som bara alla andra håller på med. Det är ju uppenbart
              att Gunnar Andrén själv också använder sig av de här teknikerna,
              och det borde vi egentligen försöka hålla oss för goda för, både
              Gunnar Andrén och jag.
            </seg>
            <seg n="af9e8594">
              När det gäller frågan om att ta debatten finns det nog få i den
              här kammaren som med gott samvete kan säga att de har tagit hundratals
              debatter med rasister och främlingsfientliga. Jag har gjort det.
              Det är möjligt att Gunnar Andrén också har gjort det. Jag vet
              att jag har gjort det. På skolor, på torgmöten, i motdemonstrationer,
              i mängder av olika sammanhang har jag och mitt parti, historiskt
              och i dag, stått i första ledet för att ta debatten och ifrågasätta
              de rasistiska uppfattningar som de rasistiska och främlingsfientliga
              partierna står för.
            </seg>
            <seg n="752e996a">
              Men det vi inte vill att man gör, det vi kritiserar när man gör,
              är att introducera rasistiska partier till en medial arena som
              är större än vad deras storlek egentligen förtjänar. Det gjorde
              Folkpartiet vid ett par tillfällen. Det har inte bara vi kritiserat
              utan många andra partier också. Den kritiken tror jag mig veta
              att många andra folkpartister tar väldigt allvarligt på och nu
              överväger att fortsättningsvis kanske inte genomföra sådana debatter,
              även om man inte är så storsint att man kan erkänna att man gjorde
              fel.
            </seg>
            <seg n="3203cf74">
              Jag vet inte allt. Men jag vet att övergångsregler enligt den
              modell som Folkpartiet nu har diskuterat är ett sätt att skilja
              på människor från de gamla EU-medlemsstaterna och de nya, att
              ha olika regler för människor beroende på vilket EU-land man kommer
              ifrån. Det menar jag är diskriminering.
            </seg>
          </u>
          <note n="f568a1ef" type="speaker">
            Anf. 253 GUNNAR ANDRÉN (fp) replik:
          </note>
          <u who="Q5556677" xml:id="i-ecc2aced08d3e294-1" n="26bf9263">
            <seg n="90533535">
              Fru talman! Jag vill ta upp den här tesen igen. Om man använder
              Bert Karlsson som sanningsvittne riskerar man att hamna ganska
              snett i vilken debatt som helst. Det var ohyggligt oförsynt, inte
              bara mot Folkpartiet utan mot alla svenskar i övrigt som inte
              tycker som Bert Karlsson, den förre Ny demokrati-riksdagsmannen,
              att anföra honom som bevis för att vi skulle tycka på något visst
              sätt.
            </seg>
            <seg n="29c4d6c7">
              Jag tror att Kalle Larsson har tagit många debatter med främlingsfientliga.
              Men vad är det för fel med de debatter som Folkpartiet tar mot
              främlingsfientliga? Vad är det som är sämre med de debatterna
              ute på skolor? Såvitt jag förstår är vi alla i denna kammare besjälade
              av att efter måttet av vår förmåga bekämpa sådana ställningstaganden.
            </seg>
            <seg n="0162904a">
              Fru talman! Jag inser att det inte går att övertyga Kalle Larsson
              om att Folkpartiet är ett parti som står för humanitära värden,
              som tycker att det är bra att folk kommer hit och så vidare. Allt
              det står i vår motion. Om man intar en position som är sakligt
              välgrundad kommer det att fälla utslag i längden trots att vissa
              åberopar Bert Karlsson mot oss.
            </seg>
          </u>
          <note type="speaker" n="07462404">
            Anf. 254 LUCIANO ASTUDILLO (s):
          </note>
          <u who="Q4355921" xml:id="i-03c6149de78b65a3-0" n="8de89695" next="i-1a25d4452d8043c2-0">
            <seg n="9fc065f8">
              Fru talman! Hur uttrycker man det här? Här debatterar vi storstadssatsningens
              effekter, segregationen och utanförskapet, kanske en av de viktigaste
              utmaningar vi har framför oss i Sverige, och så avslutas hela
              debatten med ett väldigt märkligt replikskifte mellan Gunnar Andrén
              och Kalle Larsson om huruvida man ska ta debatten öppet mot främlingsfientliga
              krafter, om huruvida övergångsreglerna är bra eller dåliga eller
              om det är främlingsfientligt. Dessutom tas det upp ett mycket
              gammalt groll mellan liberaler och kommunister. Det är oerhört
              tråkigt för debatten om storstäderna och hur vi i framtiden klarar
              av att bryta segregationen och utanförskapet i Sverige.
            </seg>
            <seg n="252cee17">
              Det är tråkigt. Det sänker en oerhört viktig debatt, en viktig
              framtidsdebatt och en av de största utmaningarna. Bättre kan ni,
              Folkpartiet och Vänsterpartiet.
            </seg>
          </u>
          <note n="73726b1f">
            I detta anförande instämde Börje Vestlund, Christina Axelsson
            och Gunilla Carlsson i Hisings Backa (alla s).
          </note>
          <note n="3cbb0aff">
            Föredrogs
          </note>
          <note n="e7733a78">
            Överläggningen var härmed avslutad.
          </note>
          <note n="81383a69">
            19 § Bordläggning
          </note>
          <note n="85912f0a">
            Anmäldes och bordlades
          </note>
          <note n="540e1049">
            20 § Anmälan om interpellationer
          </note>
          <note n="627ffd99">
            Anmäldes att följande interpellationer framställts
          </note>
          <note n="dbed0d64">
            den 17 mars
          </note>
          <note n="7af206a5">
            Karin Svensson Smith
          </note>
          <note n="8c81ac1e">
            Solveig Hellquist
          </note>
          <note n="66e97e23">
            Karin Thorborg
          </note>
          <note n="7e1b5bd2">
            Marietta de Pourbaix-Lundin
          </note>
          <note n="7ca3f6a9">
            Ewa Björling
          </note>
          <note n="45e22620">
            Björn Hamilton
          </note>
          <note n="9945c341">
            Nils Oskar Nilsson
          </note>
          <note n="898af6a8">
            Henrik S Järrel
          </note>
          <note n="7e1b5bd2">
            Marietta de Pourbaix-Lundin
          </note>
          <note n="2b3796a6">
            Henrik Westman
          </note>
          <note n="f0fb00a3">
            Hillevi Engström
          </note>
          <note n="45e22620">
            Björn Hamilton
          </note>
          <note n="3f6cf416">
            Interpellationerna redovisas i bilaga som fogats till riksdagens
            snabbprotokoll tisdagen den 23 mars.
          </note>
          <note n="66c46c4e">
            21 § Anmälan om frågor för skriftliga svar
          </note>
          <note n="144e9627">
            Anmäldes att följande frågor för skriftliga svar framställts
          </note>
          <note n="dbed0d64">
            den 17 mars
          </note>
          <note n="a529bec5">
            Rolf Gunnarsson
          </note>
          <note n="3e8eb63d">
            Maria Öberg
          </note>
          <note n="b62cf63c">
            Åsa Lindestam
          </note>
          <note n="1107d72a">
            Martin Andreasson
          </note>
          <note n="1107d72a">
            Martin Andreasson
          </note>
          <note n="8c81ac1e">
            Solveig Hellquist
          </note>
          <u who="Q4355921" xml:id="i-1a25d4452d8043c2-0" n="8de89695" prev="i-03c6149de78b65a3-0">
            <seg n="6203338d">
              Luciano Astudillo
            </seg>
          </u>
          <note n="2238a2f3">
            Tina Acketoft
          </note>
          <note n="2a8f63a8">
            Olle Sandahl
          </note>
          <note n="4660f088">
            Catharina Bråkenhielm
          </note>
          <note n="d351ba67">
            Nina Lundström
          </note>
          <note n="e5df5a5e">
            Lars Leijonborg
          </note>
          <note n="ac6de8df">
            Frågorna redovisas i bilaga som fogats till riksdagens snabbprotokoll
            tisdagen den 23 mars.
          </note>
          <note n="118a97b2">
            22 § Anmälan om skriftliga svar på frågor
          </note>
          <note n="2649c11d">
            Anmäldes att skriftliga svar på följande frågor inkommit
          </note>
          <note n="dbed0d64">
            den 17 mars
          </note>
          <note n="b840734b">
            Hans Backman
          </note>
          <note n="f5fafe26">
            Birgitta Carlsson
          </note>
          <note n="dcc63a75">
            Gustav Fridolin
          </note>
          <note n="30a01c9b">
            Cristina Husmark Pehrsson
          </note>
          <note n="ec0828bb">
            Allan Widman
          </note>
          <note n="7e1b5bd2">
            Marietta de Pourbaix-Lundin
          </note>
          <note n="8c81ac1e">
            Solveig Hellquist
          </note>
          <note n="2c9f1b2b">
            Annelie Enochson
          </note>
          <note n="90600417">
            Axel Darvik
          </note>
          <note n="315b7ea1">
            Cecilia Widegren
          </note>
          <note n="236ac784">
            Ragnwi Marcelind
          </note>
          <note n="7068d9d2">
            Christin Nilsson
          </note>
          <note n="a529bec5">
            Rolf Gunnarsson
          </note>
          <note n="6f3fdfe1">
            Christer Nylander
          </note>
          <note n="b7e5f708">
            Else-Marie Lindgren
          </note>
          <note n="0a66b623">
            Inger Lundberg
          </note>
          <note n="8c81ac1e">
            Solveig Hellquist
          </note>
          <note n="6bc1565f">
            Erling Wälivaara
          </note>
          <note n="1ee6f8f5">
            Marie Wahlgren
          </note>
          <note n="db5e0469">
            Niclas Lindberg
          </note>
          <note n="f1bf5385">
            Patrik Norinder
          </note>
          <note n="2e48d9d2">
            Sten Tolgfors
          </note>
          <note n="545e2473">
            Lars Wegendal
          </note>
          <note n="3836f458">
            Sven Bergström
          </note>
          <note n="0dc50472">
            Kalle Larsson
          </note>
          <note n="4f0223c8">
            Ulla Hoffmann
          </note>
          <note n="6bc1565f">
            Erling Wälivaara
          </note>
          <note n="d91d9dc3">
            Alice Åström
          </note>
          <note n="2778938f">
            Ulf Sjösten
          </note>
          <note n="0ff89541">
            Jan-Olof Larsson
          </note>
          <note n="b05a2bdd">
            Tuve Skånberg
          </note>
          <note n="291d7d48">
            Svaren redovisas i bilaga som fogats till riksdagens snabbprotokoll
            tisdagen den 23 mars.
          </note>
          <note n="14002257">
            23 § Kammaren åtskildes kl. 21.45.
          </note>
          <note n="2fdb6e02">
            Förhandlingarna leddes
          </note>
          <note n="93a8d96c">
            /Monica Gustafson
          </note>
        </div>
      </body>
    </text>
  </TEI>
</teiCorpus>
