<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--108</head>
          <docDate when="2003-05-04">2003-05-04</docDate>
        </div>
      </front>
      <body>
        <div>
          <note n="4202c0dd">
            ﻿
          </note>
          <note n="9e6bb77a">
            Riksdagens protokoll
          </note>
          <note n="7318737a">
            2003/04:108
          </note>
          <note type="date" n="02d1b70d">
            Tisdagen den 4 maj
          </note>
          <note n="81524091">
            Kl. 14:00 - 18:55
          </note>
          <note n="6e43d8e6">
            1 § Justering av protokoll
          </note>
          <note n="1ca4aea0">
            Justerades protokollet för den 28 april.
          </note>
          <note n="9e0f1bc2">
            2 § Anmälan om kompletteringsval till kulturutskottet
          </note>
          <note n="7f3ead29">
            Talmannen meddelade att Vänsterpartiets riksdagsgrupp anmält
            Annica Jonsson som suppleant i kulturutskottet under Rossana Dinamarcas
            föräldraledighet.
          </note>
          <note n="9943adfb">
            Talmannen förklarade vald under tiden den 4 maj4 juni till
          </note>
          <note n="46f4edfe">
            suppleant i kulturutskottet
          </note>
          <note n="02401080">
            3 § Anmälan om fördröjt svar på interpellation
          </note>
          <note n="32bb6e4b">
            Till riksdagen hade inkommit följande skrivelse:
          </note>
          <note n="6d5d9247">
            Interpellation 2003/04:431
          </note>
          <note n="3c3be772">
            Interpellation 2003/04:431 av Håkan Larsson (c) om framtiden
            för Härjedalens Miljöbränsle AB
          </note>
          <note n="e5c143e4">
            Interpellationen kommer att besvaras den 4 maj 2004.
          </note>
          <note n="1c05adda">
            Skälet till dröjsmålet är tjänsteresa.
          </note>
          <note n="e02a19df">
            Dag Ekman
          </note>
          <note n="2d1ad83d">
            4 § Svar på interpellation 2003/04:439 om statliga insatser i
            norra Kalmar län
          </note>
          <note type="speaker" n="5d7b19d7">
            Anf. 1 Statsrådet ULRICA MESSING (s):
          </note>
          <u who="Q4967115" xml:id="i-6c737b393373f426-0" n="f5f2c33d">
            <seg n="87ab9169">
              Herr talman! Krister Örnfjäder har frågat mig vilka åtgärder
              jag är beredd att vidta för att öka de statliga insatserna i norra
              Kalmar län.
            </seg>
            <seg n="ba77d667">
              Låt mig först säga att jag är mycket bekymrad över de beslut
              om nedläggningar och hot om nedläggningar som Kalmar län har drabbats
              av. Att inte ha ett arbete att gå till på morgonen drabbar både
              självkänslan och plånboken. Kampen mot arbetslösheten är därför
              en huvuduppgift för regeringen.
            </seg>
            <seg n="2210e95b">
              Läget i Kalmar län och inte minst då i Västervik är just nu bekymmersamt.
              Som Krister Örnfjäder vet har regeringen därför utsett förra statsrådet
              och landshövdingen Ulf Lönnquist till särskild kontaktperson för
              Kalmarregionen.
            </seg>
            <seg n="79005a90">
              Ulf Lönnquists uppgift är att å regeringens vägnar föra en konstruktiv
              dialog med alla som behöver vara delaktiga i arbetet med att förbättra
              situationen för dem som nu drabbas eller riskerar att drabbas
              av uppsägningar. Ulf Lönnquist kommer att ha täta kontakter med
              inte minst Regionförbundet i Kalmar län, länsstyrelsen, länsarbetsnämnden,
              berörda kommuner, fackliga organisationer och inblandade företag.
            </seg>
            <seg n="f3c26af4">
              I uppdraget ingår även att kartlägga läget på de drabbade orterna,
              reda ut vilka aktörer och nivåer som ansvarar för olika frågor
              och insatser samt att verka för att de inblandade företagen tar
              sitt ansvar. Uppdraget kommer att redovisas löpande och ska redovisas
              i sin helhet senast i mars 2005.
            </seg>
            <seg n="03aecc2f">
              Krister Örnfjäder tar även upp frågor om statliga lokaliseringar
              till Kalmar län. Självklart kan statliga lokaliseringar vara viktiga
              för en ort. När det gäller denna fråga arbetar regeringen utifrån
              de allmänna principer som riksdagen vid en rad tillfällen har
              uttalat sig om för såväl om- som nylokaliseringar av statliga
              verksamheter.
            </seg>
            <seg n="a25dc6b8">
              Även om flera lokaliseringar under senare år gjorts till orter
              utanför Helsingforssregionen är jag väl medveten om att Kalmar
              län är underrepresenterat när det gäller statliga arbetstillfällen.
            </seg>
            <seg n="6b78a847">
              Det jag kan säga här i dag är att regeringen även i fortsättningen
              kommer att ta till vara alla möjligheter att genom lämpliga lokaliseringar
              stödja en positiv regional utveckling, så även i Kalmar län.
            </seg>
            <seg n="a39645b2">
              Infrastrukturen är självklart en viktig fråga för en regions
              möjligheter att utvecklas. Ett glädjande besked, inte minst för
              norra Kalmar län, är att regeringen nyligen beslutat att arbetet
              med hastighetshöjande åtgärder på Stångådalsbanan/Tjustbanan,
              LinköpingBjärka och SäbyÅtvidaberg, ska tidigareläggas till 20072009
              från tidigare beräknat 20102015. Investeringen beräknas kosta
              250 miljoner kronor.
            </seg>
            <seg n="34afd395">
              Låt mig också nämna att regeringen för 2004 har fördelat medel
              för regionala utvecklingsåtgärder på sammanlagt 36,8 miljoner
              kronor till Regionförbundet och länsstyrelsen, vilket är en ökning
              med 3 miljoner kronor jämfört med 2003.
            </seg>
            <seg n="07b34ec6">
              Avslutningsvis vill jag betona att jag kommer att följa utvecklingen
              i Kalmar län och Ulf Lönnquists arbete mycket noga.
            </seg>
          </u>
          <note type="speaker" n="8123f527">
            Anf. 2 KRISTER ÖRNFJÄDER (s):
          </note>
          <u who="Q3845415" xml:id="i-5d3651748a9c0d53-0" n="defa35ca">
            <seg n="667aef20">
              Herr talman! Jag vill inledningsvis tacka statsrådet för svaret
              som hon har lämnat mig på interpellationen om statliga satsningar
              i norra Kalmar län.
            </seg>
            <seg n="be7c5200">
              Jag vill också passa på att hålla med om att de satsningar som
              regeringen gör inledningsvis går i positiv riktning.
            </seg>
            <seg n="21dbf74a">
              Att Ulf Lönnquist har utsetts till kontaktperson för Kalmarregionen
              är bra. Vi behöver alla krafter som finns för att komma fram till
              lösningar på dagens och morgondagens problem.
            </seg>
            <seg n="479a6fa4">
              Att regeringen är medveten om att Kalmar län är underrepresenterat
              när det gäller statliga arbetstillfällen är också bra. Det ger
              oss en gemensam grund att stå på när statliga verksamheter ska
              placeras i landet.
            </seg>
            <seg n="0084eeaf">
              Att arbetet med de hastighetshöjande åtgärderna tidigarelades
              på Stångådalsbanan/Tjustbanan är mycket glädjande. Men och det
              finns tyvärr många men det räcker inte.
            </seg>
            <seg n="9783ae9b">
              Läget som jag och statsrådet beskriver är mycket allvarligt,
              vilket gör att vi tillsammans måste hitta lösningar för framtiden.
              En del måste lösas lokalt, medan annat måste lösas centralt.
            </seg>
            <seg n="5f96f560">
              Jag vill därför påminna om att trots satsningen som ska göras
              på järnvägen räcker inte pengarna längre än till Åtvidaberg i
              Östergötlands län. Det innebär att hela sträckan från Åtvidaberg
              till Västervik, vilket är mer än halva banan, i Kalmar län inte
              får någon upprustning. Vi får alltså en förbättring, men vi har
              inte löst problemet.
            </seg>
            <seg n="c977ffe2">
              Vårt behov av bättre utbildningsmöjligheter kvarstår. Så gör
              också risken för fortsatt befolkningsminskning.
            </seg>
            <seg n="e3a36194">
              Min uppfattning är att vi kan lösa en stor del av detta om satsningen
              på bättre kommunikationer kan utvecklas så att vår arbetsmarknadsregion
              utökas.
            </seg>
            <seg n="bb3f3665">
              Jag vill till statsrådet framföra synpunkter på hur jag i många
              situationer upplever en verklighet som jag bäst kan beskriva som
              ett moment 22. Jag kan också ge ett färskt exempel på detta.
            </seg>
            <seg n="efa04921">
              Norra Kalmar län är en region som har många värden som människor
              söker i sitt liv. Problemet är bara att vi saknar flera nödvändiga
              förutsättningar som behövs för att kunna leva där. Mycket handlar
              om kommunikationer, men även högre utbildningar och ensidigt näringsliv
              spelar en stor roll.
            </seg>
            <seg n="84db0f4f">
              I Västervik har vi i dag ett enligt mitt tycke väl fungerande
              fängelse. Det tillhör den kategori av fängelser som ska försvinna
              för att ersättas med ett par nya. Jag och fler med mig har då
              arbetat för att ett nytt fängelse ska etableras i Västervik. Men
              det går tydligen inte. Varför, kan man fråga sig. Jag har fått
              beskedet att Kriminalvårdsstyrelsen har en kravspecifikation för
              nya fängelser. Det ska ligga i en kommun med runt 100 000 invånare.
              Det ska finnas bra kommunikationer, utbildningsmöjligheter och
              ett brett näringsliv som kan ge jobb. Allt som jag sade att Västervik
              behöver behöver också fängelset. Utöver detta vill man ha närhet
              till domstolar och häktesverksamhet. I Västervik lägger staten
              ned domstolen, och häktet som vi har är tillfälligt på grund av
              att behovet är stort för närvarande.
            </seg>
            <seg n="68632590">
              Västervik behöver allt det som fängelset behöver. Då tycker man
              att det borde gå att kombinera men icke. Lösningen från Kriminalvårdsstyrelsen
              är att flytta verksamheten till en annan plats, och det löser
              Kriminalvårdsstyrelsens problem. Att man sedan förvärrar situationen
              för Västervik blir någon annans problem.
            </seg>
            <seg n="df99b524">
              Herr talman! Jag har därför en fråga till statsrådet. Är det
              inte i ett sådant läge ett problem för staten när olika statliga
              myndigheter tar beslut som förvärrar situationen för redan utsatta
              regioner?
            </seg>
          </u>
          <note type="speaker" n="141719ef">
            Anf. 3 AGNE HANSSON (c):
          </note>
          <u who="Q4692974" xml:id="i-1080691449561b35-0" n="50792825">
            <seg n="17339574">
              Herr talman! Jag vill tacka Krister Örnfjäder för att han har
              ställt den här interpellationen och naturligtvis även Ulrica Messing
              för att hon kommer hit och svarar på den. Det finns anledning
              att diskutera och informera om Kalmar län och Kalmar läns framtidsmöjligheter
              men också problem som kan uppkomma.
            </seg>
            <seg n="78009f04">
              För en tid sedan hade vi en interpellationsdebatt där jag hade
              ungefär samma frågeställningar som Krister Örnfjäder nu har. Vissa
              hopp tändes vid den debatten om resultat från regeringens sida,
              men hittills har det inte kommit någonting. Och svaret i dag är
              minst sagt tunt. Det innehåller ingenting av substans som kan
              hjälpa till med en utveckling i länet och i norra Kalmar län.
            </seg>
            <seg n="646534d7">
              Sedan vi tidigare hade debatten har läget i regionen dramatiskt
              förändrats i och med att nedläggningshotet vid Electroluxfabriken
              i Västervik kom. Även om det har vi tidigare haft en interpellationsdebatt
              med näringsministern. Efter den debatten har det bekräftats som
              jag förmodade att nedläggningen berodde på, nämligen att den har
              ett samband med motköpsavtal med Ungern för köp av krigsflygplanet
              JAS Gripen.
            </seg>
            <seg n="11320166">
              Sammantaget gör detta att staten har ett mycket stort ansvar
              för vad som framöver händer med sysselsättningen i Västervik och
              för att se till att det här inte får negativa effekter för utvecklingen
              i hela regionen.
            </seg>
            <seg n="5269033d">
              Det räcker inte att tillsätta en person som upprätthåller kontakten
              mellan regeringen, myndigheter och den lokala nivån. Är det något
              problem som ventileras i den här kammaren så är det väl utvecklingen
              i Kalmar län, något som borde vara känt för regeringen. Dessutom
              är det så att två av regeringens värderade ledamöter kommer från
              Kalmar län och är kalmarlänsbor.
            </seg>
            <seg n="e16a16d2">
              Sådana här pseudohändelser, undanmanövrer för att komma runt
              ett ansvar eller undvika att åtgärder behövs, är något som vi
              inte behöver. Vi behöver konkreta resultat. För övrigt har vi
              dessutom ett regionförbund som väldigt intensivt och effektivt
              arbetar för att klara den här verksamheten. Det är faktiskt en
              fördel för Kalmar län jämfört med många andra länsstyrelselän.
            </seg>
            <seg n="adb05591">
              Krister Örnfjäder frågar i sin interpellation om det är dags
              för ett Kalmarlänspaket. Jag håller till fullo med om vad han
              skriver i interpellationen. Vi från länet står eniga bakom synpunkterna.
              Krister Örnfjäder tar också upp den statliga verksamheten och
              ansvaret för denna från statens sida. Tyvärr får han inte något
              konkret svar.
            </seg>
            <seg n="9ebf8666">
              Är det inte, Ulrica Messing, nu dags att börja leverera i fråga
              om de här löftena?
            </seg>
            <seg n="6b3851a2">
              När det gäller den statliga lokaliseringen av verksamhet säger
              Ulrica Messing i svaret att regeringen arbetar utifrån de allmänna
              principer som riksdagen vid en rad tillfällen har uttalat sig
              om för såväl om- som nylokaliseringar av statliga verksamheter.
              Men det kan väl ändå inte vara möjligt. Då skulle det ju inte
              se ut som det gör med 65 lokaliseringar under den senaste tolvårsperioden
              till Helsingfors och inte en enda till Kalmar län! Vi hade den
              debatten också förra gången.
            </seg>
            <seg n="96361e7f">
              Detta till trots och utöver de allmänna principerna pekade ministern
              då på ytterligare åtgärder och ansvar som hade lagts på de olika
              myndigheterna för att rätta till avseende förändringar i verksamheten.
            </seg>
            <seg n="859b8a86">
              Hur ska man tolka det här svaret, och när kommer de statliga
              arbetstillfällena?
            </seg>
          </u>
          <note type="speaker" n="d683e732">
            Anf. 4 Statsrådet ULRICA MESSING (s):
          </note>
          <u who="Q4967115" xml:id="i-6c737b393373f426-1" n="f5f2c33d">
            <seg n="0fe1f408">
              Herr talman! Det är precis som Krister Örnfjäder säger, nämligen
              att det trots att vi har gjort en rad satsningar fortfarande finns
              många men. Ett men som Agne Hansson blundar för är det faktum
              att jag sedan jag och Agne Hansson i denna kammare hade en liknande
              diskussion verkligen har levererat.
            </seg>
            <seg n="60a44708">
              I mitt interpellationssvar nämnde jag att vi tidigarelägger satsningen
              på sträckningar på Stångådalsbanan flera år jämfört med de planer
              som Banverket självt hade lagt fram. Det gör vi därför att Regionförbundet
              har argumenterat väl för varför de satsningarna ska tidigareläggas.
            </seg>
            <seg n="398427fb">
              Sedan är det även så, som Krister Örnfjäder sade, att inte hela
              sträckan ryms i den arbetsplan som regeringen nu har tagit beslut
              om. Det var också en av de frågor som Regionförbundet lyfte fram
              vid den uppvaktning som jag och Hans Karlsson för några veckor
              sedan hade. Nu diskuterar vi tillsammans med Banverket vilka möjligheter
              vi har att göra en arbetsplan som rymmer hela sträckan för att
              ha en beredskap för att verkligen vidga arbetsmarknadsregionen
              och öka förutsättningarna för pendling.
            </seg>
            <seg n="6d985723">
              En annan viktig fråga som också Regionförbundet lyfte fram och
              som än så länge inte har diskuterats här i kammaren är den om
              behovet av utbildningsplatser. Kalmar högskola har det fantastiska
              läget att man har fler studenter än platser. Man skulle kunna
              ta emot ytterligare studenter om man fick möjlighet att växla
              en del pengar. Men nu slår man i taket när det gäller kostnaden
              för studenter. Det är också en sådan fråga som vi bereder inom
              regeringen och som vi tar på största allvar efter de synpunkter
              som Regionförbundet har pekat på.
            </seg>
            <seg n="de671617">
              Infrastrukturen är viktig därför att den vidgar möjligheterna
              för pendling, och den vidgar arbetsmarknadsregionerna. Över huvud
              taget kan man nog säga att fokus för både infrastruktursatsningarna
              och de regionalpolitiska satsningarna verkligen är att försöka
              riva murar och barriärer. Jag säger det för att kosta på mig att
              skoja lite grann. Kriminalvårdsstyrelsen ska ju göra precis tvärtom,
              nämligen bygga nya murar. Det är Kriminalvårdsstyrelsen som beslutar
              var i landet häktes- och anstaltsplatser ska vara. Men självklart
              ska alla våra myndigheter och verk också i ett regionalt perspektiv
              titta på konsekvenserna av de beslut som man ska fatta.
            </seg>
            <seg n="7806a98d">
              Därför är det en aktiv diskussion mellan ansvarigt statsråd och
              Kriminalvårdsstyrelsen om just de förslag som Kriminalvårdsstyrelsen
              själv arbetat fram och vilka konsekvenser de får för den lokala
              och den regionala nivån. Jag vet att just frågan om Kriminalvårdsstyrelsen
              också är en sådan sak som Regionförbundet har önskat vid sina
              uppvaktningar hos oss.
            </seg>
            <seg n="aa7b0090">
              Det sker en statlig utlokalisering, men det kunde ske mycket
              mer. Det är klart att Kiruna, Boden, Sollefteå, Kramfors, Härnösand,
              Visby, Karlsborg och Hässleholm också är orter som har ett utsatt
              regionalpolitiskt läge och som vi har utlokaliserat statliga arbetstillfällen
              till.
            </seg>
            <seg n="ca3b3de6">
              Som jag sade i mitt interpellationssvar är regeringen medveten
              om att Kalmar län tillsammans med Hallands län är de två län som
              är underrepresenterade när det gäller statliga arbetstillfällen.
              Detta måste vi vid varje beslut om ny utlokalisering ta på allvar.
              Vi är väl medvetna om det.
            </seg>
            <seg n="d682599c">
              Sedan tror jag inte att det påverkar och jag vill inte heller
              att det ska påverka en region hur många statsråd den har i regeringen.
              Jag tror att Kalmar ibland kanske önskar det. Men jag vet att
              mitt hemlän, Gävleborgs län, önskar det med tanke på att Gävleborgs
              län just nu, och sedan ett halvår tillbaka, har landets absolut
              högsta arbetslöshet.
            </seg>
            <seg n="dfce8054">
              Det är klart att en regering ska ta ett nationellt ansvar, men
              de nationella besluten har också väldigt mycket av ett lokalt
              och ett regionalt perspektiv i sig. Framför allt får de olika
              konsekvenser på den regionala nivån. Där ska både regeringen och
              våra myndigheter vara aktiva så att vi kan hjälpas åt med att
              stötta utvecklingen i Kalmar.
            </seg>
          </u>
          <note type="speaker" n="97077a4e">
            Anf. 5 KRISTER ÖRNFJÄDER (s):
          </note>
          <u who="Q3845415" xml:id="i-5d3651748a9c0d53-1" n="defa35ca">
            <seg n="78eace50">
              Herr talman! Än en gång tackar jag för svaret. Jag såg några
              öppningar som jag gärna vill bygga vidare på.
            </seg>
            <seg n="3adf61ef">
              Till att börja med avslutade statsrådet med att tala om det nationella
              ansvaret. Men trots allt har inte heller vi riksdagsledamöter
              ett ansvar enbart för den region som vi själva verkar inom, utan
              vad vi i olika sammanhang försöker göra är att helt enkelt vara
              budbärare vad gäller de situationer och åsikter som vi får med
              oss. Detta försöker vi göra var i landet vi än är. Dock jag återkommer
              till detta finns det alltid ett men.
            </seg>
            <seg n="1bbf8029">
              Den bygd man bor i och som man är uppvuxen i och den situation
              som man själv lever i står en ändå närmast och är mest påtaglig
              hela tiden. Vad man har med sig hemifrån och som man många gånger
              kanske saknar från andra delar av landet är just den känsla man
              har, det som man bär med sig inombords, och som det kan vara svårt
              att ta till sig för den som inte är bofast i bygden. Kanske blir
              man då mer, eller en bättre hur man nu vill uttrycka sig företrädare
              för den plats som man kommer från. Det är då den som man pratar
              extra mycket om.
            </seg>
            <seg n="501fb266">
              Det enda som jag för min del begär är helt enkelt det som statsrådet
              själv tog upp: att man ska ha ett nationellt ansvar. Jag vill
              att en region som norra Kalmar län det är nämligen lite skillnad
              även i Kalmar län ska bli betraktad som och få ungefär samma förutsättningar
              som andra delar av Sverige. När vi jämför, för det gör vi naturligtvis,
              till exempel Västerviks kommun med andra kommuner kommuner som
              vi vet har fått saker och ting märker vi att vi inte får det som
              andra har. Det må ligga i Kiruna, på Gotland eller någon annanstans
              i Sverige. Vi har kommit efter på något sätt. När man väl kommer
              in i den spiralen bara ökar hastigheten. De som man tror ska ha
              någon form av övergripande ansvar ökar på den takten. Då blir
              man inte speciellt positiv till situationen, utan då blir man
              bekymrad. Ibland kan man använda andra uttryck, fast det ska vi
              inte göra i det här sammanhanget. Man blir berörd milt sagt.
            </seg>
            <seg n="392a36cc">
              Jag är tacksam för det besked som statsrådet nu har givit om
              att man ser på möjligheten till en arbetsplan för hela sträckan
              utefter järnvägsförbindelsen mellan Västervik och Linköping. Jag
              tror att det skulle vara bra, inte minst på grund av kommunikationsbehovet
              men även rent ekonomiskt för samhället, både när det gäller att
              producera sträckan och också för att kunna tillgodose de regionalpolitiska
              behoven, att titta på detta i ett sammanhang. Låt nu inte det
              göra att den första etappen blir försenad utan att man kan se
              en fortsättning av den i ett snabbare skede än vad man hade tänkt
              sig från början.
            </seg>
            <seg n="16b4c96a">
              Jag ser naturligtvis också gärna mer pengar till högskolan. Jag
              tycker också att man från regeringens sida ska ta med sig att
              när pengar ges till en högskola behöver det inte alltid innebära
              att högskolan byggs ut där högskolan befinner sig. Pengar skickas
              till högskolan för att bygga ut i områden som har stora behov.
              Det innebär att rikta pengar på ett helt annat sätt än vad som
              sker i dag i det här fallet till norra Kalmar län.
            </seg>
          </u>
          <note type="speaker" n="2667d52b">
            Anf. 6 AGNE HANSSON (c):
          </note>
          <u who="Q4692974" xml:id="i-1080691449561b35-1" n="50792825">
            <seg n="93ec9bce">
              Herr talman! Vid sådana här kriser framkommer självklart mycket
              som är negativt. Det finns naturligtvis en rad positiva saker
              också att ta fasta på för Kalmar län. För man dessutom en politik
              som går i linje med de förutsättningar vi har finns naturligtvis
              goda möjligheter för utveckling i Kalmar län.
            </seg>
            <seg n="d02f0399">
              Låt mig återvända till frågan om utlokaliseringar. På tolv år
              har det inte skett någon utlokalisering till Kalmar län. Om regeringen
              hade följt de allmänna principer som regeringen har beslutat om
              borde det ha sett annorlunda ut. Jag tror att Ulrica Messing följer
              utvecklingen och kan läsa tydligt. Där står att Kalmar län, Sjuhäradsbygden
              och delar av Norrland ska prioriteras vid ut- och omlokaliseringar.
              Då borde det vid det här tillfället vara dags för Kalmar län.
              Många av de orter som Ulrica Messing har nämnt, som jag också
              tycker är viktiga lokaliseringar, är en kompensation för försvarsnedläggningar.
              Är det inte dags att kompensera Västervik för vad som har hänt
              med motköpsavtalet med Ungern? Det borde kunna ses på samma sätt.
              Där har verkligen staten ett ansvar.
            </seg>
            <seg n="da8284a7">
              Slutligen var det frågan om murar och barriärer. Så här sade
              Ulrica Messing i den förra debatten med mig om kommunikationer:
              Enskilda personer bryr sig väldigt lite om var kommungränsen eller
              länsgränsen går, men fortfarande är kommunikationerna inom ett
              län utstakade utifrån var länsgränsen går. Vi måste försöka bryta
              upp det tänkandet, och anstränga oss mer för att fundera på hur
              människor verkligen lever och rör sig. Då kan vi med hjälp av
              vägar och järnvägar knyta ihop kommuner och vidga arbetsmarknaden.
              Nu ska vi fördela 364 miljarder kronor i januari. Det är fantastiskt
              mycket pengar, och det är viktigt att ha just regionförstoring
              som delfokus i det arbetet.
            </seg>
            <seg n="fe570789">
              Om regeringen verkligen hade det fokuset för ögonen hade det
              kommit mer pengar till Kalmar län. När kommer 150 miljoner ytterligare
              i infrastruktur och 50 miljoner ytterligare till utvecklingsinsatser,
              som Regionförbundet har krävt med anledning av det vi nu diskuterar?
            </seg>
          </u>
          <note type="speaker" n="11375962">
            Anf. 7 Statsrådet ULRICA MESSING (s):
          </note>
          <u who="Q4967115" xml:id="i-6c737b393373f426-2" n="f5f2c33d">
            <seg n="46d61b52">
              Herr talman! 364 miljarder blev 381 miljarder kronor när vi fattade
              beslut om infrastrukturplanerna i regeringen. Det är ett beslut
              som jag hoppas att riksdagen ställer sig bakom den 16 juni.
            </seg>
            <seg n="1814ae0d">
              Stångådalsbanan är ett tydligt uttryck för att vi ser det extra
              utsatta läge som Västervik har. Västervik är en unik kommun i
              vårt land genom att den är sin egen arbetsmarknadsregion. Det
              är bara genom bättre kommunikationer från Västervik upp mot Linköping
              som vi kan vidga den arbetsmarknadsregionen. Jag vet att Västerviks
              kommun i dag gör stora ansträngningar för att stötta kollektivtrafiken
              och resandet med buss. Detta subventioneras kraftigt för arbetsmarknadspendling.
              Det kommer man att fortsätta att göra. Med en fungerande järnvägssträckning
              mellan Västervik och Linköping blir naturligtvis förutsättningarna
              mycket bättre. Det har vi med oss, och det är också därför vi
              tittar på om man kan gå vidare med resten av sträckningen för
              att ha en färdig arbetsplan.
            </seg>
            <seg n="6802e0f0">
              Agne Hansson citerade vad jag sade förra gången. Jag skriver
              under på det igen, nämligen att all politik har regionala effekter.
              Det är viktigt när vi fattar beslut att se att kommungränser faktiskt
              inte spelar så stor roll för enskilda kvinnor och män eller för
              företag. Däremot spelar de en stor roll om infrastrukturen inte
              hänger ihop. Då blir det de barriärer vi inte vill se framför
              oss.
            </seg>
            <seg n="ce89893a">
              Vi har haft en första träff med Regionförbundet i Kalmar. Det
              var jag och Hans Karlsson som hade den tillsammans. Ett resultat
              av den träffen är att Ulf Lönnquist nu har ett konkret uppdrag
              att vara vår person på plats, att se vilka möjligheter som finns,
              att se vilka brister som finns i dag och vad som krävs av den
              nationella politiken för att skynda på en positiv utveckling i
              Kalmar. Vi har varit inne på några områden som är aktuella. Det
              finns fler.
            </seg>
            <seg n="afe8a72c">
              Regionförbundet var väldigt konstruktivt i vår första diskussion.
              Man var också noga med att säga att det mesta av arbetet som ska
              ske är sådant som man själv förfogar över och själv ska genomföra.
              En sådan konkret sak som infrastruktursatsningar när det gäller
              stora vägar och järnvägar kan ske bara på nationell nivå. Här
              har var och en av oss ett ansvar, men ingen av oss sitter ensam
              på hela lösningen. Här krävs ytterligare samverkan och samarbete.
            </seg>
          </u>
          <note type="speaker" n="9879756f">
            Anf. 8 KRISTER ÖRNFJÄDER (s):
          </note>
          <u who="Q3845415" xml:id="i-5d3651748a9c0d53-2" n="defa35ca">
            <seg n="61aa97f3">
              Herr talman! Det behövs mycket samarbete, och vi ska naturligtvis
              göra vår del på alla nivåer för att det ska komma fram ett så
              bra underlag som möjligt. Det är bara lite tråkigt att det ska
              behöva bli en akut situation innan man kan få tillräckligt mycket
              gehör för en trend som man är inne i och som egentligen ingen
              lyssnar till därför att förändringarna sker så gradvis att det
              inte väcker tillräckligt mycket uppmärksamhet.
            </seg>
            <seg n="64902eee">
              Nu är det som det är. Vi försöker se till att situationen blir
              så bra som möjligt. De brister vi har i dag känner vi väl till.
              Vi kommer naturligtvis att upplysa både Ulf Lönnquist och andra
              om vad det är som vi tycker att vi behöver. Vi tycker att det
              är bra att när en person utifrån tittar på den typen av problem
              vi lever i har han eller hon oftast med sig egna erfarenheter
              och tittar på saker med andra ögon. Då går det att få andra ingångar
              och lösningar än vad man hade tänkt sig från början. Det har vi
              naturligtvis ingenting emot bara det blir bättre. Med den situation
              vi har finns alla förutsättningar för att det ska bli bättre bara
              det finns några förslag.
            </seg>
            <seg n="310aca5b">
              Jag skulle vilja ta upp en reflexion som jag vill att statsrådet
              tar med sig i sina funderingar. Jag har pratat mycket om fängelset.
              Det är inte fängelset som sådant jag är ute efter utan det är
              mer symtomet även om jag naturligtvis vill att fängelset ska finnas
              där det är.
            </seg>
            <seg n="33a4a5d9">
              Kriminalvårdsstyrelsen har sagt att kravlistan finns därför att
              fångarna, de som ska avtjäna straffen, har vissa behov. De finns
              där från ett halvår upp till ett par år. Vi är 37 000 människor
              som bor där. Vi har också behov. Jag hoppas verkligen att statsrådet
              tillsammans med resten av regeringen hjälper oss att lösa de behoven.
            </seg>
          </u>
          <note type="speaker" n="05906028">
            Anf. 9 Statsrådet ULRICA MESSING (s):
          </note>
          <u who="Q4967115" xml:id="i-6c737b393373f426-3" n="f5f2c33d">
            <seg n="de9f1ac5">
              Herr talman! Vi ska vara en aktiv part i de diskussionerna, och
              vi ska dra vårt strå till stacken för att försöka lösa de behoven.
            </seg>
            <seg n="e67f7048">
              Västervik har ett extra utsatt läge, och vi har varit inne på
              det. Västervik är isolerat. När det gäller Kalmar som region har
              regeringen på ett antal områden varit djupt involverad i en rad
              satsningar. Vi hade långt gångna åtaganden där vi var beredda
              att stötta den utveckling som Bombardier stod för för mindre än
              ett år sedan innan detta drastiska beslut kom att inte bara välja
              att inte expandera utan dessutom välja att dra sig tillbaka helt.
              Det överraskade många av oss.
            </seg>
            <seg n="fa64be18">
              Vi är också involverade i den satsning som nu görs i Glasriket
              mellan två län, Kronobergs och Kalmar. Där behöver vi också titta
              på hur vi kan växla upp den forskning som sker inom till exempel
              Glafo.
            </seg>
            <seg n="5bbb6dcf">
              Regeringen är en viktig aktör, och vi ska ta vår del av ansvaret
              i det här samarbetet och i den utvecklingen. Här kommer Ulf Lönnquist
              att spela en aktiv roll. Även regionen och kommunerna själva spelar
              en viktig roll.
            </seg>
          </u>
          <note n="7b523ff4">
            Överläggningen var härmed avslutad.
          </note>
          <note n="e559f5d7">
            5 § Svar på interpellation 2003/04:431 om framtiden för Härjedalens
            Miljöbränsle AB
          </note>
          <note type="speaker" n="be1c917d">
            Anf. 10 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-4" n="db4ff6f3">
            <seg n="6564017e">
              Herr talman! Håkan Larsson har frågat mig vilka åtgärder jag
              tänker vidta för att Vattenfall AB ska ta sitt regionalpolitiska
              och energipolitiska ansvar, vad jag tänker göra för att underlätta
              fortsatt drift av Härjedalens Miljöbränsle AB, HMAB, och, om fortsatt
              drift inte kommer till stånd, vilka åtgärder jag avser att vidta
              för att medverka till att ersättningsjobb skapas i Härjedalen.
            </seg>
            <seg n="82ca27d5">
              Jag vill till att börja med säga att jag är väl medveten om vilka
              konsekvenser en nedläggning av Härjedalens Miljöbränsle AB skulle
              ha för Sveg och för Härjedalens kommun. Frågan har varit aktuell
              i snart två år, och jag är angelägen om att Vattenfall ska göra
              sitt yttersta för att hitta en långsiktig lösning för verksamheten.
            </seg>
            <seg n="dc2debcc">
              Vattenfall anser det inte möjligt att driva nuvarande verksamhet
              vidare med rimliga krav på lönsamhet. HMAB har sedan 1996 gjort
              en sammanlagd förlust på drygt 180 miljoner kronor. HMAB:s pellets
              är ca 70 % dyrare än de som importeras från exempelvis Estland.
              De som är kunder till fjärrvärmeverket i Uppsala det är alltså
              där som de pellets som HMAB producerar används har inte varit
              beredda att stå för den merkostnaden. Dessutom är torven en ändlig
              resurs. Med nuvarande brytningstakt och tillstånd räcker torven
              i fem till sex år.
            </seg>
            <seg n="3504f028">
              Vattenfall har varit berett att konvertera fabriken till att
              använda träfiberbaserat bränsle. Det kräver en stor volym träfiberråvara.
              Beklagligt nog har det inte funnits tillräckligt med intressenter
              i regionen för att garantera en sådan volym.
            </seg>
            <seg n="e011ea62">
              Vattenfall har gjort försök att sälja verksamheten och fört ett
              flertal förhandlingar med framför allt en aktör. Men de har inte
              lett till några resultat. Bolaget gör dock neddragningen i långsam
              takt och är fortsatt öppet för att hitta en lösning. Det finns
              alltså ett rådrum för nya intressenter.
            </seg>
            <seg n="3c463b2a">
              Vattenfall har tydliga ambitioner när det gäller att utveckla
              näringslivet i de regioner bolaget verkar i. Vattenfall har nyligen
              lanserat projektet Inlandskraft, som innebär att bolaget ställer
              upp med 100 miljoner kronor i garantier för att finansiera sunda
              affärsidéer i Norrlands inland, vilket också inbegriper Härjedalen.
            </seg>
            <seg n="164a7b8c">
              Vad gäller ersättningsjobb vill jag hänvisa till åtgärder inom
              den regionala utvecklingspolitiken. Under 2004 har exempelvis
              Länsstyrelsen i Jämtlands län 124 miljoner kronor till förfogande
              för allmänna regionalpolitiska åtgärder i länet, bland annat i
              Härjedalens kommun.
            </seg>
            <seg n="33af8445">
              Kommunen ingår också sedan länge i nationellt stödområde A, det
              högst prioriterade området för direkt företagsinriktade insatser.
              Det innebär att både befintliga företag och företag som etablerar
              sig i kommunen kan erhålla högsta bidrag för investeringar och
              sysselsättningsökning.
            </seg>
            <seg n="bdecb33d">
              Regeringen har också tillsatt en särskild delegation för norra
              Sveriges inland. Dess uppgift är att medverka till att långsiktigt
              stärka utvecklingen i regionen. Enligt vad jag har erfarit arbetar
              delegationen aktivt tillsammans med Härjedalens kommun för att
              stärka näringslivet.
            </seg>
          </u>
          <note type="speaker" n="4f041717">
            Anf. 11 HÅKAN LARSSON (c):
          </note>
          <u who="Q5937692" xml:id="i-0b8d43234ac98c0e-0" n="7ff15696">
            <seg n="01ab0379">
              Herr talman! Först vill jag tacka näringsminister Pagrotsky för
              svaret på min interpellation. Tyvärr måste jag konstatera att
              det konkreta innehållet är ganska magert.
            </seg>
            <seg n="2b61c119">
              För Härjedalens kommun med 11 000 invånare har HMAB en mycket
              stor betydelse. Ett sjuttiotal personer är anställda i företaget,
              och tillsammans med de nio underentreprenörerna och transportföretaget
              berörs 139 personer direkt om verksamheten vid fabriken i Sveg
              skulle upphöra.
            </seg>
            <seg n="e2e7e4f4">
              Indirekt handlar det om ännu fler arbetstillfällen. Kommunen
              beräknar att det totalt sett handlar om ungefär 200 personers
              jobb. Omräknat till Helsingfors skulle detta motsvara över 30
              000 personer. De samhällsekonomiska konsekvenserna av en nedläggning
              av HMAB skulle bli mycket omfattande.
            </seg>
            <seg n="0452bfcc">
              När jag förra veckan besökte HMAB i Sveg förklarade kommunalrådet
              Lennart Olsson, som är partikamrat till näringsministern, att
              en nedläggning av torvfabriken skulle innebära en katastrof för
              Härjedalens kommun, och det är tyvärr knappast överord. I en glesbygdskommun
              i norra Sveriges inland gäller det att försvara de arbetstillfällen
              som finns.
            </seg>
            <seg n="daed28a5">
              Det handlar om en region som annars sedan århundraden har varit
              utsatt för koloniala strukturer, en region som förväntas leverera
              råvaror och arbetskraft till centralmakten. Men vi behöver också
              egna arbetstillfällen.
            </seg>
            <seg n="33494dfc">
              Visst har HMAB lönsamhetsproblem, som näringsministern konstaterade.
              Men det är kanske inte så enkelt att nå lönsamhet när Vattenfall
              äger såväl det företag som producerar briketterna det rör sig
              alltså om briketter och inte om pellets som det företag som köper
              dem. Det skulle därför vara bra med en annan seriös ägare med
              ambitionen att utveckla en lönsam verksamhet vid fabriken, och
              såvitt jag vet har det funnits och finns intressenter som är intresserade.
              Är näringsministern beredd att medverka till en sådan lösning?
            </seg>
            <seg n="902a2360">
              Sammanlagt beräknas det att över 700 miljoner kronor har investerats
              i en anläggning som i dag fungerar mycket väl. Nog vore det en
              gigantisk kapitalförstöring att montera ned och skrota fabriken.
            </seg>
            <seg n="5d2bb4c7">
              Vid Vattenfalls bolagsstämma nyligen förklarade styrelseordförande
              Dag Klackenberg att företaget bidrar till att trygga Sveriges
              energiförsörjning, men också till att trygga jobben för våra egna
              anställda och många, många entreprenörer. Tillsammans rör det
              sig om tiotusentals personer i de över 140 svenska kommuner där
              Vattenfall bedriver verksamhet. Det är utmärkt om bolagets höga
              vinster innebär att Vattenfall kommer att fungera som en tillväxtmotor
              för både ökad tillväxt och en hållbar utveckling, som styrelseordföranden
              också uttryckte saken vid stämman. Men då gäller det att leva
              som man lär.
            </seg>
            <seg n="c00464b8">
              I Härjedalens kommun är i dag tvivlen på Vattenfalls ansvarstagande
              starka från såväl HMAB:s anställdas som kommunens sida. De som
              direkt eller indirekt är beroende av HMAB för sin utkomst upplever
              inte sina jobb som trygga i dag, tvärtom.
            </seg>
            <seg n="c6c12190">
              Jag hoppas förstås fortfarande att tvivlen ska skingras och att
              det ska visa sig att Vattenfall tar sitt ansvar och medverkar
              till en bra och långsiktig lösning. Såvitt jag förstår pågår det
              ansträngningar i den riktningen. Därför är det bra att näringsministern
              i dag så tydligt understryker angelägenheten om att Vattenfall
              ska göra sitt yttersta för att hitta en långsiktig lösning för
              verksamheten. Det är bara att hoppas att dessa ministerord också
              får genomslag i bolagsledningen.
            </seg>
            <seg n="fa1f515f">
              Till sist vill jag fråga näringsministern: Anser näringsministern
              verkligen att Vattenfall tar sitt regionalpolitiska och energipolitiska
              ansvar om man fullföljer planerna på att skrota Härjedalens Miljöbränsle
              AB i Sveg? Det är tyvärr det intryck jag får när jag läser svaret.
            </seg>
          </u>
          <note n="0b0d64d4" type="speaker">
            Anf. 12 GUNILLA WAHLÉN (v):
          </note>
          <u who="Q4990084" xml:id="i-2411baa0396d68d4-0" n="7ff15696">
            <seg n="d1ff2888">
              Herr talman! Som vi hörde av föregående talare Håkan Larsson
              är detta viktiga arbeten för Härjedalen och Sveg. Det skulle påverka
              denna ort mycket negativt om man skulle verkställa avvecklingsplanerna
              för företaget. Tycker näringsministern som jag att Vattenfall
              som är ett helägt statligt bolag vilket jag också hoppas att det
              kommer att förbli till skillnad från andra företag har ett särskilt
              ansvar för arbetstillfällen på en sådan ort som Sveg? Anser ministern
              att Vattenfall har samma ansvar som till exempel försvaret har
              vid försvarsnedläggningar? Jag anser att man har det.
            </seg>
            <seg n="cd83eb45">
              Försvaret och staten genomförde ett omställningsprogram i samband
              med försvarsnedläggningarna i Sollefteå, i Kramfors, på Gotland
              och i andra kommuner. Anser ministern att det är läge för att
              involvera Vattenfall i ett sådant omställningsprogram för att
              hjälpa orten och för att få framtidsplanerna att fungera för de
              människor som bor där?
            </seg>
            <seg n="f4f498d9">
              Ministern hänvisar i sitt svar till den regionala utvecklingspolitiken
              och de pengar som finns till Jämtlands län, men det är generella
              pengar som tillfaller alla län. Dessa pengar ska tillfalla även
              Ragunda, Bräcke och andra kommuner i länet. Det här är ett väldigt
              avbräck för länet, så man skulle behöva ett extra stöd för att
              hela Jämtland och Härjedalen ska fungera. Inlandsdelegationen,
              som arbetar nu, är en tillfällig delegation som kommer att avslutas
              nästa år, så de kommer inte att kunna involveras i sådant här
              arbete.
            </seg>
            <seg n="c20c3d5f">
              Hur ser ministern på att man skulle kunna involvera till exempel
              Vattenfall, länsstyrelsen och arbetsmarknadsmyndigheterna i att
              göra något särskilt för att se till att den här verksamheten fortsätter
              i en modern regi?
            </seg>
          </u>
          <note type="speaker" n="b3c162b5">
            Anf. 13 CAMILLA SKÖLD JANSSON (v):
          </note>
          <u who="Q4979216" xml:id="i-448a09da9eeef98c-0" n="3a120cbc">
            <seg n="53af3e8c">
              Herr talman! Jag vill ta fasta på två saker som näringsministern
              skriver i sitt svar, som jag tycker är en bra utgångspunkt.
            </seg>
            <seg n="b79b07e4">
              Det ena som vi är överens om är konsekvenserna som en nedläggning
              skulle få i lilla Sveg. Vi har tidigare varit inne på att hundratalet
              jobb kommer att försvinna. Kommunledningen beskriver det som en
              katastrof, och det är ett reellt ord att använda i det här sammanhanget.
            </seg>
            <seg n="912ee93c">
              Det andra som vi är överens om är att Vattenfall bör göra sitt
              yttersta för att hitta en långsiktig lösning.
            </seg>
            <seg n="4891644b">
              Man kan se på den här frågan utifrån lite olika perspektiv. Jag
              har besökt Sveg och träffat företrädare för Vattenfall som ger
              lite olika bilder. Men om man som svegbo, härjedaling, tittar
              på det här ser man ett storbolag som verkar i Sveg, ett storbolag
              som inte har någon förankring på orten och som inte har varit
              intresserat av att skaffa sig någon förankring, ett storbolag
              som bara är intresserat av att Sveg ska leverera energi till Uppsala
              Energi. Man ser inte att det behövs någon långsiktighet och har
              inte under årens lopp vidtagit åtgärder och insatser för att säkra
              en fortsättning, även om inte Vattenfall skulle stå som ägare.
              Till exempel har Vattenfall missat att säkra råvarutillgången.
              När man sedan pratar med Vattenfall så visst blir det en modifierad
              bild, men jag måste säga att jag delar svegbornas uppfattning
              om och bild av hur HMAB har hanterats.
            </seg>
            <seg n="51533dbc">
              Från Vattenfalls sida säger man tre saker. Det ena är att det
              här inte är deras business. Man jobbar inte med bränsle. Man producerar
              el och värme. Man säger att det här inte är deras region, att
              det är Sydkrafts region. Det är så man uttrycker sig. Sedan hänvisar
              man till att man har ett ansvar för verksamheten och inte för
              orten. Det är i och för sig korrekt och säkert inget formellt
              fel, men slutsatsen är ändå att de extra möjligheter som finns
              via ett statligt ägande inte alls har kommit den här verksamheten
              till godo.
            </seg>
            <seg n="badbbd0d">
              Mycket av det här är historia. Här och nu handlar det ändå om
              att försöka se vad vi kan göra, inte minst från politiskt håll,
              för att det här ska bli något bra i slutändan. Det är en fungerande
              processindustri som kan tillverka biobränsle med hög kvalitet.
              Man har en kunnig och mycket engagerad personal. Man kan tillverka
              både briketter och pellets. Man kan använda spån, trä och torv
              i olika kombinationer; det finns en flexibilitet. Och mycket talar
              för att Vattenfall nog inte är rätt ägare.
            </seg>
            <seg n="3a4475d7">
              Här skulle jag vilja ha ett besked från näringsministern, som
              får många frågor att svara på eftersom vi är många som deltar
              i debatten. Är näringsministern tillsammans med departementet
              och Vattenfall beredd att säga till svegborna att man är beredd
              att seriöst undersöka de möjligheter som finns till fortsatt verksamhet,
              att man är beredd att diskutera mer insatser det är utlovat 90
              miljoner som Vattenfall räknar som avställningskostnad och skjuta
              till mer medel under ett antal år för att verksamheten ska få
              en möjlig fortsättning? Pengar behöver satsas, och då menar vi
              att det är bättre att satsa pengar på att säkra befintlig verksamhet
              än att kompensera för arbetslöshet.
            </seg>
          </u>
          <note type="speaker" n="e3d0d443">
            Anf. 14 OLA SUNDELL (m):
          </note>
          <u who="Q6195893" xml:id="i-d974190936d08b72-0" n="7e669a8b">
            <seg n="f524ec35">
              Herr talman! Som det har sagts tidigare får en nedläggning av
              HMAB förödande konsekvenser för den här bygden. Det är en rad
              jobb som kommer att försvinna, vilket drabbar väldigt hårt. För
              den enskilde är det också en tragedi på många sätt, inte bara
              att jobbet försvinner. Att uppföra ett hus i den här delen av
              Sverige kostar 1,21,3 miljoner kronor, men ska du sälja det på
              grund av att du kanske mister ditt arbete får du i bästa fall
              ut 250 000350 000 kr för ditt hus som du har låtit uppföra. Det
              innebär att du blir väldigt fjättrad vid orten. Det är omöjligt
              att få en ökad rörlighet i regionen på grund av just de här förhållandena.
            </seg>
            <seg n="819d9f65">
              Det här är en fråga om både regionalpolitik och energipolitik
              men naturligtvis också om företagets sundhet. När det gäller just
              regionalpolitiken brukar näringsministern hävda att det statliga
              ägandet är väldigt bra, just mot bakgrund av att man kan ta andra
              hänsyn än de rent företagsekonomiska hänsynen. Då menar jag att
              om man skryter om just den möjlighet man har som statlig ägare,
              är det ett skäl att verkligen agera i linje med vad man säger.
            </seg>
            <seg n="aa7e15be">
              I miljöpolitiken och energipolitiken sägs det att torven inte
              räcker. Detta är ju helt galet. Det finns en väldigt bra brytningsbar
              torv alldeles inpå stugknuten, nämligen i Tönningsfloarna. Men
              regeringen har tidigare sagt nej till brytning där på grund av
              naturvårdshänsyn. Om man hävdar den principen menar jag att det
              är helt felaktigt att Härjedalen ska betala hela landets miljöhänsyn.
              Där finns det torv, och den är brytningsbar och ligger också logistiskt
              väl till.
            </seg>
            <seg n="bd6c20c0">
              Torv är förnybart, ja. Det är väl lite halvtokigt, för visst
              växer torven, om än lite långsamt. Sedan ska man komma ihåg att
              nu omfattas även torven av elcertifikaten. Man har ju höjt upp
              dess status, men man har inte sagt att den är ett biobränsle.
              Rimligtvis borde man då se till att det blir samma skattebefrielse
              för torven som för andra biobränslen.
            </seg>
            <seg n="64ee364a">
              Visst visar bolagets siffror på en ackumulerad förlust på 180
              miljoner kronor för de här åren. Men det är en sanning med modifikation,
              för om jag äger bolaget och äger kunden är det upp till mig att
              bestämma var vinsterna ska ligga. Att då glasklart hävda att det
              är 180 miljoner i ackumulerad förlust är ju fel.
            </seg>
            <seg n="9a62d358">
              Mitt önskemål är för det finns två intressenter, varav den ena
              tydligen har lite mer preferenser än den andra att bolaget säljs.
              Om det finns en köpare, se då till att göra det möjligt. Och för
              att göra det möjligt finns det bara en sak att göra, som jag ser
              det, och det är att Vattenfall finns med och rekonstruerar det
              här bolaget innan det tas över av den nye köparen.
            </seg>
            <seg n="631e438e">
              I Veckans Affärer förra veckan sade näringsministern att staten
              ska fungera som vilken finansfamilj som helst och ska agera som
              vilken Wallenbergare som helst. Men se då till att agera på ett
              ansvarsfullt sätt! Se till att den köpare som finns får köpa bolaget
              och att Vattenfall fullföljer sitt regionalpolitiska ansvar, som
              regeringen alltid framför som det främsta argumentet för statligt
              ägande.
            </seg>
          </u>
          <note type="speaker" n="29ffbd2b">
            Anf. 15 RUNE BERGLUND (s):
          </note>
          <u who="Q5572465" xml:id="i-1510736498d05d02-0" n="56761e58">
            <seg n="32a44504">
              Herr talman! När man kommer på slutet så här är det mycket som
              redan är sagt, och jag ska försöka att inte upprepa så mycket.
            </seg>
            <seg n="02785460">
              När jag läste näringsministerns svar på Håkan Larssons interpellation
              och samtidigt tänkte mig 2025 år tillbaka i tiden fick jag ett
              facit som visar att det inte alltid blir som man tror att det
              ska bli.
            </seg>
            <seg n="75b43c44">
              Jag var med i politiken redan då, när vi bestämde oss för att
              göra oss mer oberoende av energiimport. Vi skulle satsa på inhemska
              bränslen och göra oss mindre beroende av exempelvis oljeimport.
              Det var ett av skälen till att den där fabriken byggdes upp och
              att vi står här i dag och diskuterar vad vi ska göra med den.
              Vi satsade på inhemsk energi. Staten satsade stora pengar i fabriken
              i Sveg. Nu används importen som ett argument för att lägga ned
              eller sälja fabriken.
            </seg>
            <seg n="8f8a43a2">
              Vi accepterar att Vattenfall avslutar sitt engagemang i Sveg.
              Det har aldrig varit särskilt hett. Det var ju så att när man
              köpte Uppsala Energi fick man den här fabriken lite grann på köpet.
              Jag träffar ju folket däruppe ofta, eftersom jag själv bor i kommunen,
              och har genom de här åren fått höra att den där fabriken inte
              är särskilt mycket att hålla på med. Då är det klart att man kan
              hamna i den här situationen, som man också har gjort.
            </seg>
            <seg n="5a3a9ed4">
              Men vi har svårt att tänka oss att verksamheten inte ska drivas
              vidare med tanke på att det finns intressenter som har kunskap,
              kompetens och också resurser för att göra det. Det här handlar
              ju om en stor och omfattande energiframställning. Den är modern.
              Den är rationell. Det är en väl fungerande fabrik. Råvarutillgången
              finns även om Vattenfall säger att den inte finns. Det går att
              producera 1,3 terawattimmar fastbränsle per år under lång tid
              framåt. Enligt uppgift går det också att få tillräckligt mycket
              betalt för att produktionen ska kunna finansieras. Det företag
              som är intresserat av att köpa fabriken är ju berett att satsa
              på det här.
            </seg>
            <seg n="c42f2482">
              Jag vill inte gå vidare i polemik med interpellationssvarets
              innehåll eftersom det svaret inte innehåller framtiden för fabriken
              i Sveg. Det svaret argumenterar ju för en nedläggning.
            </seg>
            <seg n="b000583e">
              Jag såg för ett par dagar sedan ett citat av Ivar Lo Johansson:
              Människan är inte där hennes skor står. Hon är där hennes drömmar
              är.
            </seg>
            <seg n="ce7f4000">
              Vi ser inte en nedläggning som ett alternativ. Det är inte våra
              drömmar. Det är Vattenfall som har den drömmen, men det har inte
              vi. Vi ser framför oss en utveckling av verksamheten med en konvertering
              av fabriken i Sveg till större träbränsleanvändning. Vi vill att
              näringsministern ska medverka till att Vattenfall överlåter verksamheten
              till den intressent som finns när vi nu kan konstatera att Vattenfall
              inte längre vill driva verksamheten utan har andra planer för
              energiförsörjningen.
            </seg>
          </u>
          <note type="speaker" n="a7282550">
            Anf. 16 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-5" n="db4ff6f3">
            <seg n="ab2bdb09">
              Herr talman! Flera av kommentarerna har gällt min inställning
              till vad Vattenfall ska göra nu, hur de ska förhålla sig till
              de alternativ som finns eller kan komma att finnas till den nuvarande
              torvbrytningen. Min åsikt är att Vattenfall ska pröva alla möjligheter
              till fortsatt produktion var de än dyker upp, från vem de än dyker
              upp, och att de ska förtjäna en noggrann, ordentlig genomgång.
              Det inkluderar, som Rune Berglund påpekar, en konvertering till
              att använda andra bränslen. I den frågan hoppas jag på er hjälp
              med att bilda opinion för den lösningen. Andra intressenter i
              regionen har ju varit avvisande när Vattenfall självt har velat
              pröva den vägen framåt. Jag hoppas att det ska bli möjligt att
              utnyttja den tid som Vattenfall har angivit. Man har ju valt en
              väldigt långsam övergång.
            </seg>
            <seg n="0ebf68e9">
              Låt mig säga en sak till som gäller torven. Jag tycker att torven
              är en bra råvara. Regeringen har använt betydande energi om jag
              får kosta på mig det uttrycket för att underlätta för torven.
              Vattenfall har satsat på torven. HMAB har satsat på torven tidigare.
              Vi har genom elcertifikatssystemet premierat bland annat torvanvändning
              i energisystemet. Vi hade från regeringens sida gärna sett att
              torven hade varit undantagen från elcertifikatssystemet. Det förvånar
              mig lite att se två representanter för Vänsterpartiet prata väl
              om en torvanläggning samtidigt som regeringen inte lyckades förhandla
              med samarbetspartierna om att låta torven slippa vara med i elcertifikatssystemet.
              Det hade kanske kunnat vara ett litet bidrag till att underlätta
              marknaden för HMAB:s produkter.
            </seg>
            <seg n="657c5897">
              Till sist: Nu står vi här och diskuterar krav på Vattenfall.
              Jag skulle vilja ställa en fråga till er som representerar Centerpartiet
              och Moderaterna, ni som vill privatisera Vattenfall. Hur tror
              ni det påverkar den här typen av diskussioner? Skulle ett Vattenfall
              ägt av ett försäkringsbolag från Singapore ge så lång respit?
              Skulle de ha investerat 700 miljoner kronor, 10 miljoner kronor
              per jobb, i Sveg? Skulle de ha låtit företaget gå med 2 ½ miljon
              kronor i förlust per person, per anställd, under åtta år utan
              att ha lagt ned mycket snabbare, mycket tidigare, med mindre hänsyn
              till vad som ska komma efter? Hade de givit lika lång respit för
              att hitta andra köpare, som kan hitta annan användning än de själva
              har lyckats med?
            </seg>
            <seg n="b86e7884">
              Tänk på det en smula och ge oss andra ett bra svar. Är det inte
              nu vi ser fördelen med att Vattenfall faktiskt är i hela folkets
              ägo? Nu hoppas vi kunna göra något bra av den förändring som måste
              ske, antingen att Vattenfall säljer till någon annan eller att
              man hittar annan produktion att bedriva på orten.
            </seg>
          </u>
          <note type="speaker" n="109d7c5f">
            Anf. 17 HÅKAN LARSSON (c):
          </note>
          <u who="Q5937692" xml:id="i-0b8d43234ac98c0e-1" n="7ff15696">
            <seg n="6322c2d5">
              Herr talman! Först vill jag berätta för Leif Pagrotsky att Centerpartiet
              inte vill privatisera Vattenfall inte för närvarande i alla fall.
              Men det är klart att om Vattenfall inte tar sitt ansvar för jobben
              ökar ju trycket, då man inte ser någon anledning till att låta
              det vara kvar i statlig ägo. För min del ser jag det som viktigt
              att Vattenfall är i statlig ägo, i svensk ägo, eftersom det annars
              skulle hamna i en stor internationell koncern, som vi skulle ha
              ännu mindre möjligheter att påverka. Men när vi har de här möjligheterna
              tycker jag att de ska tas.
            </seg>
            <seg n="e0ff1b8f">
              Sedan beklagar jag också att man inte har kunnat undanta torven
              från detta med utsläppsrätterna är det väl ministern menar? Ja,
              just det.
            </seg>
            <seg n="ef0085ee">
              Jag tänkte också ta upp detta med det energipolitiska ansvaret.
              Jag tror att Leif Pagrotsky och jag är överens om att det nu är
              viktigt med en omställning till långsiktigt hållbara, miljövänliga
              energikällor och att Vattenfall ska spela en roll i den omställningen.
              Det har ju sagts ett antal gånger. Ur det perspektivet vore det
              inte någon särskilt bra signal om det statliga energibolaget nu
              skulle skrota Sveriges största fabrik för produktion av torv-
              och träbriketter samtidigt som man offensivt satsar på kol, brunkol
              och kärnkraftsproducerad energi på kontinenten. Det måste finnas
              någon linje här. Det måste finnas en samstämmighet mellan den
              energipolitik vi för i Sverige och det agerande som ett statligt
              ägt företag i energibranschen har. Det tycker jag.
            </seg>
            <seg n="97877ae3">
              Sedan har jag ett par andra synpunkter på näringsministerns svar.
              För det första är fabriken redan konverterad så att den kan användas
              till träfiberbaserad produktion till 100 %. En mycket bra variant,
              har man ju märkt i många kraftvärmeverk, är en blandning av trä
              och torv. I så fall kommer det att finnas torv för mycket längre
              tid än de fem sex år som det talas om. Dessutom håller jag med
              Ola Sundell om att det ju finns resurser nära till hands om man
              vill utveckla det här i Härjedalen, nämligen i Tönningsfloarna.
            </seg>
            <seg n="9cb724a9">
              Jag ifrågasätter om det verkligen inte finns underlag för råvara
              i landets skogrikaste län om man vill producera träfiberbaserad
              energi i Sveg. Jag har pratat med företrädare för bioenergibranschen,
              och de kan inte förstå annat än att det finns ett underlag för
              en sådan produktion. Här står alltså åsikt emot åsikt, uppenbarligen.
              Men jag tror att det finns!
            </seg>
            <seg n="2268b86c">
              En punkt som förvånar mig lite i svaret är att Leif Pagrotsky
              hävdar att Härjedalen ska få del av projektet Inlandskraft som
              Vattenfall har på gång med garantier för olika sunda affärsprojekt.
              Det vore ju jättebra, men är det verkligen så? Den information
              som tidigare kommit från Vattenfalls sida har sagt att det enbart
              gäller inland norr om Indalsälven, och mig veterligen ligger Härjedalen
              bra långt söder om Indalsälven. Det är bra om ministern har rätt
              på den punkten, men jag skulle vilja ha det bekräftat i så fall.
            </seg>
            <seg n="4ed4edf8">
              Till slut hoppas jag med Rune Berglund här att fabriken ska finnas
              kvar. Det är en modern fabrik som kan användas till en viktig
              del i den svenska energipolitiken. Då gäller det att se till att
              det kommer in en aktör som seriöst kan driva detta långsiktigt,
              skapa jobb och sysselsättning och delta i energiomställningen
              i Sverige.
            </seg>
          </u>
          <note n="63b4f6d4" type="speaker">
            Anf. 18 GUNILLA WAHLÉN (v):
          </note>
          <u who="Q4990084" xml:id="i-2411baa0396d68d4-1" n="7ff15696">
            <seg n="51416d25">
              Herr talman! Näringsminister Leif Pagrotsky, Vattenfall ska vara
              i hela folkets ägo javisst, och jag hoppas att det så får förbli,
              liksom Posten och SJ. Men det måste skötas bra och öppet, och
              det måste skötas så att hela folket tycker att det har sin välförtjänta
              plats i det svenska ägandet.
            </seg>
            <seg n="c8122bee">
              Det finns många saker i historien som gör att facket, svegborna
              och kommunen inte litar på att Vattenfall har gjort sitt yttersta
              för att få den här verksamheten att bli en framtidsverksamhet
              utan att den är en verksamhet som man har fått på köpet och en
              verksamhet som man, på ett ganska lamt sätt, har försökt avyttra.
              Vi tycker att Vattenfall måste vara mer offensivt här. Jag är
              helt övertygad om att Vattenfall har gjort det Vattenfall ensamt
              kan göra och menar att i det här läget måste Vattenfall tillsammans
              med kommunen, länsstyrelsen, Näringsdepartementet och andra myndigheter
              göra sitt yttersta för att det här ska bli ett framtidsföretag
              och inte ett nedläggningsföretag.
            </seg>
            <seg n="89aa98a0">
              Har man till exempel funderat på den verksamhet som finns i Örnsköldsvik,
              det vill säga etanolframställning, som är en forskningsverksamhet
              som staten helt riktigt ger pengar till för att utveckla etanoltillverkningen?
              Har man funderat på att ha ett samarbete med denna verksamhet
              och kanske utveckla etanoltillverkningen? Det är ju som tidigare
              talare sade: Det inhemska bränslet ska vara framtiden. Det finns
              också fortfarande en tro hos oss när det gäller inhemskt bränsle
              såtillvida att man ska växla över från någonting till någonting
              annat. Det är ju skogen som är resurs när det gäller flis, spån
              och alla möjliga saker i skogen som man försöker utveckla för
              att använda för att skapa både energi och olika produkter. Kan
              näringsministern se en framtid, där också Vattenfall är delaktigt,
              i att aktivt skapa en ny eller modern verksamhet där en del av
              det här finns kvar och kanske annan verksamhet tillkommer?
            </seg>
          </u>
          <note type="speaker" n="28d2dfa4">
            Anf. 19 CAMILLA SKÖLD JANSSON (v):
          </note>
          <u who="Q4979216" xml:id="i-448a09da9eeef98c-1" n="3a120cbc">
            <seg n="bbb0c3fa">
              Herr talman! Vi är flera stycken här som deltar i en interpellationsdebatt
              därför att vi känner ett äkta engagemang för HMAB i Sveg, och
              så möts vi av en näringsminister som kontrar med att angripa oss
              i andra politiska frågor i stället för att vi koncentrerar oss
              på den debatt vi ska ha.
            </seg>
            <seg n="a4a4781d">
              HMAB har redan konverterat. Man kan tillverka både pellets och
              briketter och kan tillverka i rent trä och flis, men också i torv
              och i kombinationer.
            </seg>
            <seg n="a8b22dd1">
              Vad gäller fördelarna av statlig ägo tror jag att ingen behöver
              misstro min idé med att vi har verksamhet i statlig ägo, men fördelarna
              med statligt ägande måste ju också synas i praktiken.
            </seg>
            <seg n="2445dcd5">
              Det är rätt intressant: Vi som har varit uppe i den här debatten
              har inte diskuterat ihop oss före debatten om vad vi ska säga,
              men samfällt hörs det från representanter från de norra länen
              att man uppfattar och beskriver detta som en form av kolonisation.
              Det är rätt intressant att vi har det perspektivet, och jag tycker
              inte att man bara ska negligera det. Det är en uppfattning som
              också i sak kan beskrivas och bekräftas på olika sätt.
            </seg>
            <seg n="918c6406">
              Som jag sade i mitt första inlägg är det mycket som vi är överens
              om. En sak är att Vattenfall självklart har krav på sig att seriöst
              pröva långsiktiga lösningar med olika intressenter. Det jag menade
              i mitt inlägg är att det också kan vara så att det till detta
              behöver kopplas andra resurser än vad Vattenfall självt kan sätta
              in, därför att det också handlar om att ta ett samhällsekonomiskt
              grepp. Det gäller vad som händer i Sveg om inte Vattenfall finns
              kvar där. Det är det som jag hoppas att näringsministern har med
              sig när den här interpellationsdebatten avslutas. Sedan möter
              jag gärna Pagrotsky i andra sammanhang, där vi kan buffla runt
              även andra politiska spörsmål.
            </seg>
          </u>
          <note type="speaker" n="4dd9b7b4">
            Anf. 20 OLA SUNDELL (m):
          </note>
          <u who="Q6195893" xml:id="i-d974190936d08b72-1" n="7e669a8b">
            <seg n="4ee24092">
              Herr talman! Gå från ord till handling, herr minister! Det skulle
              jag vilja uppriktigt säga till herr näringsministern. Här talar
              man om det statliga ägandet, om den regionalpolitiska hänsynen
              med mera. Om man nu har vunnit valet och regerar just med utgångspunkt
              från de här resonemangen så är det väl verkligen skäl, i det här
              fallet beträffande Sveg och svegborna, att se en substans i de
              här orden och i det uttryckssätt som regeringen har.
            </seg>
            <seg n="e8296b92">
              Näringsministern säger vidare: Jag gillar torv, jag gillar Sveg,
              jag gillar HMAB och det är jättebra att Vattenfall drar ut på
              processen. Men det räcker inte. Det är alltså framför allt två
              saker som regeringen och ministern borde ta tag i. Den ena delen
              är brytningen på Tönningsfloarna. Den har betydelse för den här
              verksamheten. Det är inte så att det är antingen eller, när man
              tillverkar de här briketterna. Man har i dag en inblandning av
              trä, och det är också det som åtminstone representanter för fabriken
              tycker är den lämpligaste formen. Men det behövs både torv och
              sågspån, alltså träråvara.
            </seg>
            <seg n="922f0938">
              Den andra delen gäller intressenten. Det finns en intressent
              som är seriös det har Vattenfall sagt och även intressenter för
              fabriken i Sveg. Se till att det följer med pengar i rekonstruktionen,
              för annars blir det meningslöst. Man har ju tömt det här företaget
              på pengar just genom att det har varit ett dotterbolag. Man har
              lagt vinsten någon annanstans. Då finns det skäl, i den här rekonstruktionen
              med regionalpolitisk inriktning, att man skickar med pengar. Om
              man nu säger så mycket gott om det statliga ägandet vore det ju
              genant om det skulle ske just på de premisser som ministern nämnde
              i Veckans Affärer förra veckan, nämligen att vi är som vilken
              annan finansfamilj som helst. Det vore väl genant?
            </seg>
            <seg n="e0521e58">
              Åk till Sveg! Ta på ort och ställe del av materialet, och sedan:
              Agera!
            </seg>
          </u>
          <note type="speaker" n="fb810450">
            Anf. 21 RUNE BERGLUND (s):
          </note>
          <u who="Q5572465" xml:id="i-1510736498d05d02-1" n="56761e58">
            <seg n="2473ea2f">
              Herr talman! Om jag ser på Vattenfall i dag och jämför det med
              bilden för en månad eller en och en halv månad sedan så blir jag
              faktiskt mer optimistisk än vad jag var för några veckor sedan.
              Skälet är helt enkelt att jag tror att Vattenfalls ledning börjar
              att tänka på vilka mått och steg man måste vidta här.
            </seg>
            <seg n="0b774384">
              Det är ju också så att när man hör siffror på vad det skulle
              kosta att avveckla den här fabriken så blir man ju förskräckt.
              Jag kan ju ingenting om det här, men när man hör att det skulle
              kosta kanske 90100 miljoner kronor inser man att ansträngningarna
              borde läggas på att försöka driva verksamheten vidare när det
              är möjligt, även om Vattenfall inte vill göra det. Det har vi
              egentligen inga synpunkter på.
            </seg>
            <seg n="2f9607aa">
              Det finns en sak som jag tror är viktig. Det är tidsfaktorn.
              Råvaruflödet när det gäller träbränsle består av stora volymer
              av sågspån, grot och allt möjligt. Det är ett flöde som gör att
              det inte får bli för långa avbrott. Om det blir det kan man hamna
              i den situationen att man får råvaruproblem och leveransproblem.
            </seg>
            <seg n="98300533">
              Det är viktigt att näringsministern nu hjälper till och försöker
              att få i gång förhandlingar. Det handlar framför allt om att försöka
              skapa förutsättningar för att förhandlingar ska kunna ske. Om
              båda parter är överens en vill sälja, och en annan vill köpa handlar
              det väldigt mycket om tillvägagångssättet, hur man förhandlar
              och vad man förhandlar om.
            </seg>
            <seg n="2b79e645">
              Där är jag säker på att näringsministern och hans departement
              har väldigt mycket att ge just i det sammanhanget.
            </seg>
          </u>
          <note type="speaker" n="c8feaa1b">
            Anf. 22 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-6" n="db4ff6f3">
            <seg n="fed827d7">
              Herr talman! Jag vill gärna upprepa vad jag sade förut. Det är
              väldigt viktigt att alla de förslag och idéer till lösning för
              HMAB som kommer upp behandlas seriöst och med stort allvar och
              att man utnyttjar den tid som står till förfogande för att söka
              och finna andra lösningar.
            </seg>
            <seg n="d64bb48e">
              Det är också min uppfattning att man i det sammanhanget ska beakta
              vidare samhällsekonomiska aspekter och regionalpolitiska aspekter.
              Det ska göras tillsammans med dem som har ansvar för de regionalpolitiska
              bedömningarna så att det gemensamt och tillsammans kan skapas
              vidare och starkare möjligheter att få ett bra resultat.
            </seg>
            <seg n="a7c83009">
              Till detta räknar jag också Inlandskraft. Jag kan i detta sammanhang
              som svar på den konkreta fråga som ställdes bekräfta att Inlandskraft
              i sitt arbetsområde också ska omfatta Härjedalen. Om det har rått
              något tvivel om det tidigare vill jag för min del försöka att
              undanröja det nu. Det är vad som berättats för mig att Vattenfall
              har sagt i sin beskrivning av hur det tänker använda de medel
              som man sätter av.
            </seg>
            <seg n="d817acf2">
              Samtidigt vill jag säga att Ola Sundell ställer väldigt stora
              krav på mig när det gäller vad jag ska gripa in internt i bolagets
              förhållanden och ställa till med. Även några andra av debattörerna
              har haft sådana önskemål om etanolproduktion och sådant. Låt mig
              bara påminna om att riksdagen har bestämt att Vattenfall inte
              ska vara ett affärsverk utan ett självständigt aktiebolag. Regeringen
              måste då naturligtvis beakta vad som ligger i aktiebolagslagen
              och vad som är risken för att jag som minister lägger min näsa
              i blöt i sådant som konstitutionsutskottet skulle beskriva som
              ministerstyre. Jag nöjer mig därför med att här i riksdagens talarstol
              tydligt ange min position och min åsikt. Jag är övertygad om att
              också Vattenfall noga lyssnar på debatten och funderar vad det
              ska kunna göra för att leva upp till det ansvar som Vattenfall
              har och som jag menar att Vattenfall än så länge har skött ganska
              väl.
            </seg>
            <seg n="fb16671e">
              Några av er var inne på att det var så oerhört stora vinster
              som Vattenfall har gjort genom att exploatera torven i Härjedalen
              men att de har försvunnit någon annanstans. Om det vore sant vore
              det ju korkat av Vattenfall att sluta att ta ut de kopiösa vinstmedlen.
              Jag tror inte att det är riktigt på det viset. Jag är orolig att
              det faktiskt är så att verksamheten har varit förlustbringande.
              Vattenfall har bedrivit regionalpolitik genom att satsa 10 miljoner
              kronor per jobb och 2 ½ miljoner kronor per anställd i förluster.
              Det första är investeringar, och det andra är löpande bidrag till
              verksamheten från andra delar av Vattenfalls verksamhet.
            </seg>
            <seg n="fb41e971">
              Det tycker jag är bra. Det vittnar om att man har känt ett ansvar.
              Men förändringar behövs. Jag tror att vi ska vara inriktade på
              att Vattenfall i de förändringarna ska vara konstruktivt och besjälat
              av en god vilja att lösa det för orten och för de anställda.
            </seg>
          </u>
          <note type="speaker" n="44e64ddc">
            Anf. 23 HÅKAN LARSSON (c):
          </note>
          <u who="Q5937692" xml:id="i-14f551689ebc4a91-0" n="7ff15696">
            <seg n="b578a762">
              Herr talman! Först tycker jag att det var ett bra besked att
              Inlandskrafts arbetsområde gäller även ned till Härjedalen. Det
              är bra om de tidigare uppgifterna på den punkten har dementerats.
            </seg>
            <seg n="28bb25f5">
              Sedan hoppas jag att debatten som många har deltagit i visar
              det starka stöd som det finns i Jämtlands län för att det ska
              finnas en verksamhet vid HMAB även i framtiden. Jag hoppas även,
              som ministern sade, att den högsta ledningen i Vattenfall har
              fått det klart för sig vid det här laget. Det är viktigt att ta
              ansvar för den verksamhet man bedriver även i en glesbygdskommun
              i Härjedalen.
            </seg>
            <seg n="70987704">
              Jag tror samtidigt att både näringsministern och Näringsdepartementet
              ändå kan medverka till att skapa förutsättningar för att det ska
              bli en fortsättning, kanske med en annan och mer långsiktigt inriktad
              ägare, som jag tror vore det bästa. Leif Pagrotsky säger att man
              ska väga in samhällsekonomiska och regionalpolitiska bedömningar.
              Jag vill gärna lägga till energipolitiska också.
            </seg>
            <seg n="0ad63c3a">
              Jag tror att det finns mycket som talar för att det ska fortsätta
              att vara en produktion vid HMAB i Sveg och att det kommer att
              vara en biobränsleproduktion, en blandning av trä- och torvproduktion,
              där framöver. Jag hoppas att slutresultatet av den här debatten
              blir att frågan lyfts upp på bordet på allvar och att vi får en
              positiv lösning.
            </seg>
          </u>
          <note type="speaker" n="64fea447">
            Anf. 24 Näringsminister LEIF PAGROTSKY (s):
          </note>
          <u who="Q3296958" xml:id="i-4e2fd95c5ae7fb1d-0" n="db4ff6f3" next="i-aff7cf177fc78830-0">
            <seg n="adbf3f6c">
              Herr talman! Jag känner mig tvungen att ta samtliga repliker.
            </seg>
            <seg n="f9c7f3b4">
              Låt mig avslutningsvis konstatera att jag är väldigt besviken
              på att jag inte fick någon kommentar till frågan om utsläppsrättshandeln.
              Jag beklagar att jag i förvirringen förväxlade begreppen och använde
              ordet elcertifikat. Men mitt budskap var rimligen väl uppfattat
              i alla fall. Det belastar torven ytterligare.
            </seg>
            <seg n="63c8e5fa">
              Det ser lite konstigt ut att gå ut och tala sig så oerhört varm
              för torvens eminenta förmåga och alla dess effekter som välsignelsebringande
              effekter samtidigt som den inte hjälper oss att undanta torven
              från den börda som utsläppsrättshandeln faktiskt innebär i det
              här sammanhanget vad gäller konkurrenskraft på energimarknaden.
            </seg>
            <seg n="712d2a78">
              Vi har talat mycket om vad vi tycker att Vattenfall bör göra
              och det ansvar Vattenfall bör känna för verksamheten. Jag skulle
              avslutningsvis inte vilja polemisera till er utan vädja till er
              att hjälpa till att öka engagemanget i regionen för att möjliggöra
              en konvertering.
            </seg>
            <seg n="7c31361e">
              Mina uppgifter är att det behövs en fortsatt konvertering och
              nya investeringar för att gå över till träfiberbaserat bränsle.
              Men intresset på orten och i regionen bland dem som i dag har
              tillgång till sådana råvaror har varit för litet för att det ska
              vara möjligt.
            </seg>
            <seg n="d77c1360">
              Det är en mycket attraktiv möjlighet att fortsätta driften så
              att den kan fortsätta att bidra till svensk energiförsörjning
              och till jobben i Sveg. Men då krävs det ett bredare engagemang
              inte bara från Vattenfall utan också från andra intressenter i
              regionen. Hjälp till med det, alla ni viktiga opinionsbildare
              i Härjedalen!
            </seg>
          </u>
          <note n="7b523ff4">
            Överläggningen var härmed avslutad.
          </note>
          <u who="Q3296958" xml:id="i-aff7cf177fc78830-0" n="db4ff6f3" prev="i-4e2fd95c5ae7fb1d-0">
            <seg n="1802db8d">
              6 § Svar på interpellation 2003/04:435 om det globala handelssystemet
              och hot mot liberalisering av EU:s jordbrukspolitik
            </seg>
          </u>
          <note type="speaker" n="a52231af">
            Anf. 25 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-7" n="db4ff6f3">
            <seg n="409fdd9c">
              Herr talman! Carl B Hamilton har frågat vilka steg jag avser
              att ta för att förhindra att EU-kommissionens agerande i de pågående
              förhandlingarna om ett associeringsavtal mellan EU och Mercosur
              motverkar regeringens höga ambitioner i Världshandelsorganisationen,
              WTO, i arbetet med att reformera EU:s jordbrukspolitik och i bekämpningen
              av fattigdom i u-länder. Mercosur avser en grupp av fyra länder
              i Latinamerika: Brasilien, Argentina, Uruguay och Paraguay.
            </seg>
            <seg n="d47078d7">
              Sedan den 1 januari 1995 ingår Sverige som en del av EU och därmed
              dess gemensamma handelspolitik. Den svenska regeringen förhandlar
              därför inte längre själv på handelspolitikens område. I WTO talar
              EU med en röst. Medan Sverige spelar en mycket aktiv roll inom
              EU när den gemensamma politiken ska slås fast har vi att, precis
              som övriga medlemsländer, underordna oss den kompromiss som blir
              resultatet.
            </seg>
            <seg n="90e2ea7f">
              De nu pågående associationsförhandlingarna mellan EU och Mercosur
              orsakade rejäla kraftmätningar mellan EU-länderna när tidtabellen
              skulle slås fast. Det mandat som EU-kommissionen har i dag att
              förhandla med Mercosurländerna om lades fast i ljuset av att den
              nya förhandlingsrundan i WTO förväntades starta i Seattle hösten
              1999. Tanken var att WTO-förhandlingarna skulle ha nått ganska
              långt innan EU:s förhandlingar med Mercosur kom in i en avgörande
              fas. Därför uppsköts förhandlingsstarten för Mercosurförhandlingarna
              till den 1 juli 2001.
            </seg>
            <seg n="0bec79ec">
              Som bekant fördröjdes WTO-rundans start med två år. Den började
              inte förrän i Doha hösten 2001. Därmed ändrades också den möjliga
              inbördes relationen mellan EU:s förhandlingar i WTO och EU:s förhandlingar
              med Mercosur. Det är således tillfälligheter snarare än maktpolitik
              från EU som ligger bakom det faktum att tidtabellerna nu överlappar.
            </seg>
            <seg n="b936ddba">
              Handelsförhandlingarna med Mercosur har behandlats i riksdagens
              EU-nämnd i maj och september 1999. Inget parti motsatte sig då
              att Sverige skulle stödja att EU-kommissionen fick mandat att
              på unionens vägnar inleda förhandlingar om ett regionalt frihandelsavtal
              med Mercosur.
            </seg>
            <seg n="332f4a3e">
              Under det svenska ordförandeskapet i EU våren 2001 pressade Sverige
              på för att den fastslagna tidtabellen för Mercosurförhandlingarna
              skulle hållas. I juni samma år hade jag glädjen att i Luxemburg
              företräda EU vid de möten som accelererade handelsförhandlingarna
              mellan såväl EU och Chile som EU och Mercosur.
            </seg>
            <seg n="89765f78">
              Jag för min del tror inte att globala, multilaterala avtal inom
              ramen för WTO och regionala handelsavtal behöver stå i strid med
              varandra. Det bästa behöver inte vara det godas fiende. WTO har
              regler för regionala frihandelsavtal. Det är ett självklart krav
              från Sverige att EU i alla avtal efterlever dessa regler. Det
              har också regeringen framfört vid otaliga tillfällen till EU-kommissionen,
              senast när Mercosurförhandlingarna diskuterades vid allmänna rådet
              den 26 april i år.
            </seg>
            <seg n="0a8aca6b">
              Jag tror att Carl B Hamiltons farhågor angående Mercosurförhandlingarnas
              effekter för WTO-rundan är överdrivna. Förhandlingarna med Mercosur
              kan tvärtom fungera som murbräcka för en öppnare handel globalt
              på jordbruksområdet. Framsteg på jordbruksområdet har länge hindrats
              av EU:s mer protektionistiska länder. I EU har den lägsta ambitionsnivån
              fått bestämma takten. I Mercosurförhandlingarna görs EU:s offensiva
              intressen tydligare, vilket medför att de protektionistiska jordbruksländerna
              har svårare att hävda sina intressen. Den senare utvecklingen
              i förhandlingarna med Mercosur sammanfaller med Sveriges intresse
              av att få till stånd mer långtgående jordbruksreformer.
            </seg>
          </u>
          <note type="speaker" n="846c6f87">
            Anf. 26 CARL B HAMILTON (fp):
          </note>
          <u who="unknown" xml:id="i-b2f3425005205d44-0" n="e68ce465">
            <seg n="e7396351">
              Herr talman! Jag börjar med att tacka statsrådet för svaret.
              Jag tycker kanske inte att det var något bra svar. Detta är en
              komplicerad fråga, men just i fråga om synen på Mercosurförhandlingarna
              tycker jag att svaret är välvilligt på gränsen till otillåtet
              naivt i sin tolkning av vad som nu pågår mellan EU-kommissionen
              å den ena sidan och Mercosurländerna å den andra.
            </seg>
            <seg n="81eb8a9d">
              Leif Pagrotsky säger att det avtal som man nu förhandlar om och
              som eventuellt går in i en avgörande fas skulle kunna fungera
              som en murbräcka för en öppnare handel globalt. Jag ser det på
              ett annat sätt, nämligen att man försöker köpa ut Brasilien och
              de andra länderna som är EU-kommissionens och EU-protektionisternas
              hårdaste och kanske effektivaste kritiker effektivare än påtryckningsgrupperna
              inom EU för frihandel. Den gruppen tillhör vi ju själva.
            </seg>
            <seg n="16d7c6d1">
              Det finns också en mer principiell, grundläggande fråga. Jag
              har följt Leif Pagrotskys uttalanden i handelspolitik, och jag
              blir inte riktigt klok på var regeringen egentligen står i den
              frågan. Rättare sagt står regeringen på två stolar inte mellan
              stolarna men på båda två på en gång. Det finns nämligen en genial
              tanke i grunden till mest-gynnad-nation-systemet; en fördel som
              Frankrike ger till England ska sedan vidarebefordras till alla
              andra länder. Sedan sprider sig detta, och det har det också gjort,
              och man har en multilateral liberalisering av handelspolitiken
              i världen. Detta är GATT-systemets själva grundtanke, även om
              tanken lanserades på 1800-talet. Den har sedan konfirmerats i
              WTO.
            </seg>
            <seg n="31184704">
              Den här multilaterala synen på handelspolitiken håller nu på
              att knäckas. Sedan 1995 har 159 bilaterala avtal slutits. Det
              undergräver det multilaterala handelssystemet. Det ger den starke
              med klientstater omkring sig rätt att agera. EU är en sådan. Det
              ger upphov till komplicerade tvister om ursprungsregler, godtycke,
              ekonomisk ineffektivitet och inte minst diskriminering.
            </seg>
            <seg n="92e33d67">
              Det avtal som vi nu ser är den grundläggande, principiella svårighet
              som jag inte tycker att Sverige har tagit upp och hävdat. Den
              andra är detta att man köper ut de effektivaste och viktigaste
              kritikerna av den gemensamma handelspolitiken. Brasilien och andra
              länder är en stödgrupp för Sverige och för liberaler inom EU i
              kampen för att få bort den gemensamma jordbrukspolitiken. Om vi
              låter kommissionen köpa ut Brasilien och andra länder försvårar
              vi när det gäller att uppnå våra egna mål vad beträffar en reformering
              av den gemensamma jordbrukspolitiken. Det blir högre matpriser,
              sämre miljö och så vidare.
            </seg>
            <seg n="66704711">
              Jag såg en genomgång gjord av Ewa Rabinowicz, vår främsta jordbruksekonom.
              Hon betecknade WTO-kritikerna som de effektivaste reformpåtryckarna
              beträffande EU:s jordbrukspolitik inte Sverige och andra länder
              inom unionen.
            </seg>
            <seg n="a59d9134">
              Det viktigaste är naturligtvis att om Sverige bejakar utköpsstrategin,
              att muta kritikerna, och om den lyckas så kommer Sverige att befästa
              fattigdomen i tredje världen och att befästa en jordbrukspolitik
              som gör att människor hålls kvar i produktion av produkter vars
              priser pressas alltmer av Europeiska unionens överskott. Den gemensamma
              jordbrukspolitiken är ju en grotesk omfördelning mellan de rika
              i de rika länderna och de fattigaste i de fattigaste länderna,
              och som jag ser det kan vi aldrig låta kommissionen förhandla
              fram ett avtal som tar bort de effektivaste medhjälparna i att
              skapa en bättre europeisk jordbrukspolitik än i dag.
            </seg>
          </u>
          <note type="speaker" n="4c16d71f">
            Anf. 27 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-8" n="db4ff6f3">
            <seg n="49856c21">
              Herr talman! Carl B Hamilton kallar mig otillåtet naiv. Jag skulle
              för min del vilja returnera den vänligheten med att säga att jag
              tycker att det som Carl B Hamilton föreslår vore en naiv strategi.
              Vi lever i en tid när det träffas bilaterala avtal runtomkring.
              Det råder febril aktivitet på det området runtom i världen. Många
              länder förhandlar just nu kors och tvärs med varandra om detta.
            </seg>
            <seg n="4c0692d6">
              Det sägs här att jag skulle avstå från att värna svenska intressen
              när det nu uppstår möjligheter att åstadkomma billigare matpriser
              och större marknad för våra industrivaror genom ett avtal med
              Brasilien, Argentina, Uruguay och Paraguay. Det är ett avtal som
              vi har varit överens om att eftersträva och som jag själv har
              varit med om att sparka i gång.
            </seg>
            <seg n="dde5a583">
              Man kan diskutera om det här innebär att man köper ut en motståndare
              eller om det innebär att man slår in en kil bland EU-protektionisterna,
              som Carl B Hamilton kallar dem, och deras front. Jag har frågat
              en av de andra ledande aktörerna i G 20-kretsen de som enligt
              Carl B Hamiltons analys skulle slås sönder av detta. Det är min
              kollega från Sydafrika, Alec Erwin. Han säger att han å det bestämdaste
              uppmuntrar Brasilien att förhandla vidare och gå i mål med förhandlingen.
              Han ser det som en hjälp att gå vidare med att luckra upp den
              jordbrukspolitik i EU som både han, Carl Hamilton och jag ogillar.
              Om jag är otillåtet naiv, är Sydafrika det också i så fall. Då
              befinner jag mig i ett sällskap som jag trivs med. Jag tror i
              stället på den bedömning som vi har gjort tillsammans.
            </seg>
            <seg n="ae7d70f6">
              Jag noterar också att Carl Hamilton har hamnat i samma position
              som Frankrike. Det var Frankrike som motsatte sig att vi skulle
              starta de här förhandlingarna från början. De drev fram ett uppskov
              till dess att man trodde att Seattlerundan skulle ha kommit så
              långt att risken för att EU, via Mercosurförhandlingen, skulle
              tvingas till eftergifter på jordbruksområdet skulle vara liten.
              Därför skulle förhandlingen hållas på sparlåga till dess att vi
              hade ett multilateralt förhandlingsresultat på plats.
            </seg>
            <seg n="d586615b">
              Carl Hamilton och Jaques Chirac har här gjort samma bedömning.
              Jag gissar att det är en ovanlig kombination som vi kanske inte
              kommer att få se upprepas särskilt ofta.
            </seg>
          </u>
          <note type="speaker" n="79ef03b8">
            Anf. 28 CARL B HAMILTON (fp):
          </note>
          <u who="unknown" xml:id="i-b2f3425005205d44-1" n="e68ce465">
            <seg n="a0250fa1">
              Herr talman! Låt mig börja med den febrila aktiviteten och handelsavtal
              kors och tvärs. Det var ju det jag nämnde. Det har träffats 159
              bilaterala avtal sedan 1995.
            </seg>
            <seg n="17f8621b">
              Jag tror inte att det ligger i Sveriges långsiktiga intresse
              att det multilaterala förhandlingssystemet faller sönder. Det
              är det som håller på att ske nu genom det ena avtalet efter det
              andra. Det är 18 avtal om året i genomsnitt, om jag räknar rätt.
              Det kommer inte att ligga i Sveriges intresse att det multilaterala
              handelssystemet, WTO-systemet, blir alltmer bräckligt med ett
              antal länder som står utanför.
            </seg>
            <seg n="61d869fe">
              Jag tror att det är fel att säga att vi ska få lägre matpriser
              genom import från Brasilien. Vi ska få lägre matpriser genom att
              vi blir av med EU:s jordbrukspolitik och genom att vi får import
              från Afrika, Asien och Latinamerika på icke-diskriminerande villkor.
              Det är den vägen vi ska gå.
            </seg>
            <seg n="3b7e24e9">
              Vägen till helvetet är stensatt av goda föresatser. De goda föresatserna
              i det här sammanhanget är att man tittar på varje bilateralt handelsavtal
              och säger att det ser bra ut. Här har vi ett avtal med det landet,
              med det landet och med det landet. Men summan av alla dessa avtal
              är ju helvetet, nämligen att det globala världshandelssystemet
              knäcks. Det är den problematiken som Leif Pagrotsky, när jag nu
              hör honom andra gången här, förefaller mer eller mindre omedveten
              om. Det är en jättelång debatt, som dessutom återspeglas i GATT:s
              och WTO:s regelsystem, om hur denna avvägning ska göras. Jag tror
              att det här avtalet skulle vara väldigt skadligt för handelssystemet
              och framför allt för möjligheten att minska jordbruksprotektionismen.
            </seg>
            <seg n="862d0111">
              Det verkar vara en älsklingsfras att säga att man är i fel sällskap
              eller i rätt sällskap. Näringsministern nämner Sydafrika. Jag
              kan räkna upp Indien, Thailand, Australien, Nya Zeeland och så
              vidare som har ungefär samma position som jag har. Jaques Chirac
              är en gammal jordbruksprotektionist. Det faller nog på sin egen
              orimlighet att han skulle vara för att man lägger ned EU:s jordbrukspolitik
              på det sätt som jag förespråkar. Detta skjuter lite vid sidan
              av målet.
            </seg>
            <seg n="cfffecb3">
              Jag vill vädja till Leif Pagrotsky att ta upp den här frågan
              i EU-kretsen. Och jag ska ställa frågan: Vad har ni gjort i EU-kretsen
              för att ta upp den här frågan efter det att det här förhandlingsmandatet
              har lagts fram? Det har ju ändå skrivits den ena artikeln efter
              den andra, till exempel i Financial Times, där man har beskrivit
              detta. Så löjeväckande är inte de tankar som jag framför i den
              interpellation som Leif Pagrotsky svarar på. Det är faktiskt väldigt
              viktigt att Leif Pagrotsky är tydlig här. Om Leif Pagrotsky tycker
              att det är en väldigt bra politik bör han skriva om den i Financial
              Times. Jag tror att det skulle väcka ett väldigt uppseende om
              det normalt frihandelsvänliga Sverige gick in för en bilateral
              förhandlingsstrategi och upphöjde det till höjden av visdom i
              världshandelspolitiken.
            </seg>
            <seg n="8a0ea2e8">
              Nej, sätt stopp för det här djupt skadliga initiativet som har
              tagits! Sitt inte passiv utan ta upp det på nästa rådsmöte!
            </seg>
          </u>
          <note type="speaker" n="ab8b3816">
            Anf. 29 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-9" n="db4ff6f3">
            <seg n="10b9ee46">
              Herr talman! Jag vill verkligen inte få det att framstå som om
              jag tycker att Carl Hamiltons åsikt är konstig eller naiv eller
              att jag försöker förlöjliga den på något sätt. Det är en mycket
              rimligt hållning, men jag har en annan åsikt. Jag respekterar
              Carl Hamilton och många andra som har den synen att bilaterala
              handelsavtal är av ondo och man enbart ska gå den multilaterala
              vägen.
            </seg>
            <seg n="57abf4e4">
              Man pratar om den komplexitet som nätet av bilaterala avtal ger
              och att det bara gynnar de starka som är attraktiva på avtalsmarknaden.
              Jag är väl medveten om dessa svagheter. Om det fanns en utbytbarhet
              och de konkurrerade inbördes, och om de bilaterala avtalen de
              facto var i stället för avtal på bred front hade jag också haft
              den åsikten. Men jag råkar ha den uppfattningen att båda kan innebära
              framsteg. De konkurrerar möjligen om förhandlingskapacitet, och
              i sådana fall ska man prioritera de multilaterala förhandlingarna.
            </seg>
            <seg n="0d475de6">
              Min uppfattning är ändå att vi bör ta de möjligheter som erbjuds
              i till exempel det här fallet, precis som vi gjorde när det gäller
              Sydafrika, Chile och Mexiko för ett par år sedan. Det gäller att
              ta chansen att åstadkomma lägre priser för våra konsumenter och
              vidga marknaden för våra exportörer när dessa möjligheter bjuds
              på ett bra vis. Kom ihåg att det finns tydliga regler i WTO, liksom
              det tidigare gjorde i GATT, för att reglera att sådana här avtal
              inte blir på andras bekostnad. De måste vara konstruerade på ett
              visst sätt, och de måste innebära att resten av världen åtminstone
              blir neutralt behandlade. Det får inte bli en försämring för tredje
              land. Vi driver naturligtvis att de reglerna ska iakttas. Vi åberopade
              det, påminde om det och krävde det vid det senaste rådsmötet i
              förra veckan när detta diskuterades. Man kan diskutera om det
              är nödvändigt att vi upprepade gånger berättar att vi tycker att
              man ska följa lagen. Det borde kanske vara självklart för en aktör
              som EU.
            </seg>
            <seg n="f5a7ed35">
              Låt oss inte heller glömma att vi nu precis har utvidgat EU.
              EU är ett regionalt frihandelsområde i det här avseendet. Efter
              en förhandling med några få länder, tio stycken, av WTO:s bortemot
              150 medlemmar kom de i åtnjutande av stora fördelar på vår marknad.
              Vi kom i åtnjutande av stora fördelar på deras marknad. Övriga
              WTO-länder stängdes ute från denna möjlighet. Jag tycker inte
              att vi skulle ha avstått från detta. Vi har väldigt mycket att
              vinna, och jag är övertygad om att också WTO-systemet kan ha någonting
              att vinna på detta. Jag ser inte denna konflikt så skarpt som
              Carl B Hamilton och andra kvalificerade bedömare gör. Jag tycker
              att man kan ha respekt för att man kan göra olika bedömningar
              i den här frågan utan att kalla det naivt eller förlöjligande.
              Jag har respekt för den andra åsikten, och jag tycker att vi som
              tycker som jag förtjänar respekt för det också.
            </seg>
          </u>
          <note type="speaker" n="46d7239c">
            Anf. 30 CARL B HAMILTON (fp):
          </note>
          <u who="unknown" xml:id="i-b2f3425005205d44-2" n="e68ce465">
            <seg n="f6c270e2">
              Herr talman! Jag har också respekt för andra. Detta är en avvägningsfråga.
              EU-exemplet är bra. Man bildar ett regionalt frihandelsområde
              som successivt utvidgas och hoppas att det ska leda till global
              frihandel.
            </seg>
            <seg n="6388ec6c">
              Men det som är oroväckande och gör att jag reagerar så skarpt
              är att antalet avtal har växt så väldigt snabbt under de senaste
              tio åren. Det finns egentligen ingen motkraft som jag ser det.
              Det är väldigt få som står upp och hävdar att vi måste slå vakt
              om det globala handelssystemet och att de här regionala och bilaterala
              avtalen är ett hot. Jag anser att detta till sin effekt är i stället
              för en multilateral handelsliberalisering, i motsats till vad
              Leif Pagrotsky säger. I stället för att säga att vi får lägre
              priser genom att öppna ett avtal med Chile, Mexiko och Brasilien
              säger jag att vi kunde få ännu lägre priser om vi hade en global
              handelsliberalisering genom att vi då kan köpa från ännu mer konkurrenskraftiga
              länder.
            </seg>
            <seg n="d223c9c5">
              Det är klart att andra länder diskrimineras om Brasilien får
              tillträde till den europeiska livsmedelsmarknaden. Det måste ju
              ske på andra utomeuropeiska exportörers bekostnad. Det är inte
              så att den europeiska konsumenten kan äta hur mycket som helst,
              utan äter man mer från Brasilien äter man mindre från andra ställen
              utanför EU. Man kan alltså ha det här regelverket och vissa kompensationsmekanismer,
              ersättningar och sådant, men de facto måste en fördel för en vara
              en nackdel för en annan i det här systemet eftersom den totala
              handelsvolymen som sagt inte ökar samtidigt.
            </seg>
            <seg n="231e941f">
              Vi får återkomma till detta. Jag tror att den här principiella
              frågan är väl så viktig som EU:s jordbrukspolitik.
            </seg>
          </u>
          <note type="speaker" n="d9ecbc93">
            Anf. 31 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-10" n="db4ff6f3">
            <seg n="7b741b5c">
              Herr talman! Carl Hamilton säger att det inte finns någon motkraft
              till de växande bilaterala avtalen. Jo, det gör det. EU har drivit
              fram att det faktiskt nu förs en global förhandlingsrunda. Man
              kan diskutera hur EU har skött den förhandlingen och med vilken
              kraft det har gjorts framsteg, men det hade inte blivit någon
              global förhandling över huvud taget om inte vi i EU hade engagerat
              oss och drivit fram en sådan. Många av oss är bekymrade över att
              den inte går fortare, men jag har inte träffat någon som tror
              att det beror på att vi har för många bilaterala avtal.
            </seg>
            <seg n="9ca1b5e5">
              I själva verket är expansionen och accelerationen av de bilaterala
              avtalen just nu ett resultat av att det går för långsamt med framstegen
              på det globala planet. Att utbytbarheten, det nollsummespel som
              Carl Hamilton beskriver nu väljer vi att sluta avtal med Sydafrika
              och göra en gräddfil för sydafrikansk export och ekonomisk utveckling
              på den europeiska marknaden skulle stå i strid med strävandena
              att gå fram på bred front är en uppfattning som jag inte har.
            </seg>
            <seg n="3a8f86d8">
              Jag kan inte förstå på vad sätt det skulle hjälpa de processerna
              om vi inte hade frihandel med Norge eller med Polen, om vi inte
              tog den regionala vägen på allvar utan ansåg den vara stängd.
            </seg>
            <seg n="821ed16e">
              Till sist vill jag göra en reflexion jag inser att Carl Hamilton
              inte har någon talartid kvar. Jag vet inte om Carl Hamilton talar
              bara för sig själv eller om den enighet vi haft i de här frågorna
              när vi har fastställt vilka mandat som ska gälla när regeringens
              förhandlare i Bryssel diskuterar med andra länder om förhandlingarna
              nu är borta, om Folkpartiet nu är det enda parti som inte längre
              är för att vi ska förhandla med Mercosurländerna på det sätt som
              vi tidigare gjort med Sydafrika, Chile och Mexiko och om vi, om
              vi vill gå vidare med sådana förhandlingar med till exempel östafrikanska
              eller nordafrikanska länder, i så fall har en oenighet i Sveriges
              riksdag. Det tycker jag vore tråkigt. Jag inser dock att debatten
              är slut och att vi får ta det någon annan gång.
            </seg>
          </u>
          <note n="7b523ff4">
            Överläggningen var härmed avslutad.
          </note>
          <note n="fbe6a4da">
            7 § Svar på interpellation 2003/04:436 om hyresgästerna och energipolitiken
          </note>
          <note type="speaker" n="7fdd2ad0">
            Anf. 32 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-11" n="db4ff6f3">
            <seg n="f49de7f2">
              Herr talman! Carl B Hamilton har frågat om vilka, och hur stora,
              hyresgästernas hyreshöjningar kommer att bli som ett resultat
              av regeringens pågående översyn av ökat energisparande och höjd
              energieffektivitet i byggnadsbeståndet.
            </seg>
            <seg n="c9ae8ce7">
              Den översyn som Carl B Hamilton syftar på gäller i första hand
              ett EU-direktiv om byggnaders energiprestanda som beslutades 2002
              och ska börja gälla 2006. Det syftar till att minska energianvändningen
              i bebyggelsen och därmed bidra till att minska utsläppen av klimatpåverkande
              gaser och minska EU:s beroende av importerad energi. Direktivet
              innebär specifika åtgärder inom byggsektorn. Åtgärderna avses
              utgöra ett komplement till den pågående introduktionen av ett
              system för handel med utsläppsrätter. Energieffektiviseringsåtgärderna
              kan även bidra till att underlätta energiomställningen i Sverige.
            </seg>
            <seg n="a9653f54">
              En särskild utredare har regeringens uppdrag att lämna förslag
              till hur direktivet ska genomföras i Sverige. Utredaren, Fastighetsägareförbundets
              tidigare vd Bengt Nyman, ska särskilt bedöma de ekonomiska konsekvenserna
              för de boende. Eftersom utredaren ska redovisa sitt arbete i november
              kan jag inte i dag säga vilka och hur stora kostnader som kan
              tillkomma med anledning av de nya kraven. Min utgångspunkt är
              emellertid att nå ett så kostnadseffektivt genomförande som möjligt
              som uppmuntrar till lönsamma energieffektiviseringsåtgärder.
            </seg>
            <seg n="49ffeb9f">
              Regeringen har dessutom uppdragit åt ett antal statliga fastighetsägare
              att redovisa förutsättningarna för en effektivare energianvändning
              samt möjligheterna att minska användningen av fossila bränslen.
              Syftet med uppdraget är att finna kostnadseffektiva åtgärder för
              att minska miljöbelastningen från energianvändning. Uppdraget
              ska redovisas i juni. Vidare presenterades i den ekonomiska vårpropositionen
              en särskild skattestimulans för bland annat energieffektivisering
              i offentligt ägda lokaler. Arbetet med en departementsskrivelse
              om den närmare utformningen har precis påbörjats.
            </seg>
            <seg n="441a37a1">
              Hyrans storlek bestäms i slutändan genom förhandlingar mellan
              parterna på hyresmarknaden. Jag tror emellertid inte att investeringar
              i mer energieffektiva fastigheter med nödvändighet behöver innebära
              högre hyror. Lägre energikostnader kan komma både fastighetsägarna
              och hyresgästerna till godo.
            </seg>
          </u>
          <note type="speaker" n="b1e00e9b">
            Anf. 33 CARL B HAMILTON (fp):
          </note>
          <u who="unknown" xml:id="i-b2f3425005205d44-3" n="e68ce465">
            <seg n="8ab38478">
              Herr talman! Jag har använt mig av texter om Sveriges positioner
              i EU:s toppmöten och i EU-nämnden. Det första jag vill reagera
              mot är att man från regeringens sida framställer det som att ökad
              energieffektivitet är detsamma som minskad energianvändning. Någon
              ambition hos EU att minska den totala energiåtgången hittar man
              inte om man läser EU:s texter. Däremot vill regeringen ge intryck
              av att EU:s mål om en ökad energieffektivitet, mätt på ett visst
              sätt, är detsamma som att man vill minska den totala energiåtgången.
              Det stämmer inte.
            </seg>
            <seg n="c303ddbc">
              Jag har tidigare hört miljöministern glida på detta, och den
              glidningen finns även här. Man framställer det som att de här
              två målen är utbytbara, men det är ju helt olika saker att öka
              effektiviteten och att minska den totala energianvändningen.
            </seg>
            <seg n="5159c49d">
              Sedan är frågan, vilken jag också har ställt i interpellationen,
              hur mycket hyrorna kommer att gå upp därför att man ska ha en
              högre energieffektivitet i fastighetsbeståndet. Det var ju detta
              Lena Sommestad sade i EU-nämnden möjligen en felsägning från hennes
              sida där hon avslöjade vad som ligger bakom detta.
            </seg>
            <seg n="9d6335b8">
              Man kan ju inte trolla fram energieffektivitet. Det krävs någon
              åtgärd om man vill gå längre än vad som är privatekonomiskt lönsamt
              från fastighetsägarnas och hyresgästernas sida. Då finns det bara
              två sätt: kvantitativa restriktioner, alltså tvång i någon form,
              eller incitament, antingen skattesubventioner och då blir skatterna
              högre eller högre hyra. Om man tvingar hyresvärdarna att investera
              kommer de sedan naturligtvis att lägga över det på hyresgästerna.
            </seg>
            <seg n="e968886c">
              Svaret på denna fråga har jag inte fått, bara en referens till
              en utredning som pågår.
            </seg>
            <seg n="2bf45a2c">
              Avslutningen i svaret är lite besynnerlig. Där blir det helt
              plötsligt tulipanaros: Investeringar i mer energieffektiva fastigheter
              behöver inte med nödvändighet innebära högre hyror. Nej, det är
              riktigt. Men då behövs inte politikernas interventioner heller.
              Då kommer hyresgästerna och hyresvärdarna att sköta detta på egen
              hand med marknadsekonomi. Är investeringen lönsam gör man den
              vare sig Leif Pagrotsky och regeringen eller EU gör det ena eller
              det andra.
            </seg>
            <seg n="e81cfa54">
              Det intressanta är att de politiska interventionerna för att
              höja energieffektiviteten kommer att höja kostnaderna för hyresgästerna
              eller för skattebetalarna. Min fråga är: Hur långt är regeringen
              beredd att gå i att höja kostnaderna för medborgarna för att uppfylla
              energieffektivitetsmålet?
            </seg>
          </u>
          <note type="speaker" n="135a9f72">
            Anf. 34 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-12" n="db4ff6f3">
            <seg n="b80a09c0">
              Herr talman! Carl Hamilton är missnöjd med att jag inte har svarat
              just så som han hade önskat. Jag har faktiskt svarat på det som
              Carl Hamilton har preciserat som sin fråga vad det är för översyn
              som regeringen just nu håller på med och hur den påverkar hyrorna.
              Den översyn som regeringen håller på med handlar om just det jag
              beskrev i mitt svar, nämligen hur man kan förbättra marknadens
              funktionssätt på det här området genom ett upplysningssystem som
              gör att fastigheter ska energideklareras. Det var det jag beskrev
              om det direktiv som beslutades 2002 och som ska börja gälla 2006.
            </seg>
            <seg n="5483e3b8">
              Detta är en sorts varudeklaration av alla fastigheter så att
              det när de säljs tydligt ska framgå vad de har för energiprestanda.
              Tanken med det är att underlätta för marknaden att värdera att
              fastigheter med god energikvalitet, till exempel villor som är
              energisnåla, ska bli mer eftertraktade på marknaden. Av den stora
              mängd initiativ som tas och åtgärder som genomförs har jag svarat
              på frågan vad just det här direktivet handlar om.
            </seg>
            <seg n="e4875105">
              Nu förstår jag att Carl Hamilton inte tyckte att det var just
              det han ville diskutera, för han ville diskutera begreppet energieffektivitet.
              Men det var inte det frågan var ställd om. Jag ber om ursäkt om
              jag har svarat på frågan i stället för på någonting annat som
              Carl Hamilton hellre hade velat diskutera.
            </seg>
            <seg n="3906d5ef">
              Låt mig ändå ta upp den fråga som Carl Hamilton nu vill att jag
              ska ta upp, nämligen definitionsfrågan.
            </seg>
            <seg n="f2a373d1">
              Regeringen har drivit frågan om att sätta upp ett mål för ökad
              energieffektivitet inom EU. Målet uttrycks som att energiintensiteten,
              det vill säga totalt använd energi i förhållande till BNP, bör
              minska med minst 1 % per år som ett genomsnittligt långsiktigt
              mål för hela EU. Miljörådet ställde sig enhälligt bakom ett sådant
              mål den 2 mars i år. Genom en direkt hänvisning till det mål som
              miljörådet enats om ställde sig också Europeiska rådet bakom det
              här målet vid toppmötet i slutet av mars.
            </seg>
            <seg n="1ae3deea">
              Carl B Hamilton tolkar rådsslutsatserna som att de inte innebär
              en inriktning inom EU på att spara energi i allmänhet. Det stämmer
              inte. Vid energiministermötet i december 2000 kom man överens
              om en handlingsplan för ökad energieffektivitet inom EU för åren
              20022010 som nu håller på att verkställas.
            </seg>
            <seg n="08c5429d">
              I handlingsplanen läggs stor vikt vid kostnadseffektivitet genom
              en förstärkning av existerande väl fungerande åtgärder som till
              exempel märkning och dessutom en introduktion av nya förslag som
              till exempel främjande av energitjänster. Jag hoppas att jag nu
              ändå kunde reda ut den frågan också en smula.
            </seg>
            <seg n="5dc3e9c0">
              Men huvuddiskussionen gäller just det som miljöministern tog
              upp på EU-nämnden vid ett tillfälle, nämligen den översyn som
              pågår just nu, och det var Bengt Nymans utredning som den saken
              gäller. Det handlar just om att förbättra marknadens funktionssätt.
              Det tror jag att vi kan vara överens om är en bra idé.
            </seg>
          </u>
          <note type="speaker" n="8a1f745a">
            Anf. 35 CARL B HAMILTON (fp):
          </note>
          <u who="unknown" xml:id="i-b2f3425005205d44-4" n="e68ce465">
            <seg n="e3584a5f">
              Herr talman! Jag vill tacka näringsministern för det. Det är
              klart att vi är överens om att en bättre fungerande marknad alltid
              är bra.
            </seg>
            <seg n="a0baed1d">
              Men en handlingsplan för ökad energieffektivitet, som Leif Pagrotsky
              hade vänligheten att läsa upp, är inte detsamma som att man ska
              minska den totala energianvändningen. Man ska bli mer effektiv
              i energianvändningen. Men handlingsplanen innebär inte att man
              ska ha som mål att minska energianvändningen.
            </seg>
            <seg n="e1c59099">
              Anledningen till att jag betonar detta är att synen på att använda
              energi ofta är ungefär som att synda. Man ska inte synda. Den
              synen finns. Miljöministern är en väldigt god exponent för den
              synen när jag har hört henne i EU-nämnden. Men nu ska vi inte
              debattera henne eftersom hon inte är närvarande. Det vore osjyst.
            </seg>
            <seg n="d1586492">
              Leif Pagrotsky tar upp upplysningssystemet och att villamarknaden
              ska fungera bättre, människor ska veta vad det är för energieffektivitet
              i den fastighet som de köper, och de som säljer ska kunna få ett
              bättre pris för sitt hus. Men det jag var ute efter var egentligen
              innebörden av det som miljöministern sade i EU-nämnden när hon
              talade om att kostnaderna ska ligga på hyresgästerna.
            </seg>
            <seg n="cd2a82e3">
              Men jag inser, herr talman, att vi kanske inte kommer så mycket
              längre med den frågan i dag, utan jag ber att få tacka näringsministern
              så mycket. Vi får väl ta upp frågan med miljöministern, Leif Pagrotsky
              vid regeringslunchen och jag i EU-nämnden.
            </seg>
          </u>
          <note n="7b523ff4">
            Överläggningen var härmed avslutad.
          </note>
          <note n="23ab353d">
            8 § Svar på interpellation 2003/04:442 om regeringens styrning
            av konkurrensutsatta företag
          </note>
          <note type="speaker" n="e5f48c84">
            Anf. 36 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-13" n="db4ff6f3">
            <seg n="122744a4">
              Herr talman! Ulla Löfgren har frågat mig på vilket sätt jag tänker
              förbättra styrningen av de konkurrensutsatta statliga företagen
              för att motverka att de får eller kan behålla en dominerande ställning
              samt på vilket sätt jag avser att bryta Sveaskogs dominerande
              ställning i Norrbotten.
            </seg>
            <seg n="96699a90">
              Flera av de statligt ägda bolagen har en bakgrund som affärsverk
              med ett totalt ansvar för en del av vår infrastruktur. Bolagen
              var tidigare den enda aktören, nu bland de största, på respektive
              marknad. Efter de avregleringar som har gjorts, där ökad konkurrens
              varit ett huvudsyfte, har dessa bolags marknadsandelar minskat
              kraftigt.
            </seg>
            <seg n="c51cd2f7">
              I många fall har konkurrensen dessutom ökat genom den branschglidning
              som har ägt rum. Konkurrensen för många av de aktörer vi talar
              om kommer från annan teknik. I post- och telekommunikationsbranscherna
              har nya tekniker för överföring av meddelanden tagit över, till
              exempel Internet. Det är från denna utgångspunkt jag ser de statligt
              ägda bolagens konkurrensförutsättningar.
            </seg>
            <seg n="80e735bf">
              På samma sätt som i alla andra EU-länder försäkrar vi oss om
              en god konkurrens genom en kraftfull konkurrenslagstiftning och
              en effektiv övervakande myndighet. Därtill kommer att vi inom
              vissa sektorer har särskilda myndigheter som värnar om konkurrensen,
              exempelvis Post- och telestyrelsen och Energimyndigheten.
            </seg>
            <seg n="90c33617">
              Förvaltningen av de statliga företagen tar sin utgångspunkt i
              att det kapital som bolagen förvaltar ger god avkastning. Skulle
              vi ge avkall på det blir det konkurrenssnedvridningar. Ett lägre
              avkastningskrav från statens sida än vad som är normalt i branschen
              skulle också riskera att komma i konflikt med EU:s regler om statligt
              stöd.
            </seg>
            <seg n="69154fec">
              Den konkurrensmässiga utvärderingen sker genom de konkurrensvårdande
              myndigheterna.
            </seg>
            <seg n="83e9bf9d">
              Konkurrensverket granskar just nu virkesmarknaden i Norrbotten
              och norra Västerbotten och då specifikt Sveaskogs roll på marknaden.
            </seg>
            <seg n="01fa6c65">
              Jag tänker inte försöka påverka den prövningen. Min utgångspunkt
              är att bolagets styrelse och ledning sköter bolaget väl. Givet
              att de statliga bolagen, av historiska skäl, ofta har en stark
              marknadsposition har jag naturligtvis inget emot att den här typen
              av prövningar görs grundligt och ofta. I själva verket välkomnar
              jag den prövningen och den granskningen och tycker att det är
              ett välgörande och bra inslag i den utveckling vi ser just nu.
            </seg>
          </u>
          <note type="speaker" n="c1255af2">
            Anf. 37 ULLA LÖFGREN (m):
          </note>
          <u who="Q4989135" xml:id="i-de06de7e84e6d18c-0" n="96fae001" next="i-c83a6cbd2a4525d0-0">
            <seg n="71ca0304">
              Herr talman! Jag ber att få tacka ministern för svaret. Inledningsvis
              vill jag bara slå fast att det enda som näringsministern och jag
              förmodligen är överens om är att vår syn på statens roll som ägare
              av företag skiljer sig åt. Medan jag menar att företag som agerar
              på en konkurrensutsatt marknad inte ska vara i statlig ägo menar
              näringsministern att statliga företag ska få slåss på den konkurrensutsatta
              marknaden och att de dessutom ska ge så god avkastning som möjligt.
            </seg>
            <seg n="01e58103">
              Nu är det tyvärr så att det är näringsministern som får bestämma
              och inte jag i det här fallet. Därför får jag koncentrera mig
              på att kontrollera hur näringsministern sköter uppdraget. Och,
              herr talman, jag blir minst sagt upprörd över bristen på konsekvent
              styrning från regeringens sida.
            </seg>
            <seg n="d375114b">
              Låt mig först citera några rader ur näringsministerns svar: Förvaltningen
              av de statliga företagen tar sin utgångspunkt i att det kapital
              som bolagen förvaltar ger god avkastning. Skulle vi ge avkall
              på det blir det konkurrenssnedvridningar.
            </seg>
            <seg n="264ae419">
              Låt mig då, herr talman, ge ett exempel och ställa ett par frågor
              till näringsministern.
            </seg>
          </u>
          <note n="aeaf5acf">
            I Post- och telestyrelsens rapport från granskning av Postens
            verksamhet från den 14 april 2004 står på s. 16 följande att läsa:
            Från och med den 1 januari 2003 höjde Posten normalportot för
            20-gramsbrev från 5 kr till 5:50 kr. På grund av den pristaksbestämmelse
            som finns var detta första gången sedan den 1 mars 1997 som normalportot
            för enstaka brev kunde höjas.
          </note>
          <u who="Q4989135" xml:id="i-c83a6cbd2a4525d0-0" n="96fae001" prev="i-de06de7e84e6d18c-0">
            <seg n="2d21d562">
              Vid nämnda tidpunkt kunde emellertid Posten på grund av en lucka
              i det då gällande pristakets konstruktion höja portot för enstaka
              brev med i genomsnitt 30 %. Varför var det då så angeläget att
              höja brevportot, och varför vill Posten nu att pristaket ska slopas?
            </seg>
            <seg n="fb6cc0cf">
              Jo, längre ned på samma sida står att läsa: Det som till största
              delen har bidragit till att det har varit en stor skillnad i prisutveckling
              mellan enstaka brev och sändningar torde vara den konkurrens som
              föreligger inom segmentet sändningar. I detta segment har Posten
              haft konkurrens från City Mail. Detta har medfört avsevärda sänkningar
              av prisnivån i främst de områden där City Mail bedriver utdelningsverksamhet
              jämfört med övriga landet.
            </seg>
            <seg n="a8a217dd">
              PTS beräknar att prisnivån med hänsyn till inflationen ungefär
              halverats inom segmentet sändningar sedan början av 90-talet.
              Det anmärkningsvärda i detta kan också läsas ut ur PTS rapport,
              nämligen att medan marknaden för enstaka brev har minskat från
              65 % i den förra rapporten till 27 % i år har marknaden för segmentet
              sändningar ökat i motsvarande grad.
            </seg>
            <seg n="15752928">
              Posten har alltså höjt priset med 30 % på det marknadssegment
              där man saknar konkurrens och där marknaden minskar och sänkt
              priset med 50 % på det marknadssegment som ökar, men där man har
              konkurrens. När man läser detta är det lätt att förstå varför
              Posten inte har visat så positiva siffror, om man beskriver det
              lite lindrigt. Varje kronas sänkning av portot inom det konkurrensutsatta
              segmentet försämrar nämligen resultatet med 2 miljarder kronor.
            </seg>
            <seg n="cfb6bb66">
              Mina frågor till ministern i anslutning till detta är: Om nu
              näringsministerns främsta mål med statliga företag är att de ger
              god avkastning, varför har då inte departementet reagerat på Postens
              prissättningspolitik som så uppenbart gått ut på att eliminera
              konkurrensen i stället för att leverera pengar till statskassan?
              Vilket ansvar känner näringsministern för att vårda den marknad
              som det är önskvärt ska uppstå när man avreglerar en tidigare
              monopolverksamhet?
            </seg>
          </u>
          <note type="speaker" n="7173933a">
            Anf. 38 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-14" n="db4ff6f3">
            <seg n="1a6bcd56">
              Herr talman! Jag tolkar denna replik som att det svar jag gav
              om Sveaskog var till belåtenhet. Ämnet byttes till ett annat som
              jag gärna diskuterar vid något tillfälle. Men att Konkurrensverket
              nu granskar i vad mån Sveaskog missbrukat sin ledande ställning
              i Norrbotten och norra Västerbotten är vi överens om är en bra
              sak.
            </seg>
            <seg n="fa4dc6b0">
              Eftersom vi nu också fick upp frågan om statligt ägande kontra
              privat ägande vill jag säga att jag tror att det är väldigt bra
              för sysselsättningen i Norrbotten, för de privata sågverken i
              Norrbotten och för miljövården i Norrbotten att det inte är en
              pensionsfond i Malaysia som äger skogarna i Norrbotten utan att
              de ägs av Sveaskog. Därför kan vi stå här och diskutera det och
              debattera det på Sveaskogs bolagsstämma. Så hoppas jag att det
              förblir också i fortsättningen.
            </seg>
          </u>
          <note type="speaker" n="9fb98acb">
            Anf. 39 ULLA LÖFGREN (m):
          </note>
          <u who="Q4989135" xml:id="i-7b708f77c5fc537d-0" n="96fae001">
            <seg n="3ed32646">
              Herr talman! Bara för klarhetens skull kan jag säga att jag också
              tog upp Posten AB som ett exempel i min interpellation. Men det
              kanske inte näringsministern lade märke till. Jag tog också upp
              Postens dominerande ställning, eftersom man innehar nästan 94
              % av marknaden för samtliga försändelser.
            </seg>
            <seg n="3cef28c0">
              Herr talman! När det gäller Sveaskog och deras dominerande ställning
              blir frågeställningarna något annorlunda. Men fortfarande handlar
              det om huruvida regeringen vill tillåta att ett statligt bolag
              på en konkurrensutsatt marknad kan använda sin dominerande ställning
              för att sluta tvångsavtal och hota med indragna leveranser.
            </seg>
            <seg n="431b2e84">
              I Dagens Industri den 28 oktober 2002 medgav vd Lars Sköld att
              i norra Sverige har Sveaskog tvångsavtal. Det är ingenting som
              jag har hittat på.
            </seg>
            <seg n="5677e41e">
              Av Sveaskogs koncernredovisning framgår att av den totala virkeshanteringen
              på ca 14 miljoner kubikmeter kommer 6 miljoner kubikmeter från
              egen skog. 8 miljoner kubikmeter är alltså avverkningar som Sveaskog
              gör på annans mark och sedan säljer vidare. Skälet till detta,
              hävdar Sveaskog, är att eljest skulle bolagen inte få sin råvara.
            </seg>
            <seg n="a399cf10">
              Herr talman! Jag skulle vilja fråga näringsministern varför ett
              statligt bolag skulle vara effektivare än ett privat när det gäller
              att avverka de 8 miljoner kubikmeter som nu Sveaskog avverkar
              på annans mark.
            </seg>
            <seg n="f1b6d48a">
              Herr talman! Det är ingen tillfällighet att Konkurrensverket
              efter ett halvårs förundersökning nu närmare vill granska om Sveaskog
              missbrukar sin dominerande ställning. Det är inte heller någon
              tillfällighet att Konkurrensverket nyligen meddelat icke-ingripande-besked
              till Kappa Craftliner för ett samarbetsavtal med Karlsborg avseende
              försörjning med massaved och cellulosaflis.
            </seg>
            <seg n="c1cf0440">
              Som ett av skälen anger Konkurrensverket att Sveaskog har en
              synnerligen stark förhandlingsposition i förhållande till Craftliner
              och Karlsborg, som i och för sig borde ha muskler var och en för
              sig. Det saknas i praktiken alternativa leverantörer, är ett annat
              skäl. Varför, kan man fråga? Jo, det är på grund av att Sveaskog
              är fullständigt dominerande i området.
            </seg>
            <seg n="6a5fd534">
              Herr talman! Varje affärsdrivande företag strävar efter att få
              så stor marknadsandel som möjligt. Det är ingen skillnad på privat
              och statligt.
            </seg>
            <seg n="2499dc45">
              Men i andra sammanhang ställer ju regeringen krav på de statliga
              bolagen. Den 24 april ställde näringsministern en mängd krav på
              statliga Vattenfall i en artikel på Svenska Dagbladets Brännpunkt.
              Bland annat ska de erbjuda Europas lägsta priser för industrikunder,
              öka investeringarna i vindkraft och inrätta en kundombudsman.
            </seg>
            <seg n="ab678fed">
              Jag efterlyser näringsministerns krav på sunda konkurrensmetoder.
              När får jag läsa om det?
            </seg>
          </u>
          <note type="speaker" n="6af099d8">
            Anf. 40 Näringsminister LEIF PAGROTSKY (s):
          </note>
          <u who="Q3296958" xml:id="i-6c737b393373f426-15" n="db4ff6f3">
            <seg n="41f44d3e">
              Herr talman! Jag tackar så hemskt mycket. Jag är inte bortskämd
              med att få höra beröm för mina insatser när det gäller styrningen
              av Vattenfall från oppositionens sida i riksdagen. Jag passar
              på tillfället att slicka i mig.
            </seg>
            <seg n="8aa7df42">
              Jag tycker att även Sveaskog har tydliga riktlinjer för sin verksamhet.
              De inrättades för att åstadkomma ett antal olika mål, bland annat
              råvaruförsörjningen till sågverken. Vi vet att det är väldigt
              svåra målkonflikter, inte minst i Norrbotten, kring användningen
              av skogen. Ska den sättas av i större grad för friluftsändamål,
              för att bevara olika biotoper för framtiden, eller ska man prioritera
              att det skapas jobb i skogen och i efterföljande näringar som
              till exempel sågverken?
            </seg>
            <seg n="df8adf5d">
              Det pågår en intensiv verksamhet i Norrbotten för att hitta former
              för att göra avvägningar mellan dessa motstående intressen som
              i normalfallet är motstående intressen inom en region och inte
              motstående intressen mellan norr och söder i Sverige eller mellan
              olika nationella intressen. Det är inom regionen.
            </seg>
            <seg n="2f59b7fe">
              Jag tycker att det är en väldigt bra och hälsosam process. Jag
              vet att bolaget är engagerat i denna process med en mycket aktiv
              dialog både med sina kunder och med företrädare för naturvårdens
              intressen. Det vore kanske bra om dessa också diskuterade inbördes,
              att sågverken och Naturskyddsföreningen till exempel kunde mötas
              och diskutera de här sakerna på olika vis.
            </seg>
            <seg n="6cdaeb93">
              Konkurrensfrågorna på postområdet hanteras av PTS. Det är en
              särskild myndighet som mycket hårt ska granska de områden som
              tidigare har varit monopoliserade, som tidigare har haft en aktör
              med 100 % marknadsandel men som gradvis öppnats upp och där det
              ska bli alltmer normala konkurrensvillkor. De frågorna hanteras
              i regeringen av Ulrica Messing. De allmänna villkoren på den marknaden
              får hon diskutera. Det ska jag avstå från.
            </seg>
            <seg n="bd3b6f03">
              Men vad gäller Sveaskog tycker jag att det är bra att de nu är
              föremål för en analys av vad deras dominerande ställning innebär.
              Om Konkurrensverket kommer fram till att de ska ändra sig i något
              avseende utgår jag som en självklarhet från att det kommer att
              genomföras på ett konstruktivt och målmedvetet sätt. Det tror
              jag att vi kan vara överens om är rätt tågordning och att det
              är en bra sak.
            </seg>
          </u>
          <note type="speaker" n="5d1152cb">
            Anf. 41 ULLA LÖFGREN (m):
          </note>
          <u who="Q4989135" xml:id="i-7b708f77c5fc537d-1" n="96fae001">
            <seg n="9e4b4db4">
              Herr talman! Anledningen till att Konkurrensverket granskar Sveaskog
              är inte någon anmälan från missnöjda konkurrenter, vilket Sveaskog
              till en början trodde. Granskningen sker helt på eget initiativ
              från Konkurrensverket.
            </seg>
            <seg n="de03f937">
              Varför finns det då ingen anmälan, kan man undra, eftersom det
              finns ett stort missnöje, framför allt från sågverken i norra
              Västerbotten och i Norrbotten. Svaret är så enkelt ingen vågar
              opponera sig mot Sveaskog. Alla känner att de måste bocka och
              buga eftersom de är så beroende av att få köpa nödvändiga råvaror
              från den helt dominerande leverantören, även om det är den stora
              aktören som bestämmer priserna, både de man ska sälja sin flis
              och massaved till och de man ska köpa sitt sågtimmer av.
            </seg>
            <seg n="87b0167f">
              Detta tycker jag är skrämmande. Då privata aktörer är så dominerande
              att de skrämmer sina konkurrenter till tystnad brukar det bli
              ett väldigt liv.
            </seg>
            <seg n="b79388c2">
              Det här föranleder mig att till slut ställa två frågor till näringsministern.
              Varför måste Sveaskog äga Setras aktier, varför kan de inte ägas
              av något av statens holdingbolag eller läggas direkt under regeringen?
            </seg>
            <seg n="03c3b008">
              Näringsministern har ju massor av synpunkter på hur privata företag
              agerar och styrs, varför har inte näringsministern fler synpunkter
              på de egna företagen? Sannolikheten att få gehör för sina synpunkter
              där skulle onekligen vara större.
            </seg>
          </u>
          <note type="speaker" n="805ead38">
            Anf. 42 Näringsminister LEIF PAGROTSKY (s):
          </note>
          <u who="Q3296958" xml:id="i-4e2fd95c5ae7fb1d-1" n="db4ff6f3" next="i-aff7cf177fc78830-1">
            <seg n="233b2d99">
              Herr talman! Om nu Sveaskog är så dominerande, om de beter sig,
              vilket jag betvivlar, så att folk måste stå med mössan i hand
              och bocka, hur mycket bättre hade det då varit om denna maktställning
              hade varit i händerna på ett tyskt försäkringsbolag? Jag tycker
              att det är en fördel att bolaget ägs av hela Sveriges folk så
              att vi kan stå här i riksdagen och diskutera det och att ni som
              riksdagsledamöter kan gå till bolagsstämman och framföra de här
              åsikterna, ställa ledningen mot väggen och begära besked på det
              sätt som vi har öppnat för nu. Jag hoppas att ni utnyttjar det
              när ni har så starka åsikter.
            </seg>
            <seg n="d2bf2afa">
              Jag tycker att vår debatt stärker mig i min syn att det här inte
              är ett bolag som skulle tjäna på privatisering på det vis som
              ni föreslår i ert parti.
            </seg>
            <seg n="f4558522">
              Vad gäller sågverken vill jag peka på att Sveaskog successivt
              minskar sitt innehav i de sågverk som man övertog vid bildandet.
              Jag räknar med att den minskningen kommer att fortsätta.
            </seg>
          </u>
          <note n="7b523ff4">
            Överläggningen var härmed avslutad.
          </note>
          <note n="8a338d97">
            Ajournering
          </note>
          <note n="36d58eca">
            Kammaren beslutade kl. 16.10 på förslag av talmannen att ajournera
            förhandlingarna till kl. 18.00.
          </note>
          <u who="Q3296958" xml:id="i-aff7cf177fc78830-1" n="db4ff6f3" prev="i-4e2fd95c5ae7fb1d-1">
            <seg n="2262887b">
              Återupptagna förhandlingar
            </seg>
          </u>
          <note n="bc4a0dee">
            Förhandlingarna återupptogs kl. 18.00.
          </note>
          <note n="9128e389">
            9 § Svar på interpellation 2003/04:429 om liberalare regler för
            strandskyddet
          </note>
          <note type="speaker" n="67f626f3">
            Anf. 43 Miljöminister LENA SOMMESTAD (s):
          </note>
          <u who="Q537342" xml:id="i-6c737b393373f426-16" n="99202841">
            <seg n="601b1ff9">
              Fru talman! Tobias Krantz har frågat mig dels om jag delar statsrådet
              Ulrica Messings uppfattning om att strandskyddsbestämmelserna
              måste göras mer flexibla, dels vilka åtgärder jag i så fall avser
              att vidta i syfte att skapa flexiblare strandskyddsregler med
              större utrymme för den lokala självstyrelsen.
            </seg>
            <seg n="60bbd467">
              Ja, jag delar uppfattningen att strandskyddsreglerna bör göras
              mer flexibla. Regeringen är väl medveten om att det finns stora
              regionala skillnader i Sverige vad avser tillgång och efterfrågan
              på stränder och att det kan finnas skäl att beakta detta i den
              fortsatta hanteringen av strandskyddslagstiftningen. Det kan innebära
              vissa lättnader i tillämpningen i vissa områden med lågt bebyggelsetryck
              och skärpningar i tillämpningen i andra områden med högt bebyggelsetryck.
              Den närmare utformningen av bestämmelserna i det här avseendet
              kommer jag att återkomma till i ett samlat förslag såsom jag har
              framhållit i tidigare svar och interpellationsdebatter.
            </seg>
            <seg n="494ebf2b">
              Kommunernas roll och ansvar för strandskyddet är av central betydelse
              i diskussionen om tillämpning och eventuell ändrad utformning
              av strandskyddet. Redan i dag har de allra flesta kommuner ansvar
              för hanteringen av dispenser från strandskyddet. Det innebär att
              flertalet dispensprövningar sker inom ramen för den kommunala
              beslutsverksamheten. Tyvärr har det visat sig, bland annat genom
              Naturvårdsverkets analys av fattade beslut om undantag från strandskyddet,
              att det finns stora brister i tillämpningen, framför allt hos
              kommunerna.
            </seg>
            <seg n="f036ddee">
              Sveriges stränder är en mycket värdefull resurs för friluftsliv
              och biologisk mångfald. Strandnära lägen betingar i dag dessutom
              tveklöst ett högt pris. Det är följaktligen viktiga värden, som
              är av betydelse för landet som helhet, som fördelas. Från vissa
              håll framförs att det ska vara korta vägar mellan givaren och
              mottagaren. Från andra håll har framhållits att det kan vara tveksamt
              om avståndet mellan beslutsfattare och den som har nytta av beslutet
              är alltför kort. Redan vid tidigare interpellationsdebatter rörande
              strandskyddet har jag framhållit att det är en viktig fråga som
              kommer att tas i beaktande vid regeringens ställningstagande vad
              gäller utrymmet för det lokala självstyret.
            </seg>
            <seg n="8d89982f">
              Syftet med strandskyddet är att trygga förutsättningarna för
              allmänhetens friluftsliv och bevara goda livsvillkor på land och
              i vatten för djur- och växtlivet. Bestämmelserna ger uttryck för
              att strandskyddet är och ska vara en hörnpelare i allemansrätten.
              Strandmiljöerna är också mycket viktiga i biologiskt avseende,
              eftersom övergången mellan land och vatten ger upphov till en
              rad olika livsmiljöer med en stor mångfald av olika arter.
            </seg>
            <seg n="ca2c65ea">
              Jag tycker att vi redan i dag har en bra strandskyddslagstiftning,
              som vi ska vara stolta över, men jag tror att vi kan göra den
              ännu bättre. Regeringens ambition är att åstadkomma ändamålsenliga
              bestämmelser med utgångspunkt i ett generellt strandskydd. Vid
              utformningen av bestämmelserna kommer en vägning mellan olika
              allmänna intressen att ske, bland annat med beaktande av regionala
              skillnader. I syfte att underlätta kommunernas planläggning inom
              strandskyddsområden avser vi att förtydliga förutsättningarna
              för när upphävande av strandskyddet kan ske. Jag återkommer, som
              jag sade inledningsvis, med ett samlat förslag.
            </seg>
          </u>
          <note type="speaker" n="90ac675a">
            Anf. 44 TOBIAS KRANTZ (fp):
          </note>
          <u who="Q952026" xml:id="i-206051779c594d42-0" n="b0e03f9f">
            <seg n="07c7f679">
              Fru talman! Jag ber att få tacka miljöministern för svaret. Strandskyddet
              är en fråga med flera viktiga dimensioner. Den första är: Ska
              det bygga på enhetlighet eller differentiering? Ska vi ha regler
              som är lika och tillämpas lika över hela landet, eller behövs
              det möjligheter till lokal anpassning?
            </seg>
            <seg n="989a3523">
              Den andra dimensionen handlar om vem det är som ska fatta besluten.
              Ska det vara lokalt eller centralt beslutsfattande? Lite tillspetsat:
              Ska det vara byråkrater i Helsingfors som avgör det eller förtroendevalda
              ute i kommunerna?
            </seg>
            <seg n="9c0a9fbf">
              Den tredje dimensionen handlar om hur vi ser på strandnära lägen.
              Är det enbart någonting som handlar om rekreation och semester,
              eller är det också områden som kan vara viktiga för den regionala
              utvecklingen och tillväxten?
            </seg>
            <seg n="222afebc">
              Jag tycker att dagens lagstiftning och den tillämpning som sker
              av dagens lagstiftning är felaktig enligt alla dessa tre dimensioner.
              Jag tänker ge ett exempel för att visa hur absurt dagens lagstiftning
              faktiskt slår.
            </seg>
            <seg n="192c4a67">
              I mina hemtrakter utanför Jönköping i Småland finns en kommun
              som visserligen inte ligger i Småland men som ligger i Jönköpings
              län och som heter Hogarp. Habo kommun vill bygga på det här området.
              Det finns en bred enighet i kommunen om att man bör bygga här.
              Det är viktigt för olika aktiviteter i kommunen för att man ska
              kunna locka människor till kommunen.
            </seg>
            <seg n="e0e5d814">
              Länsstyrelsen har vid sin prövning sagt: Ja, det är helt i enighet
              med att man också ska bevara strandskyddet och tillvarata möjligheter.
              Men vid överklagandet har Naturvårdsverket sagt nej.
            </seg>
            <seg n="13e5c145">
              De tre frågor som jag ställer mig med anledning av det här exemplet
              och många andra exempel som har kommit till min kännedom både
              från mina hemtrakter och från många andra delar av landet är för
              det första: Varför ska i just det här fallet inte haboborna kunna
              ha lokalt anpassade regler utifrån de förhållanden som gäller
              just där? Varför ska det höga exploateringstrycket i vissa delar
              av landet påverka deras möjligheter att utveckla sin kommun? Varför
              ska det vara samma måttstock över hela landet?
            </seg>
            <seg n="333358c6">
              Den andra frågan handlar om beslutsfrågan. Varför är byråkrater
              på Naturvårdsverket i Helsingfors bättre lämpade att bedöma om
              Habo kommun är lämpad att bygga på området än de förtroendevalda
              människorna i Habo kommun och de medborgare som bor där? Varför
              är byråkrater bättre än förtroendevalda att fatta besluten?
            </seg>
            <seg n="93a738b9">
              Den tredje frågan: Är det verkligen viktigare att vi ser till
              att skapa goda rekreationsmöjligheter för människor som kanske
              inte alls bor eller över huvud taget finns i närheten än att haboborna
              får chans att utveckla sin kommun utifrån de förutsättningar och
              önskemål som finns i just den kommunen?
            </seg>
            <seg n="1d94dfbd">
              Det här är en fråga som är brännande och väldigt viktig och som
              berör många regioners och kommuners utvecklings- och tillväxtmöjligheter.
              Därför var det besked som Ulrica Messing kom med strax före påsk
              väldigt välkommet och öppnade för en liberalisering och förnyade
              strandskyddsbestämmelser. Det är därför jag ställt den här interpellationen
              till miljöministern, som i tidigare svar på skriftliga frågor
              till mig och i andra sammanhang haft en mycket njugg inställning
              till förändrade strandskyddsbestämmelser. Samtidigt blir jag inte
              riktigt klok på miljöministerns svar till mig. Å ena sidan säger
              miljöministern i inledningen att det är viktigt att strandskyddsbestämmelserna
              görs mer flexibla. Å andra sidan säger miljöministern lite längre
              fram i svaret att det finns anledning att rikta kritik mot kommuner
              som i dag alltför generöst tillämpar de strandskyddsbestämmelser
              som i dag finns.
            </seg>
            <seg n="e2194b5a">
              Mina frågor blir: Vilken linje är det som gäller för miljöministern?
              När kommer de utlovade förändringarna i strandskyddsbestämmelserna?
            </seg>
          </u>
          <note type="speaker" n="052341d9">
            Anf. 45 Miljöminister LENA SOMMESTAD (s):
          </note>
          <u who="Q537342" xml:id="i-6c737b393373f426-17" n="99202841">
            <seg n="7adac208">
              Fru talman! Låt mig först säga att flexibilitet kan avse olika
              saker, precis som Tobias Krantz säger. Det kan handla om flexibilitet
              när det gäller att ta hänsyn till olika förhållanden i olika delar
              av landet. Det kan också handla om beslutsnivå om vi ska låta
              förtroendevalda på lokal nivå helt och hållet besluta över strandskyddet.
            </seg>
            <seg n="134fd062">
              Min utgångspunkt är att strandskyddslagstiftningen är en nationell
              lagstiftning. Jag tycker inte alls att det är någon absurd ordning
              vi har i dag. Tobias Krantz frågar: Ska samma måttstock gälla
              över hela landet? Det är inte så i ett ärende som exempelvis det
              ärende som gäller Habo. Det har avgjorts som ett enskilt förvaltningsärende,
              där man tagit noga hänsyn till förhållandena i det enskilda fallet.
              Det är inte så att bygderna runt Vättern är oexploaterade i jämförelse
              med andra områden, tvärtom. Det här är ett område av nationellt
              intresse där länsstyrelsen därför har sett till att man har ett
              utvidgat strandskydd på 300 meter. Det är inte en självklarhet
              att enbart de förtroendevalda i Habo ska besluta över detta.
            </seg>
            <seg n="e21f9e50">
              Min fråga till Tobias Krantz är: Är det självklart att de som
              just nu är förtroendevalda i Habo ska bestämma över en resurs
              som också är en nationell resurs och som inte är en resurs bara
              för oss som lever nu utan som kommer att vara en resurs för människor
              också framgent? Det är också en viktig aspekt av strandskyddet.
            </seg>
            <seg n="5a00f582">
              När det gäller det förslag som nu ska komma kan jag i dag inte
              säga exakt när det kommer, men det pågår ett intensivt arbete.
              Det ligger helt i linje med de interpellationssvar som jag tidigare
              har givit. Frågan var uppe på tillväxtkongressen, och det var
              i samband med det som Ulrica Messing uttalade sig. Det finns ingen
              skiljelinje i vår syn, utan det handlar om en ökad flexibilitet
              och hänsyn till olika villkor i olika delar av landet, en möjlighet
              att ta hänsyn till exempel till regional utveckling. Däremot anser
              jag att det är viktigt att väldigt noga fundera på vilka punkter
              som vi ska utöka det kommunala inflytandet och på vilka punkter
              vi kanske till och med ska begränsa det.
            </seg>
            <seg n="9a1043fc">
              Vi måste också ställa frågan, som jag gärna vill ställa till
              Tobias Krantz: Är det ett problem att 65 % av de ärenden som har
              avgjorts, enligt en analys som har gjorts av Naturvårdsverket,
              har avgjorts på otillräcklig grund med bristande beslutsunderlag,
              bland annat att man inte har tagit hänsyn till den biologiska
              mångfalden, som är en viktig del av strandskyddet? Det ser jag
              som ett problem. Det måste vi också beakta när vi nu gör en översyn
              av strandskyddslagstiftningen.
            </seg>
            <seg n="c0bd58a7">
              Sammantaget vill jag säga att det är viktigt att vi ser över
              strandskyddet. Tobias Krantz tar upp flera frågor som vi vill
              ta hänsyn till. Det rör den regionala utvecklingen, och det rör
              möjligheten att, som i fallet i Habo kommun, få tydligare riktlinjer
              när det gäller vilka särskilda villkor som kan gälla för upphävande
              inom plan. Jag tror att det skulle vara väldigt viktigt för kommunerna
              att få bättre besked om det. Det skulle underlätta ett planläggningsarbete
              som ibland kan ske inom strandskyddat område.
            </seg>
            <seg n="097d78a9">
              Men det är lika viktigt att vi beaktar de problem vi har med
              att stränder exploateras i alltför hög grad. För bara några dagar
              sedan fick vi en rapport från Länsstyrelsen i Helsingfors som
              tar upp det faktum att i Mälaren och innerskärgården är över 60
              % av stränderna bebyggda. Det förvånar mig lite grann att Tobias
              Krantz inte alls tar upp den sidan av problemet, som jag anser
              att vi också måste beakta vid den översyn som vi nu gör.
            </seg>
          </u>
          <note type="speaker" n="93afddce">
            Anf. 46 TOBIAS KRANTZ (fp):
          </note>
          <u who="Q952026" xml:id="i-206051779c594d42-1" n="b0e03f9f">
            <seg n="0fb5019e">
              Fru talman! Det var många frågor jag fick. Jag vill bara upplysa
              miljöministern om att tanken huvudsakligen är att jag som riksdagsledamot
              ska ställa frågor till miljöministern och utkräva ansvar av miljöministern.
              Det är det interpellationsdebatter är till för. Det är riksdagens
              organ för kontroll av regeringen, inte tvärtom.
            </seg>
            <seg n="cad86acb">
              Ändock ska jag svara på den fråga som miljöministern var inne
              på. Hur ska vi ha det med det lokala och regionala inflytandet?
              Ja, jag tycker att huvudpoängen ska vara att det viktigaste och
              avgörande inflytandet ska ligga lokalt, hos de människor som är
              förtroendevalda på orten och som också har att ta ansvar för sin
              bygds långsiktiga utveckling. Det är absurt att tro att kommunpolitiker
              enbart ska agera i kortsiktigt intresse och inte ta hänsyn till
              att det är viktigt för kommunens attraktivitet på sikt att ha
              bra miljövård, bra naturvård och så vidare. Det är verkligen att
              misstro landets kommunpolitiker.
            </seg>
            <seg n="e8441b5b">
              I det fall som jag nämnde sade länsstyrelsen ja till att man
              skulle få göra det här. Länsstyrelsen kan inte sägas gå kommunpolitikernas
              ärenden. Det är ju personer som verkligen är satta att tillse
              lagstiftningen. På alla andra områden säger vi att länsstyrelsen
              har statens uppgift att följa och tillämpa lagstiftningen. De
              sade att det var helt okej att bygga ut här. Men då ska ett antal
              personer i Helsingfors tala om för Länsstyrelsen i Jönköpings
              län att de har gjort en helt felaktig bedömning.
            </seg>
            <seg n="58d0ef17">
              Varför ska vi inte i detta fall lita på att kommunpolitiker och
              länsstyrelse, som sitter närmast situationen, gör rätt bedömning?
              Varför är byråkrater i Helsingfors bättre än kommunpolitiker i
              Habo och länsstyrelsetjänstemän i Jönköpings län? Det är den viktigaste
              frågan att ställa sig.
            </seg>
            <seg n="8a529249">
              Det här är också någonting som många påpekar. Ett antal ledande
              kommunalpolitiker från i stort sett alla partier i Svenska kommunförbundet
              säger så här i en artikel i slutet av 2002:
            </seg>
            <seg n="71f39e3d">
              Det måste vara något av ett systemfel att man centralt på Naturvårdsverket
              årligen försöker kontrollera 3 0004 000 dispensbeslut från kommunerna.
              Låt länsstyrelserna och kommunerna komma fram till regionala avvägningar
              av hur strandskyddet hanteras och riksintresset att ha många tillgängliga
              stränder bevaras.
            </seg>
            <seg n="96154184">
              Precis så tycker jag. Låt kommunerna och länsstyrelsen ha det
              avgörande inflytandet på de här frågorna. Det måste vara huvudpoängen.
            </seg>
            <seg n="c72702f7">
              Det här är en fråga som har diskuterats under många år. Frågan
              dras uppenbarligen i långbänk i regeringen. Det händer väldigt
              lite. Läser man utskottsbetänkanden, protokoll från interpellationsdebatter
              och frågestunder och allt vad det kan vara genom åren ser man
              att det är en fråga där man inte kommer framåt.
            </seg>
            <seg n="2a0cbe32">
              Därför måste frågan till miljöministern upprepas: När får vi
              några besked från regeringen? När får vi en proposition? När får
              vi förslag som verkligen för den här frågan framåt?
            </seg>
            <seg n="466ec9b9">
              Det här är någonting som väldigt många kommunpolitiker och människor
              runtom i landet ställer frågor kring: Kan vi få utveckla vår bygd
              enligt de önskemål och tankar som vi har, eller ska det fortsättningsvis
              också vara så att byråkrater i Helsingfors talar om för oss hur
              vi ska göra? Kan inte den här avvägningen få göras lokalt och
              regionalt?
            </seg>
          </u>
          <note type="speaker" n="b5f4cb2d">
            Anf. 47 BENGT-ANDERS JOHANSSON (m):
          </note>
          <u who="Q4887773" xml:id="i-16deebfd298b1bd5-0" n="8dd0aab0">
            <seg n="266791b8">
              Fru talman! Först vill jag rikta ett tack till Tobias Krantz
              för att han har ställt den här interpellationen. Jag har i något
              annat sammanhang också varit inne på den här frågan, därför att
              den är angelägen.
            </seg>
            <seg n="56182db7">
              När jag hör miljöministern får jag en känsla av att man har ett
              storstadsperspektiv när man tittar på bekymren runt Helsingfors.
              I så måtto kan jag hålla med miljöministern. Hade man historiskt
              haft de strandskyddsbestämmelser som vi har nu hade inte vare
              sig Helsingfors, Göteborg eller Malmö funnits. Jag vill bara erinra
              ministern om detta faktum. Det är en del som inte vet bättre än
              att de till och med säger så här ute i landet: Ja, Helsingfors,
              Göteborg och Malmö har fått sitt, och sedan får vi andra stå tillbaka.
              Så illvillig vill jag inte vara.
            </seg>
            <seg n="5d7fb868">
              Fru talman! Man kan fundera om allt är skyddsvärt, eftersom det
              läggs ut en fullständigt rigid lagstiftning med en strandskyddsbestämmelse.
              Ungefär som Tobias Krantz har visat här är det alltså under extrema
              svårigheter som man möjligen kan få någon liten lättnad någonstans.
            </seg>
            <seg n="3d9ec1ee">
              Jag blir lite bekymrad när jag läser miljöministerns svar, där
              hon framhåller att det är bebyggelsetrycket som ska avgöra. Jag
              trodde att det var miljövärdena som skulle vara det avgörande.
              Det är mycket förvånande. Det innebär alltså att där det är som
              mest oattraktivt skulle man möjligen kunna få bygga, men där folk
              vill bo ska det vara stopp. Det kan väl ändå inte vara ministerns
              mening? Jag utgår från att ministern har skrivit fel eller tänkt
              fel, eller möjligen bådadera.
            </seg>
            <seg n="1a374c67">
              Därmed noterar jag att ministern är nöjd med det nuvarande strandskyddet
              och ändå vill vara med och ändra det. Det är också en abrovinkel
              som kan vara svår att hänga med i.
            </seg>
            <seg n="e406c8a3">
              Miljöministern hänvisar till att detta är en hörnpelare i allemansrätten.
              Den som följer diskussionen och debatten kan få en känsla av att
              ju närmare regeringen man står i den här frågan, desto mer tror
              man att det handlar om att bygga ända ned på stranden. Jag delar
              grunduppfattningen att det ska finnas en möjlighet att vandra
              runt en sjö eller vad det är. Det är rimligt. Men man behöver
              inte skicka i väg bebyggelsen från all ära och redlighet upp i
              skogar så att man inte ser vattenspegeln. Det är där diskussionen
              står.
            </seg>
            <seg n="576f9cd8">
              Låt mig ändå få trötta ministern med att vi från moderat håll
              har en helt annan syn på hur man ska hantera detta, nämligen att
              med äganderättsperspektivet som utgångspunkt skulle du ha en grundläggande
              generell möjlighet att få bygga på din mark. Om det är så att
              en kommun, en länsstyrelse, Naturvårdsverket, regeringen eller
              vem det är som är sista instans har något att erinra kan man sätta
              stopp. Då skulle man helt plötsligt få ut myndigheterna på banan,
              genom att tala om var det är skyddsvärt och var det är mindre
              skyddsvärt. Då utgår jag från att man gör det med den biologiska
              mångfalden som utgångspunkt och med allemansrätten för ögonen.
            </seg>
            <seg n="e76998cb">
              Skulle inte ministern kunna tänka i de banorna, att ha det som
              en generell rättighet men där myndigheterna har möjlighet att
              säga nej när det strider mot intressen som är värda att skydda?
            </seg>
          </u>
          <note type="speaker" n="7fcb7091">
            Anf. 48 Miljöminister LENA SOMMESTAD (s):
          </note>
          <u who="Q537342" xml:id="i-6c737b393373f426-18" n="99202841">
            <seg n="c7f7e005">
              Fru talman! Låt mig börja med att säga att jag tror att det är
              just på punkten om det generella strandskyddet som våra synpunkter
              skiljer sig åt mellan socialdemokrater och moderater. Jag är nöjd
              med de grunder vi har i strandskyddet, att det är generellt och
              inte tvärtom, att äganderätten skulle ge en generell rätt att
              bygga och att man sedan i undantagsfall skulle skydda stränderna.
            </seg>
            <seg n="83b2ab16">
              Men jag anser alltså att vi kan förbättra strandskyddet, och
              en punkt där jag anser att vi kan förbättra det rör just planering,
              kommunernas möjlighet att planera inom strandskydd och riktlinjerna
              från lagstiftaren, under vilka förutsättningar man då kan upphäva
              strandskyddet inom plan. Det rör just det exempel som Tobias Krantz
              tar upp, exemplet vid Vättern.
            </seg>
            <seg n="e56e5f71">
              Låt mig dock säga att det inte är byråkrater i Helsingfors som
              bestämmer om strandskyddet i flertalet fall. Tvärtom är dispensrätten
              i huvudsak delegerad till kommunerna. Det är alltså kommuner som
              bestämmer om dispens inom strandskyddat område i dag.
            </seg>
            <seg n="9708ef07">
              När det gäller plan är det i flertalet fall kommuner i samarbete
              med länsstyrelsen som gör detta. Ett fåtal fall överklagas av
              Naturvårdsverket och kan också komma på regeringens bord. Det
              här har att göra med att Naturvårdsverket har fått uppgiften att
              följa detta och också bevaka hur lagstiftningen följs, och i de
              fall man ställer sig tveksam till om lagstiftningen följs ska
              man lyfta ärendet så att det kan bli ett prejudicerande ärende.
              Det är ett fåtal ärenden, men det är viktigt att så görs för att
              ge tydliga riktlinjer till länsstyrelser och också till kommuner
              när det gäller hur vi vill se strandskyddslagstiftningen tolkad.
            </seg>
            <seg n="54d4b210">
              Låt mig säga att jag är glad över att vi nu också börjar tala
              om miljö och om vad det kan innebära att bygga inom strandskyddat
              område. Jag håller helt med om att strandbyggande inte alls behöver
              innebära att man bygger ända nere vid stranden. Tvärtom kan det
              innebära strandnära byggande inom strandskyddat område. Strandskydd
              kan vara 100 m, och det kan vara 300 m, och man kan planera på
              olika sätt inom strandskyddat område.
            </seg>
            <seg n="51b5665d">
              En av de förändringar som vi just nu tittar på gäller alltså
              möjligheten att planera inom strandskyddat område, i synnerhet
              i närheten av tätort. Där har vi i dagens lagstiftning otillräckliga
              riktlinjer för kommunerna när det gäller att peka ut vad som är
              viktigt. Självklart är det viktigt med både den biologiska mångfalden,
              miljön, och trycket mot stränder när det gäller det allemansrättsliga
              utnyttjandet. Det är självklart att båda de sidorna ska beaktas,
              och det är just i dessa avseenden som vi nu ser över lagstiftningen
              för att kunna ge tydligare och bättre riktlinjer för dem som ska
              utnyttja lagstiftningen, så att den fungerar bättre.
            </seg>
            <seg n="971bcc09">
              Ett viktigt problem som vi har haft i dagens strandskyddslagstiftning
              är just att det har varit lättare att fortsätta exploatera stränder
              inom områden som redan är exploaterade. Det finns till exempel
              bestämmelser om lucktomt och så vidare. Det har gjort att det
              har varit lättare att fortsätta en exploatering i områden som
              redan är starkt utnyttjade medan det har varit svårare att få
              tillgång till och möjlighet att bygga inom områden som inte alls
              har varit exploaterade. Det är också någonting som vi måste se
              på.
            </seg>
            <seg n="07d0d236">
              Jag vill slutligen säga att jag vänder mig mot bilden av att
              det skulle vara alldeles omöjligt att bygga i strandskyddat område.
              Tvärtom byggs det i dag i mycket hög utsträckning inom strandskyddat
              område, inte minst runt våra kuster.
            </seg>
            <seg n="6095fc2a">
              Jag vänder mig också mot bilden av att det skulle vara ett entydigt
              missnöje när det gäller att man vill se en liberalisering. Vi
              ser när den här frågan kommer upp och i våra remisser, även från
              de delar av landet som Tobias Krantz representerar, också mycket
              starka viljeyttringar när det gäller att värna ett generellt strandskydd
              och att skydda våra stränder för alltför hård exploatering. Det
              är den balansgången som vi nu måste gå. Det handlar om att utveckla
              strandskyddslagstiftningen så att den kan tillgodose båda de här
              sidorna.
            </seg>
          </u>
          <note type="speaker" n="ca7e098b">
            Anf. 49 TOBIAS KRANTZ (fp):
          </note>
          <u who="Q952026" xml:id="i-206051779c594d42-2" n="b0e03f9f">
            <seg n="6817b999">
              Fru talman! Jag ställde ett par frågor till miljöministern, och
              jag uppfattade inte att jag riktigt fick svar på någon av dem.
              Därför tänker jag försöka upprepa dem.
            </seg>
            <seg n="e798d489">
              Jag pekade för miljöministern på de bedömningar som ett antal
              ledande kommunala företrädare från alla partier har gjort när
              det gäller synen på den här beslutsordningen. Man konstaterade
              att det är en orimlig ordning, att det är ett systemfel att just
              Naturvårdsverket på central nivå varje år ska kontrollera 3 000
              till 4 000 dispensbeslut från kommunen. Man sade: Är det inte
              bättre att i stället låta kommunerna och länsstyrelserna göra
              de här regionala avvägningarna?
            </seg>
            <seg n="245a216e">
              Varför kan vi inte lyssna på vad Svenska kommunförbundet och
              ledande kommunala politiker säger?
            </seg>
            <seg n="dafd4351">
              Då säger miljöministern att det bara är ett fåtal ärenden som
              prövas på detta sätt, men faktum är, återigen, att då ägnar sig
              ett antal centrala byråkrater i Helsingfors på Naturvårdsverket
              åt att överpröva inte bara vad de förtroendevalda politikerna
              i kommunen har gjort utan också vad länsstyrelsetjänstemännen
              i de olika länen har kommit fram till för bedömningar. Vad är
              det som säger att de är mer kompetenta och mer kunniga när det
              gäller att fatta de här avgörande besluten än de länsstyrelsetjänstemän
              som finns precis i närheten som också har till uppgift att värna
              miljövårdsintresset?
            </seg>
            <seg n="f952a604">
              Varför kunde i det här fallet inte Naturvårdsverket lita på den
              bedömning som länsstyrelsetjänstemän i Jönköpings län hade gjort?
              Det är det som är den intressanta frågan. Sedan finns det naturligtvis
              olika uppfattningar när det gäller om man ska bygga i strandnära
              lägen eller inte. Det är precis det som är själva poängen, att
              då måste de personer som är närmast berörda få föra den diskussionen,
              föra den debatten och fatta de avgörande besluten. De kommunala
              politikerna, de kommunala medborgarna, länsstyrelsetjänstemännen
              i Jönköpings län är bättre och mer kompetenta när det gäller att
              fatta beslut om man ska bygga där än ett antal byråkrater på Naturvårdsverket
              i Helsingfors. Det är min enkla utgångspunkt.
            </seg>
            <seg n="8b4038b6">
              Jag undrar, återigen, dels vad det finns för kommentarer till
              Kommunförbundets uppfattningar, dels när vi får något besked i
              frågan. När kommer förslaget?
            </seg>
          </u>
          <note type="speaker" n="f63db29d">
            Anf. 50 BENGT-ANDERS JOHANSSON (m):
          </note>
          <u who="Q4887773" xml:id="i-16deebfd298b1bd5-1" n="8dd0aab0">
            <seg n="5018d878">
              Fru talman! Ja, det är sant att det skiljer mellan socialdemokratiskt
              och moderat tänkande när det gäller äganderätten. Det är kanske
              också därför som tillväxten går lite på kryckor runtom i landet.
              Man får ju inte möjlighet att utveckla landsbygdsområdena, inte
              minst, på ett vettigt sätt genom att ge människor ett attraktivt
              boende.
            </seg>
            <seg n="b261aaf7">
              Men när jag hör interpellationsdebatten mellan miljöministern
              och Tobias Krantz erinrar jag mig att länsstyrelsen väl ändå är
              regeringens förlängda arm på lokalplanet. Jag kan inte tolka ministerns
              ställning på annat sätt än att ministern inte litar fullt ut på
              sitt förlängda myndighetsorgan i landet, utan man ska använda
              någon annan myndighet. Det skulle vara intressant att höra om
              det är på det viset.
            </seg>
            <seg n="c911d40d">
              Jag var kommunalråd i Gislaveds kommun när vi gjorde ett, tycker
              jag, förtjänstfullt arbete runt Bolmen. Det tycker man ju alltid
              när man har varit med själv. Det var inte jag som gjorde arbetet,
              men jag fanns med. Tre län och fem kommuner gick samman för att
              man skulle se vad som var skyddsvärt runt Bolmen. Man skulle då
              vara överens om att ta detta som skydd och sedan släppa fram bebyggelse
              varligt på andra ställen, men detta gick dessvärre inte att genomföra.
              Där försökte man ta ett lokalt ansvar och göra detta enligt konstens
              alla regler. Ändå blev det nej.
            </seg>
            <seg n="bf4dffd5">
              Jag skulle vilja vädja till ministern att ta vara på Höglandets
              kommunalförbunds erbjudande om försöksområde. Använd Bolmen som
              försöksområde, där det redan finns ett jättearbete framlagt, och
              använd gärna Habo som försöksområde i den nya lagstiftningen.
            </seg>
          </u>
          <note type="speaker" n="bdcc8511">
            Anf. 51 Miljöminister LENA SOMMESTAD (s):
          </note>
          <u who="Q537342" xml:id="i-6c737b393373f426-19" n="99202841">
            <seg n="d3994b0a">
              Fru talman! Jag fick frågan: När kommer förslaget? Jag har redan
              sagt att vi just nu arbetar med förslaget på Miljödepartementet
              och inom Regeringskansliet. Jag kan inte säga exakt vilken vecka
              eller vilken månad förslaget kommer, men det pågår ett arbete
              kring det här förslaget, och vi återkommer med det.
            </seg>
            <seg n="29669feb">
              Sedan gäller det ordningen att Naturvårdsverket överklagar och
              att regeringen överprövar. Det finns synpunkter på detta liksom
              på mycket annat. Det är en del av det som vi nu tar in i det arbete
              som vi ägnar oss åt.
            </seg>
            <seg n="d0874d6d">
              Jag är förvånad över att det väcker en sådan förvåning att vi
              har en överprövning av regionala beslut. Det här är ingenting
              som är unikt för strandskyddet. På en mängd områden överprövas
              länsstyrelsers beslut. Det rymmer inte något misstroende mot länsstyrelsetjänstemän
              eller deras kompetens och inte heller mot kommunala företrädare
              och deras kompetens, utan det är den ordning som vi har. Vi överprövar
              en lång rad ärenden, också till exempel inom plan- och bygglagstiftningen.
              Jag tycker att det är egendomligt att helt och hållet ifrågasätta
              den ordning som vi har som också handlar om att få en enhetlig
              tillämpning av lagstiftningen i vårt land. Då är det i regel så
              att vissa ärenden slutar på högsta nivå.
            </seg>
            <seg n="6e20f357">
              När det gäller kompetens är jag väl medveten om att det finns
              en mycket stor kompetens ute i landet, och exemplet med Bolmen
              är ett av många exempel på hur man kan arbeta kring strandskydd
              och andra frågor.
            </seg>
            <seg n="10baea26">
              Det finns också kompetensproblem. Det är det vi har sett när
              beslut kring dispenser för strandskydd har analyserats. 65 % av
              besluten har inte tillräckliga underlag. Man har bland annat inte
              beaktat miljösidan på ett tillräckligt sätt. Det har ofta saknats
              kartor till exempel. Man ska inte på något entydigt sätt säga
              att alla är väldigt mycket mer kompetenta på en viss nivå. Jag
              tror att vi behöver arbeta med ökad kunskap och kompetens på alla
              nivåer när det gäller strandskyddslagstiftningen.
            </seg>
          </u>
          <note n="7b523ff4">
            Överläggningen var härmed avslutad.
          </note>
          <note n="b2eb5554">
            10 § Svar på interpellation 2003/04:433 om kommunernas värdering
            av förskollärarna
          </note>
          <note type="speaker" n="2b45d2c4">
            Anf. 52 Statsrådet LENA HALLENGREN (s):
          </note>
          <u who="Q3431836" xml:id="i-6c737b393373f426-20" n="f5f2c33d">
            <seg n="c02adcb4">
              Fru talman! Ulf Nilsson har frågat utbildningsministern om han
              avser att vidta några åtgärder för att uppvärdera förskolläraryrket
              och tydliggöra att utbildade förskollärare ska ansvara för den
              pedagogiska verksamheten i förskolan. Interpellationen har överlämnats
              till mig.
            </seg>
            <seg n="4af77ae4">
              Jag delar uppfattningen att vi ska satsa på välutbildad personal
              i förskolan för att uppnå en hög kvalitet. För mig är förskolans
              kvalitet ett av de viktigaste områdena för reformer och utvecklingsarbete
              under mandatperioden vilket framgår såväl av de reformer som genomförts
              som av den kommande satsningen på personalförstärkningar. För
              mig är en viktig komponent för kvalitet både högskoleutbildade
              förskollärare och välutbildade barnskötare.
            </seg>
            <seg n="627bbd37">
              Förskollärarnas kunskap och pedagogiska kompetens utgör själva
              grunden för förskolans verksamhet och utveckling. Det har också
              varit min och regeringens utgångspunkt när vi medverkat till att
              förnya och förlänga utbildningen för lärare i förskolan. Utbildning
              ger alltid en högre kompetens. Kunskaper förvärvade genom såväl
              arbete som utbildning är av stort värde, både för den enskilde
              och för verksamheten. Den högre kompetens som man får genom utbildning
              måste också ge ett annat ansvar och utveckling i arbetet. Ett
              utmärkande drag för förskolan är arbetslaget som arbetsform. Förskollärare
              och barnskötare har olika utbildning och kompletterar varandra
              i arbetslaget. Tillsammans ser de till att sätta barnet i centrum.
            </seg>
            <seg n="3c400c39">
              Tillgång till välutbildade lärare i förskolan är en viktig faktor
              för likvärdighet och för verksamhetens kvalitet. Den nya lärarutbildningen
              har goda intentioner och ger lärare i förskola och skola samma
              höga kompetens. Flexibilitet i utbildningen är positivt men får
              inte leda till att andra problem skapas. Ännu har ingen utexaminerats
              från den nya lärarutbildningen men vi får signaler om att alltför
              få studerande har för avsikt att arbeta i förskolan.
            </seg>
            <seg n="a9d1bae3">
              Regeringen har tre år i rad gett tydliga signaler i regleringsbrev
              till lärarutbildningarna om behovet av lärare till förskolan.
              Högskolor och universitet med lärarutbildning har ett särskilt
              ansvar att beakta behovet av lärare till förskolan. Vi avser därför
              att senare i vår föra en dialog med lärosätena om vilka åtgärder
              de vidtar för att examinationsmålen för antalet lärare med inriktning
              mot tidigare år och förskolan ska nås.
            </seg>
            <seg n="3ea34068">
              Eftersom det är kommunerna som har ansvaret för verksamheten
              avgör de hur många förskollärare respektive barnskötare de anställer.
              Kommunerna ansvarar också för att ge goda anställningsvillkor
              så att de kan rekrytera och behålla den personal de behöver i
              förskolan. Redan i dag finns det kommuner som har samma ingångslön
              vid nyanställning för lärare i förskolan och grundskolan. Ytterligare
              några kommuner diskuterar frågan. Det är en utveckling i rätt
              riktning.
            </seg>
            <seg n="23ae60c9">
              De kommuner som avbrutit projekt med vidareutbildning av barnskötare
              till förskollärare med hänvisning till den nya barnskötarutbildningen
              har missförstått syftet med utbildningen. Den är inget snabbspår
              för att bli förskollärare. Barnskötarutbildningen är en utbildning
              för att vi ska se till att de barnskötare som arbetar i förskolan
              har en erforderlig och nationellt likvärdig kompetens. Det är
              bra att ta vara på och vidareutveckla den erfarenhet som barnskötarna
              har om de väljer att vidareutbilda sig till lärare i förskolan.
              Därför kommer det i den nya barnskötarutbildningen att finnas
              utrymme för den som så önskar att läsa kurser som ger grundläggande
              behörighet för högskolestudier.
            </seg>
            <seg n="bbdd6cc5">
              Vi har förskollärare och barnskötare i förskolan i dag, och det
              kommer att vara så under överskådlig framtid. Staten har ett ansvar
              för kvalitet och likvärdighet i förskolans verksamhet vilket innebär
              att det kan vara nödvändigt att på ett mer kraftfullt sätt än
              i dag säkra lärarkompetensen i förskolan. Regeringen kommer att
              i en kommande proposition om kvalitet i förskolan ta ställning
              till frågan om förskollärarnas ansvar för den pedagogiska verksamheten.
            </seg>
          </u>
          <note type="speaker" n="4dd89003">
            Anf. 53 ULF NILSSON (fp):
          </note>
          <u who="Q6012166" xml:id="i-92ebe5a90e1e2d8b-0" n="1853193a">
            <seg n="638187c1">
              Fru talman! Jag vill tacka statsrådet för svaret. Det finns en
              del inslag i det som jag uppskattar samtidigt som det finns en
              del frågor som jag tycker är obesvarade.
            </seg>
            <seg n="f9b31d12">
              Situationen när det gäller förskollärare är verkligen minst sagt
              alarmerande. Det är endast cirka hälften av personalen på förskolorna
              som är utbildade förskollärare, och andelen lärarstudenter som
              väljer inriktning mot förskollärare har halverats på några år.
            </seg>
            <seg n="4abc88f0">
              Statsrådet och jag är ju överens om att dagens förskola ska vara
              något mer än det gamla dagis. Förskolan ska medvetet arbeta med
              barnens utveckling, och särskilt den allmänna förskolan och förskoleklassen
              ska vara skolförberedande i en blandning av lärande och lek.
            </seg>
            <seg n="f74677aa">
              Jag tror att det finns flera orsaker till den negativa utvecklingen
              med så få som vill bli förskollärare. Hittills har regeringen
              sagt nej till Folkpartiets förslag att skriva in i läroplanen
              att förskollärarna ska ha ansvar för den pedagogiska utvecklingen.
              Det är negativt. Så länge en så lång utbildning inte motsvaras
              av att det sägs tydligt att förskolläraren har ett speciellt ansvar
              i förskolan är det klart att så många inte vill satsa på den utbildningen.
              Så länge lönen på många håll fortfarande skiljer sig obetydligt
              från outbildad personals är det klart att det inte alltid känns
              meningsfullt med tanke på de höga studielånen.
            </seg>
            <seg n="7123fb11">
              Kanske är det en öppning att statsrådet i sitt svar säger att
              regeringen kommer att ta ställning till frågan om förskollärarnas
              ansvar för den pedagogiska verksamheten. Min första fråga blir
              om jag kan tolka det svaret som en öppning mot att det skrivs
              in i läroplanen att förskollärarna har ett särskilt ansvar.
            </seg>
            <seg n="42799f27">
              Fru talman! Jag nämnde också i min interpellation ett exempel
              från Hultsfreds kommun, där man vid uppsägning tänkte tillämpa
              gemensam turordning för all personal i förskolan, sist in först
              ut, oavsett utbildning. Jag vet inte hur det har blivit i Hultsfred,
              men om den principen skulle ha tillämpats där hade det inte blivit
              många förskollärare kvar eftersom de, enligt uppgift, är unga
              och nyutbildade i den kommunen. Min andra konkreta fråga till
              statsrådet blir: Anser statsrådet att man i förskolan ska ha olika
              turordningskretsar beroende på utbildning, så att högskoleutbildad
              personal inte behöver sägas upp till förmån för icke pedagogiskt
              utbildad personal? I övriga skolan har det hittills varit en självklarhet.
              Hur blir det i förskolan?
            </seg>
            <seg n="90dfa4e4">
              Det är positivt att Lena Hallengren säger att det är fel när
              en kommun som till exempel Jönköping meddelar att man avbryter
              vidareutbildningen till förskollärare på grund av den nya vidareutbildningen
              av barnskötare från gymnasieskolan.
            </seg>
            <seg n="69d6658f">
              Men tendensen är klar över hela linjen. Få väljer förskollärarinriktning
              på lärarhögskolorna. Kommunerna satsar inte på vidareutbildning
              till förskollärare. Förskollärare får ingen särställning vid uppsägning
              på grund av sin utbildning. Om det här fortsätter kommer hela
              idén med den nya pedagogiska förskolan att bli förfelad. Det behövs
              ett kraftfullt ställningstagande från statens sida för att förskolläraryrket
              ska bli attraktivt igen.
            </seg>
            <seg n="07a98598">
              Jag skulle gärna vilja ha svar på två frågor. Ska förskollärarna
              sägas upp enligt egen turordning där de inte jämställs med övrig
              personal? Vill statsrådet formulera ett tydligt uppdrag i läroplanen
              att kommunerna ska anställa förskollärare i tillräcklig omfattning?
            </seg>
          </u>
          <note type="speaker" n="ccc5946d">
            Anf. 54 Statsrådet LENA HALLENGREN (s):
          </note>
          <u who="Q3431836" xml:id="i-6c737b393373f426-21" n="f5f2c33d">
            <seg n="16989719">
              Fru talman! Jag vill komma med några olika reflexioner. Jag har
              i mitt svar beskrivit för Ulf Nilsson att det senare i vår nu
              återstår inte så många veckor blir en sammankomst med samtliga
              lärosäten för att samtala med läroutbildarna på högskolor och
              universitet, inte om huruvida de avser att hitta sätt att stimulera
              lärarstuderande att jobba i förskolan utan hur de avser att stimulera
              detta.
            </seg>
            <seg n="149a0e23">
              Det finns många sätt som man kan tänka sig. Folkpartiet har tidigare
              föreslagit en särskild ingång i utbildningen. Jag utesluter inga
              vägar. Jag är väldigt nyfiken och mycket intresserad av att höra
              hur lärosätena har tänkt att hantera den här situationen. I tre
              regleringsbrev och i flera budgetpropositioner har detta varit
              en målsättning från regeringens sida riktad till högskolor och
              universitet.
            </seg>
            <seg n="3c28db6d">
              Jag vill läsa upp vad det står i budgetpropositionen för 2004,
              nämligen: Regeringen har lagt fast examinationsmål för utbildning
              av bl.a. lärare med inriktning mot tidiga år. Med hänsyn till
              behovet av lärare i förskolan har högskolorna med lärarutbildning
              ett särskilt ansvar att beakta behovet av lärare som utbildar
              sig med inriktning mot förskolan och vidta nödvändiga åtgärder
              för att möta behoven. Det är detta som lärosätena ska stå till
              svars för.
            </seg>
            <seg n="e8342498">
              Högskoleverket håller på att göra en undersökning. Man frågar
              studenter som påbörjade sin lärarutbildning 2001 och 2002 var
              de har för avsikt att arbeta någonstans. Det är en utvärdering
              som kommer att offentliggöras i mitten av juni någon gång, tror
              jag, och det kommer naturligtvis att bli mycket intressant att
              få ta del av detta. Då ingen ännu har lämnat den nya lärarutbildningen
              så är det de starkaste indicier som vi har att gå på, även om
              jag delar Ulf Nilssons oro och jag hör och ser de signaler som
              vi får från många olika håll.
            </seg>
            <seg n="41651e03">
              Däremot vill jag bestämt säga att det naturligtvis inte är önskvärt
              att minska andelen förskollärare, utan man bör bibehålla de nivåer
              som vi har haft sedan tidigare, där ungefär hälften eller kanske
              något mer har varit förskollärare.
            </seg>
            <seg n="3e57c73d">
              Det kan låta som en mycket dramatisk förändring när det gäller
              andelen förskollärare. Från 1995 till 2002 hade andelen förskollärare
              minskat från 54 till 51 %, och det är återigen naturligtvis inte
              önskvärt, men det är inte dramatiskt i den storleksordningen som
              man många gånger hör i debatten.
            </seg>
            <seg n="3f261540">
              Det pedagogiska ansvaret ställer Ulf Nilsson en fråga om. Naturligtvis
              är det så att chefen för förskolan och rektorn för enheten har
              det övergripande pedagogiska ansvaret för verksamheten. Hur vi
              på annat sätt ska kunna stärka det pedagogiska ansvaret och det
              pedagogiska arbetet från förskollärarnas sida är någonting som
              jag avser att återkomma till i förskolepropositionen i höst.
            </seg>
            <seg n="87ce203c">
              När det gäller lön och övriga arbetsmarknadspolitiska frågor
              är det klart att det är frågor just för arbetsmarknadens parter.
              Det vore mycket märkligt om jag, i kammaren eller i annan form,
              meddelade om man skulle kringgå LAS eller inte. Beträffande Hultsfred
              var 67,6 % högskoleutbildade. Man använde sig av LAS och var tvungen
              att säga upp viss personal, som Ulf Nilsson mycket riktigt beskrev,
              och man ligger i dag på 66 %. Så någon dramatisk försämring av
              andelen högskoleutbildade har ännu inte Hultsfred sett.
            </seg>
            <seg n="744a1eb2">
              Återigen: Vad gäller lönefrågor finns det faktiskt skillnader.
              Den stora skillnaden är ju dels mellan outbildade och förskollärare,
              dels mellan förskollärare och dem som jobbar i skolan. Det är
              någonting som många kommuner har uppmärksammat och också funderar
              över hur man nu ska kunna möta. Jag tror att det ändå kommer att
              bli lyckosamt för förskolan med den gemensamma utbildningen. Den
              kommer, tror jag, att driva fram mindre löneskillnader mellan
              förskola och grundskola.
            </seg>
          </u>
          <note type="speaker" n="6cb996be">
            Anf. 55 ULF NILSSON (fp):
          </note>
          <u who="Q6012166" xml:id="i-92ebe5a90e1e2d8b-1" n="1853193a">
            <seg n="86bba1f7">
              Fru talman! Det statsrådet sade om uppsägning är ändå rätt intressant.
              Lena Hallengren säger att hon inte vill uttala sig om hur kommunerna
              behandlar LAS och så vidare, men det är klart: Skulle man ha ställt
              frågan om en vanlig lärare på till exempel grundskolan tror jag
              inte att statsrådet skulle ha tvekat att säga att en lärare på
              grundskolan inte sägs upp enligt samma ordning som assistenter,
              till exempel elevassistenter eller andra, utan det är en annan
              ordning. På något sätt haltar alltså det här. Har man sagt att
              förskollärarutbildningen är en speciell behörighet ska man också
              kunna utlysa tjänster som så att säga skiljer sig från andra tjänster
              i förskolan. Annars är det fortfarande så att förskollärarna skiljer
              sig från alla andra lärargrupper i skolan, om man inte skiljer
              på övrig personal och förskollärare.
            </seg>
            <seg n="ef9dbe69">
              Den nya lärarutbildningen har uppenbarligen misslyckats med att
              intressera studenterna för förskollärarutbildningen. Det verkar
              som om den kommer bort i den nya utbildningen där man läser så
              mycket gemensamt, oavsett vilken lärarinriktning man har tänkt
              sig.
            </seg>
            <seg n="e87e3050">
              Jag tycker att det var intressant att statsrådet sade att hon
              inte utesluter någonting, inte ens tanken att göra en egen ingång
              i utbildningen för förskollärare. Skulle regeringen hamna i den
              slutsatsen skulle jag verkligen applådera, för det var ju en av
              de mycket stora brister i den nya lärarutbildningen som Folkpartiet
              kritiserade, nämligen att man inte behövde ha en inriktning mot
              vilket slags lärare man ska bli när man börjar studera. Det är
              en av orsakerna till att just förskollärare har kommit bort. Jag
              uppfattar naturligtvis inte detta som ett löfte på något sätt,
              men det var intressant att Lena Hallengren inte vill utesluta
              den möjligheten. Då kan jag till och med börja hoppas på att regeringen
              faktiskt börjar inse att allting inte var så bra med den här lärarutbildningen,
              som på många andra sätt inte heller har blivit så lyckad.
            </seg>
            <seg n="45fd9113">
              Fru talman! Jag tror inte att det går att på det här sättet satsa
              åt så helt olika håll som regeringen gör. Har man sagt att den
              nya pedagogiska förskolan ska ersätta det gamla dagis så måste
              man också satsa helhjärtat på välutbildad personal.
            </seg>
            <seg n="c02b023e">
              Jag återkommer också till frågan om vad regeringen egentligen
              vill göra för att komma till rätta med bristen på förskollärare.
              Det handlar som sagt om lärarutbildningen, men det handlar också
              om att arbetsgivare måste våga säga att utbildning ska löna sig.
              Det handlar också om modet att våga säga att olika yrkesgrupper
              har olika roller i förskolan. Jag uppfattar som sagt var en del
              öppningar i den här debatten, men jag tycker samtidigt inte att
              jag får tydligt besked om hur den här negativa utvecklingen ska
              brytas.
            </seg>
            <seg n="551526f1">
              En annan fråga som jag vet att många ute i kommunerna är mycket
              intresserade av är regeringens löfte om en särskild satsning på
              personal i förskolan. Det talas om 1 miljard i den så kallade
              vårbudgeten. Samtidigt drar man tillbaka 3 miljarder av de så
              kallade Wärnerssonpengarna. De gamla Wärnerssonpengarna var ju
              inte så lyckade eftersom kommunerna faktiskt inte kunde använda
              dem specifikt för utbildade lärare. Många har frågat mig jag kan
              inte svara på det, så jag vill gärna fråga Lena Hallengren: Det
              här nya bidraget till förskollärare, kommer det att utformas på
              ett annat sätt? Kommer det att utformas så att man prioriterar
              utbildad personal? Jag skulle uppskatta om statsrådet också kunde
              hinna med att svara på det.
            </seg>
            <seg n="16645b5e">
              Min andra fråga, förutom frågan om bidrag till förskollärarna,
              är om Lena Hallengren kan tänka sig en formulering i läroplanen
              som tydliggör förskollärarnas ansvar. Jag skulle vara tacksam
              för att få ett svar på den också.
            </seg>
          </u>
          <note type="speaker" n="829b12f3">
            Anf. 56 Statsrådet LENA HALLENGREN (s):
          </note>
          <u who="Q3431836" xml:id="i-6c737b393373f426-22" n="f5f2c33d">
            <seg n="c2f359b9">
              Fru talman! Ulf Nilsson kompletterar sin interpellation med några
              frågor, och jag ska försöka svara på dem.
            </seg>
            <seg n="7beab91b">
              Jag är väldigt glad att det finns ett så stort intresse hos Folkpartiet
              för just förskolefrågorna, för jag tror att vi har mycket att
              göra. Jag tror inte att förskolans kvalitet enbart handlar om
              andelen förskollärare, men jag tror att det är betydelsefullt.
              Jag tror att status i förskolan också handlar om att vi utfärdar
              allmänna råd, att vi börjar med kvalitetsredovisningar för förskolan,
              att vi talar om jämställdhet i förskolan, att vi talar om nattomsorg,
              att vi talar om att alla barn ska ha rätt att finnas i förskolans
              verksamhet, oavsett vad föräldrarna har för daglig sysselsättning
              och att vi talar om hur viktigt det är att vi öronmärker pengar
              till förskolans kvalitet och till mer personal. Jag tror att det
              att sätta förskolan i fokus på många olika sätt är en viktig del
              för att stärka förskolans kvalitet.
            </seg>
            <seg n="9238705f">
              Behörighetsfrågan kommer att beröras i skollagen, och det är
              klart att behörighetsfrågan också påverkar det som Ulf Nilsson
              ställer frågor om när det gäller vem som sägs upp i vilken ordning
              och i olika kategorier. Men återigen: Behörighetsfrågan kommer
              att beröras i skollagen, och innan den är fastslagen har jag inga
              andra kommentarer till det.
            </seg>
            <seg n="0c88176c">
              Däremot vill jag säga att det finns anledning att fundera över
              hur lärarutbildningen fungerar för att utexaminera lärare som
              jobbar i förskolan, men jag är inte beredd att kasta ut barnet
              med badvattnet och säga att den har misslyckats och att det inte
              var en bra lärarutbildning. Vi ska inte glömma bort vad bredden
              kan betyda. Vi ska inte glömma bort att det kan vara väldigt betydelsefullt
              att förskollärarna kan hävda att de faktiskt har samma utbildning
              som de som undervisar i förskoleklasser eller de tidiga åren i
              grundskolan, att man med just de argumenten sannolikt kan driva
              fram mer lika, kanske till och med lika, ingångslöner, att det
              kan påverka behörigheten och att också det påverkar statusen att
              man får en bredd i sin utbildning som gör att man inte fastnar
              i en viss skolform, ett visst led eller en viss nivå i utbildningssystemet.
            </seg>
            <seg n="f8c963b1">
              Vi talade om en pedagogisk förskola. Jag vill inte säga att vi
              har en förskola som nu ägnar sig åt pedagogik till skillnad mot
              den vi tidigare hade som ägnade sig åt omsorg. Vi har en förskola
              som ägnar sig åt lärande och omsorg på lekens grund, det vill
              säga en kombination av dessa två. Man gjorde det även tidigare.
              Det är klart att läroplanen sedan 1998 gör den pedagogiska delen
              mycket synligare än vad man tidigare gjorde, och när det gäller
              förskollärarnas pedagogiska ansvar avser jag att återkomma till
              det i den förskoleproposition som läggs fram i höst.
            </seg>
            <seg n="7b7803fd">
              Jag ska säga några korta ord om satsningen på 6 000 fler förskollärare,
              barnskötare och andra vuxna. Jag vill verkligen betona det, därför
              att det handlar inte om att en grupp ska anställas. Varje kommun
              måste naturligtvis se över vilka kategorier som man menar bör
              anställas och var någonstans i kommunen.
            </seg>
            <seg n="7a3b5c72">
              När det gäller Wärnerssonpengarna och personalförstärkningar
              för skolan försvinner inte pengarna. 3 miljarder är nu kommunernas
              att förfoga över på ett friare sätt. Folkpartiet och många andra
              brukar förespråka i många sammanhang att vi inte ska öronmärka
              pengar. Däremot återstår 2 miljarder som fortfarande är riktade.
            </seg>
            <seg n="554fd6dc">
              Pengarna till förskolan är riktade under tre års tid. Det sägs
              i vårpropositionen. I övrigt är inte fördelningssystemet klart.
              Det kan vara lämpligt i ett sådant här sammanhang att skicka en
              signal till kommunerna att det inte handlar om ett fullständigt
              annorlunda system som gör att det slutar med 1 000 fler vuxna
              i förskolan. Det ska sluta med 6 000 fler vuxna i skolan på ett
              eller annat sätt.
            </seg>
            <seg n="ddb5f980">
              Vi ska naturligtvis lära av de goda och dåliga erfarenheter vi
              sett när det gäller personalförstärkning i skolan.
            </seg>
          </u>
          <note type="speaker" n="bc23639b">
            Anf. 57 ULF NILSSON (fp):
          </note>
          <u who="Q6012166" xml:id="i-92ebe5a90e1e2d8b-2" n="1853193a">
            <seg n="97be3154">
              Fru talman! Att jag tar upp så många olika frågor beror på hur
              vi på många sätt upplever det. Man gör en satsning på att jämställa
              förskollärarna med övriga lärare. Det ska vara en kvalificerad
              högskoleutbildning. Regeringen förlänger utbildningen med en termin,
              med högre studieskulder och så vidare. Samtidigt särskiljer man
              förskollärarnas utbildning på en rad punkter som jag har räknat
              upp här från övrig lärarutbildning. De har inte samma respekt
              för sin kompetens och sin behörighet.
            </seg>
            <seg n="5d084589">
              Lärarutbildningen har misslyckats när det gäller förskollärarna
              om antalet som tänker sig att bli förskollärare har halverats
              bara på ett drygt år. Lärarutbildningen har också problem som
              vi inte hinner ta upp i dag som till exempel att blivande gymnasielärare
              får praktisera på dagis, och så vidare. Men det hinner vi inte
              ta upp i dag. Jag tycker ändå att det är intressant att Lena Hallengren
              lite grann öppnar en dörr på glänt för att diskutera förbättringar
              av lärarutbildningen.
            </seg>
            <seg n="887aa28e">
              Vi har berört ett antal frågor här. Det gäller lärarutbildningen,
              arbetsgivarens attityd och läroplanen som fortfarande svävar på
              målet. Några riktig klara svar har jag inte fått genomgående.
              Men jag har ändå fått uppfattningen att statsrådet kommer att
              återkomma med någon form av förslag på olika nivåer för att det
              ska bli fler utbildade förskollärare till våra förskolor.
            </seg>
            <seg n="776c74b9">
              Vad jag saknar är en större tydlighet från regeringen när det
              gäller lärare över huvud taget. I dag har vi den situationen att
              ca 50 % av förskollärarna och minst 20 % av de övriga lärarna
              inte har en utbildning. En sådan kris kräver snabb handling. Sverige
              behöver helt enkelt ett genomtänkt reformpaket för att få lärare
              till skolan och förskolan. Där har jag inte uppfattat någon riktig
              handlingskraft i regeringens agerande.
            </seg>
            <seg n="6d614dc4">
              Jag vill ändå tacka statsrådet för debatten där vi lyft fram
              olika problem om lärarrekrytering. Jag tror att debatten kommer
              att fortsätta på många olika nivåer.
            </seg>
          </u>
          <note type="speaker" n="4caab6a8">
            Anf. 58 Statsrådet LENA HALLENGREN (s):
          </note>
          <u who="Q3431836" xml:id="i-6c737b393373f426-23" n="f5f2c33d">
            <seg n="6916f547">
              Fru talman! Jag hoppas att debatten fortsätter på många nivåer.
              Det gäller inte minst den kommunala nivån där jag menar att många
              av de verktyg finns som står till kommunpolitikers och arbetsmarknadens
              parters förfogande.
            </seg>
            <seg n="9487e99f">
              Det är klart att det spelar roll hur lönerna ser ut. Det är klar
              att det spelar roll hur arbetsmiljön ser ut. Det handlar om arbetssituationen,
              planeringstiden och status och respekt. Det handlar om hur man
              utformar sina tjänster och möjligheterna att kombinera en tjänst
              i skola och förskola. Det är klart att det finns mycket sådant
              att göra. Men det är upp till arbetsmarknadens parter.
            </seg>
            <seg n="59bbce15">
              Jag vill än en gång säga att vi med skollagen avser att ta tag
              i flera av de frågor som Ulf Nilsson påtalar här. Det gäller såväl
              behörighet som det pedagogiska ansvaret och även samordning och
              samarbete mellan förskola och skola.
            </seg>
            <seg n="a3318e40">
              Om ett halvår går de första eleverna ut från den nya lärarutbildningen.
              Då kan vi dra riktigt kraftfulla slutsatser. Borås är ett gott
              exempel. Man har en särskild förskoleingång, och man har tre sökande
              per plats. Man kan inte säga att alla har misslyckats. Det är
              uppenbart att det finns de som lyckas. Men det finns dessvärre
              många som inte har klarat av det uppdrag som regeringen har givit
              i såväl proposition som examinationsmål och regleringsbrev. Jag
              har stora förväntningar på den sammankomst med samtliga lärosäten
              som äger rum inom ett par veckor.
            </seg>
            <seg n="e7bb9bc1">
              Jag vill avsluta med att säga att vi har en internationellt väldigt
              erkänd förskoleverksamhet. Man ser det inte som att enbart hälften
              har högskoleutbildning och resten saknar adekvat utbildning. Vi
              har utbildad personal, men man har olika utbildning. Det tycker
              jag att vi ska värdesätta. Vi ska se till att alla de som jobbar
              i förskolan med våra barn har bästa möjliga kompetens. Där är
              både förskollärare och barnskötare viktiga och betydelsefulla.
              Men vi har naturligtvis inte en förskola med en läroplan utan
              förskollärare.
            </seg>
          </u>
          <note n="7b523ff4">
            Överläggningen var härmed avslutad.
          </note>
          <note n="d407eeb5">
            11 § Hänvisning av ärenden till utskott
          </note>
          <note n="bb275c83">
            Föredrogs och hänvisades
          </note>
          <note n="e8c1e13b">
            12 § Förnyad bordläggning
          </note>
          <note n="b021ed48">
            Föredrogs och bordlades åter
          </note>
          <note n="729da044">
            13 § Bordläggning
          </note>
          <note n="56dc2617">
            Anmäldes och bordlades
          </note>
          <note n="ec2b9d17">
            14 § Anmälan om frågor för skriftliga svar
          </note>
          <note n="6e43fe53">
            Anmäldes att följande frågor för skriftliga svar framställts
          </note>
          <note n="041f10b9">
            den 4 maj
          </note>
          <note n="8fbb9600">
            Sten Tolgfors
          </note>
          <note n="25d6f66e">
            Ulla Hoffmann
          </note>
          <note n="8b3149c6">
            Frågorna redovisas i bilaga som fogats till riksdagens snabbprotokoll
            tisdagen den 11 maj.
          </note>
          <note n="640c60bb">
            15 § Kammaren åtskildes kl. 18.55.
          </note>
          <note n="99028d42">
            Förhandlingarna leddes
          </note>
          <note n="92cd1a08">
            /Monica Gustafson
          </note>
        </div>
      </body>
    </text>
  </TEI>
</teiCorpus>
