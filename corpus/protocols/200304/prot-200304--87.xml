<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--87</head>
          <docDate when="2003-03-24">2003-03-24</docDate>
        </div>
      </front>
      <body>
        <div>
          <note n="9afdfb8f">
            ﻿
          </note>
          <note n="4e8136dd">
            Riksdagens protokoll
          </note>
          <note n="2d94c234">
            2003/04:87
          </note>
          <note type="date" n="f649dc80">
            Onsdagen den 24 mars
          </note>
          <note n="11be9f0a">
            Kl. 09:00 - 21:54
          </note>
          <note n="77c7d98f">
            1 § Justering av protokoll
          </note>
          <note n="8caf9267">
            Justerades protokollet för den 18 mars.
          </note>
          <note n="6f71826c">
            2 § Avsägelse
          </note>
          <note n="331d702b">
            Andre vice talmannen meddelade att Johan Broman (kd) anhållit
            om entledigande från uppdraget som ersättare för riksdagsledamot
            i Jönköpings läns valkrets.
          </note>
          <note n="645c30e3">
            Kammaren biföll denna anhållan.
          </note>
          <note n="2f95159f">
            3 § Ledigheter
          </note>
          <note n="4484d452">
            Andre vice talmannen meddelade att Åsa Domeij (mp) ansökt om
            föräldraledighet under tiden den 22 april3 juli.
          </note>
          <note n="63863f5c">
            Kammaren biföll denna ansökan.
          </note>
          <note n="48183488">
            Andre vice talmannen anmälde att Gunnar Goude (mp) skulle tjänstgöra
            som ersättare för Åsa Domeij.
          </note>
          <note n="d26ecb0e">
            Andre vice talmannen meddelade att Rossana Dinamarca (v) ansökt
            om föräldraledighet under tiden den 3 maj4 juni.
          </note>
          <note n="63863f5c">
            Kammaren biföll denna ansökan.
          </note>
          <note n="3049f571">
            Andre vice talmannen anmälde att Annica Jonsson (v) skulle tjänstgöra
            som ersättare för Rossana Dinamarca.
          </note>
          <note n="a442e3f2">
            4 § Anmälan om fördröjt svar på interpellation
          </note>
          <note n="013de51a">
            Till riksdagen hade inkommit följande skrivelse:
          </note>
          <note n="b093f8d9">
            Interpellation 2003/04:342
          </note>
          <note n="cbf483db">
            Interpellation 2003/04:342 av Ingrid Burman (v) om sjukskrivningsrätt
            för sjukgymnaster
          </note>
          <note n="588ba0a4">
            Interpellationen kommer att besvaras tisdagen den 30 mars 2004.
          </note>
          <note n="646966ab">
            Skälet till dröjsmålet är sedan tidigare inbokade engagemang.
          </note>
          <note n="4281b446">
            Erna Zelmin
          </note>
          <note n="49659193">
            5 § Anmälan om inkommen faktapromemoria om förslag från Europeiska
            kommissionen
          </note>
          <note n="4049d5ff">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="6f048b64">
            KOM(2004)70
          </note>
          <note n="e292b548">
            6 § Hänvisning av ärenden till utskott
          </note>
          <note n="7ae0c8b0">
            Föredrogs och hänvisades
          </note>
          <note n="24e70757">
            7 § Förnyad bordläggning
          </note>
          <note n="4c1eae90">
            Föredrogs och bordlades åter
          </note>
          <note n="2d3cd671">
            8 § Beslut om ärenden som slutdebatterats den 18 mars
          </note>
          <note n="5e212af8">
            Punkt 2
          </note>
          <note n="b009d10e">
            Punkt 7
          </note>
          <note n="1e97e42d">
            Punkt 9
          </note>
          <note n="78ffdee3">
            Övriga punkter
          </note>
          <note n="7e7e3ee1">
            Punkt 1
          </note>
          <note n="d6dda81d">
            Punkt 5
          </note>
          <note n="1f81ce47">
            Punkt 6
          </note>
          <note n="b009d10e">
            Punkt 7
          </note>
          <note n="37a442ef">
            Punkt 8
          </note>
          <note n="78ffdee3">
            Övriga punkter
          </note>
          <note n="da689770">
            9 § Tryck- och yttrandefrihet
          </note>
          <note type="speaker" n="1cd55e83">
            Anf. 1 HELENA BARGHOLTZ (fp):
          </note>
          <u who="Q4937530" xml:id="i-5c80f541d8f420dd-0" n="a0e13529">
            <seg n="5e482714">
              Fru talman! Självklart ska transvestiter, transsexuella och andra
              transgendergrupper omfattas av samma skydd mot diskriminering
              och våld som homo- och bisexuella. Riksdagen har också gjort uttalanden
              vid flera tillfällen de senaste 30 åren som går i den riktningen.
              Men trots riksdagens alla ställningstaganden diskrimineras fortfarande
              inte bara homo- och bisexuella utan också transpersoner.
            </seg>
            <seg n="3103f2fb">
              Fru talman! Tolerans och respekt måste skapas för människors
              rätt att välja vem man vill leva med oavsett kön och att uttrycka
              sin könstillhörighet som man själv vill oavsett biologiskt kön.
            </seg>
            <seg n="b1d1518a">
              Vi som parlamentariker i Sveriges riksdag måste medverka till
              att belysa situationen för människor med olika sexuell läggning
              och könstillhörighet och göra den synlig. Vi måste leva efter
              FN:s konvention för människors lika värde och likhet inför lagen.
              Vår strävan ska vara att nå dithän där lagstiftningen inte diskriminerar
              och särskiljer. Så länge en människa inte skadar andra människor
              eller inskränker en annan människas frihet måste hon eller han
              ha rätt att välja hur man vill leva sitt liv och möta tolerans
              och respekt för detta. Arbetet med att bekämpa våld och hot mot
              och diskriminering av såväl homo- och bisexuella som transpersoner
              måste bedrivas både i Sverige och i internationella forum som
              Nordiska rådet, Europarådet, EU och FN.
            </seg>
            <seg n="7a51318a">
              Fru talman! Det är också beklagligt att personer med transsexuell
              läggning i dag undantas från det diskrimineringsförbud som gäller
              för personer med en viss sexuell läggning. Därför vill vi i Folkpartiet
              att man ska utreda frågan vidare om hur hets mot en grupp med
              anspelning på gruppens könsidentitet ska kunna omfattas av samma
              skydd som homo- och bisexuella får genom bestämmelserna om hets
              mot folkgrupp. Jag yrkar därför bifall till reservation nr 2.
            </seg>
            <seg n="2da201b1">
              Fru talman! Jag vill säga ett par ord om pornografifrågan, som
              ju också tas upp i betänkandet. Två socialdemokratiska kvinnor,
              Veronica Palm och Kerstin Karlstedt, har tagit upp denna svåra
              fråga i motioner. Jag är ordförande för Liberala Kvinnor, och
              jag vet att pornografifrågan engagerar kvinnopolitiker i alla
              läger. Jag stöder utskottets svar på motionen, men vill ändå redovisa
              mina funderingar på denna komplexa fråga. Alla har någon åsikt
              om pornografi. Kanske är det så att vissa deltar i porrfilmer
              för att de vill. Säkert är det många som på grund av olika omständigheter
              känner sig tvingade. Kanske är det också så att vissa porrkonsumenter
              har ett normalt förhållande till det andra könet. Men säkert är
              det många som får en snedvriden syn på sex och på kvinnor.
            </seg>
            <seg n="4c530bbf">
              Under mitt arbete i den parlamentariska Sexualbrottskommittén
              såg jag många exempel på otäcka brott begångna av män som sett
              kvinnan som ett avpersonifierat objekt. Jag tycker mycket illa
              om pornografi, och jag vill göra allt vad jag kan för att arbeta
              mot den, men, fru talman, inte genom censur och förbud. Vi får
              inte låta våra spontana reaktioner inför denna så laddade företeelse
              förblinda oss för de konsekvenser som ett felaktigt agerande skulle
              kunna medföra.
            </seg>
            <seg n="67de866c">
              Censur är en allvarlig inskränkning av yttrandefriheten. Att
              leva i en demokrati innebär att tolerera andra människors smak,
              idéer och uppfattningar. Att uppehålla en demokrati innebär ibland
              att slåss för sådant som man själv tycker genuint illa om. Porren
              och då undantar jag naturligtvis vålds- och barnpornografi har
              sitt skydd i grundlagen. Om vi börjar nagga på det skyddet så
              vet vi inte vart det leder. Det finns många människor som tycker
              illa om många saker. Nästa gång kanske det gäller en kulturyttring,
              en musikstil eller en religion.
            </seg>
            <seg n="ec9cf9dc">
              Fru talman! Var dras egentligen gränsen mellan pornografi och
              konst med erotiskt innehåll? Censur av den här typen riskerar
              att medföra godtycklighet och otrygghet för konstnärer och andra
              som befinner sig i det som man kan betrakta som gränslandet. Måste
              de här personerna bevisa att de håller på med konst, och hur ska
              det i så fall gå till?
            </seg>
            <seg n="73a11328">
              Med dagens tekniska möjligheter finns det dessutom en stor risk
              att censurregler skulle kunna bli ytterst tandlösa och tomma gester
              gester vars enda effekt är att fjärma både konsumenter och producenter
              av porr ifrån oss och flytta verksamheten under jorden.
            </seg>
            <seg n="f3556e0a">
              Fru talman! Vissa tror sig kunna öka respekten i samhället genom
              förbud och censur. Jag menar att detta skulle få motsatt effekt.
              Det enda sättet är att få människor att behandla varandra med
              respekt och som individer med människovärde. I stället för att
              förbjuda symtomet bör vi finna orsaken och söka åtgärda den. Varifrån
              kommer egentligen det stora behovet av porr i samhället? Varför
              respekterar inte människor varandra? Det här är stora, svåra och
              viktiga frågor. Men att försöka förenkla dem för att få enkla
              svar är farligt och självbedrägligt. Först när vi lyckas minska
              människors vilja att köpa pornografiskt material kan vi komma
              åt problemet.
            </seg>
            <seg n="3bf46cce">
              Fru talman! Till sist tycker jag att det är viktigt att inte
              bara kvinnor utan även män i ledande positioner tar sitt ansvar
              och föregår med gott exempel genom att ta avstånd från porr och
              kvinnoförnedring i alla dess former. Det gäller naturligtvis inte
              minst alla män i Sveriges riksdag.
            </seg>
          </u>
          <note n="a2b61fff">
            Med detta, fru talman, yrkar jag än en gång bifall till reservation
            nr 2.
          </note>
          <note type="speaker" n="1886cf32">
            Anf. 2 MATS EINARSSON (v):
          </note>
          <u who="Q5628983" xml:id="i-c74edd2e2058f167-0" n="05a25ba5">
            <seg n="fc1a91d5">
              Fru talman! Jag tänker koncentrera mig på de aspekter av yttrandefriheten
              som förknippas med begreppen meddelarfrihet och efterforskningsförbud.
            </seg>
            <seg n="6d12f560">
              Vi är i Sverige med rätta stolta över den i internationell jämförelse
              mycket omfattande och långtgående lagstiftningen och skyddet för
              yttrandefriheten. Inte minst är vi stolta över den offentlighetsprincip
              som gäller inom det allmänna. Som grund för denna offentlighetsprincip
              finns också det som kallas för meddelarfrihet, alltså att var
              och en är fri att lämna upplysningar för publicering i vilket
              ämne det vara månde och att det inom det allmänna är förbjudet
              att efterforska vem som har lämnat ut sådana uppgifter.
            </seg>
            <seg n="5f1cff97">
              Yttrandefriheten har som många friheter ett värde i sig. Självfallet
              är det så. Men det är också en frihet som har viktiga och omfattande
              samhälleliga effekter positiva effekter för samhällsutvecklingen
              som helhet. Jag tror att det är ganska tydligt att en fungerande
              yttrandefrihet innebär ett samhälle med mindre av korruption,
              ett effektivare samhälle och en effektivare förvaltning. Det blir
              ett rättssäkrare samhälle. Även om det är svårt att rent empiriskt
              bevisa det så tror jag att det går att dra slutsatsen att ett
              samhälle med en fungerande demokrati och en fungerande yttrandefrihet
              också är ett samhälle med en bättre ekonomisk utveckling, med
              mindre av ohälsa och en mängd andra sådana samhälleliga mål som
              vi eftersträvar.
            </seg>
            <seg n="e2027946">
              Samtidigt gör den yttrandefrihet som vi är så stolta över och
              den demokrati som vi är så stolta över i allt väsentligt halt
              vid de privata företagens dörrar. Det här har många upplevt som
              otillfredsställande. Man har menat att de positiva effekter som
              finns av yttrandefriheten för samhällsutvecklingen borde kunna
              få sitt uttryck även på det privata näringslivets område. Även
              där finns missförhållanden som behöver avslöjas. Även där finns
              saker som behöver kunna debatteras. Även där borde människor slippa
              känna rädsla för trakasserier eller hämnd av olika slag för att
              de lyfter upp vad de upplever som viktiga frågor till offentlig
              debatt. Men så är det inte. Meddelarfriheten och efterforskningsförbudet
              gäller bara inom det allmänna och inte inom det privata.
            </seg>
            <seg n="838119bb">
              Detta har utretts ett antal gånger, och det har funnits positiva
              förslag. Men det har hittills inte lett till något genombrott,
              något förslag eller någon proposition i frågan. Innan jag går
              vidare på det spåret måste man ställa sig frågan: Finns det någon
              logik som gör att demokrati och yttrandefrihet etcetera skall
              och bör gälla inom det allmänna men icke skall och bör gälla inom
              det privata? Jag kan inte se att det finns något sådant logiskt
              samband. Det som är bra inom det allmänna skulle alltså inte vara
              bra, eller till och med vara dåligt, inom det privata om utgångspunkten
              är att man är demokrat.
            </seg>
            <seg n="79f4e148">
              Av historiska skäl är tryckfrihetsförordningen utformad på det
              sättet att den reglerar förhållandena mellan medborgaren och staten.
              Men finns det något logiskt skäl till att vi inte kan utvidga
              detta område för demokrati och yttrandefrihet? Jag kan inte se
              att det finns något sådant logiskt skäl. Däremot finns det naturligtvis
              starka intressen i samhället som inte ser någon nytta med att
              utvidga yttrandefriheten, meddelarfriheten eller vad det nu gäller
              även till det privata området. Självfallet är det så. Men det
              är inget logiskt, naturligt argument. Det är ett intresseargument.
            </seg>
            <seg n="b0d86854">
              Regeringen har inte lyckats komma fram. Trots att regeringen
              om och om igen säger att det är viktigt och prioriterat händer
              väldigt lite. Vi har motionerat i den här frågan tidigare. Förra
              gången saken var uppe avstod vi i Vänsterpartiet från att reservera
              oss till förmån för motionen därför att vi då tyckte att vi fick
              ganska tydliga signaler från regeringen om att man arbetade med
              detta. Vi hade också en hel del förhoppningar om att det nog skulle
              kunna komma fram något substantiellt i den här frågan. Men tiden
              gick, och ingenting hände.
            </seg>
            <seg n="875f7dc4">
              Camilla Sköld Jansson hade en interpellationsdebatt med justitieminister
              Bodström i mars i år och frågade just om det händelsevis skulle
              kunna tänkas komma någonting på det här området. Inte heller då
              kunde Bodström säga att det kommer något, utan han hänvisade till
              de tillväxtsamtal som fördes mellan regeringen och näringslivet.
              Jag ska inte polemisera mot någon som inte är närvarande, men
              jag kan ändå tillåta mig att citera ur snabbprotokollet. Han säger
              så här: Det allra bästa vore naturligtvis om man kunde hitta en
              lösning där man kom överens med näringslivet om hur meddelarfriheten
              ska stärkas.
            </seg>
            <seg n="ddbc8147">
              Det är väl där någonstans som knuten ligger. Det är klart att
              det vore alldeles utmärkt om man kunde komma överens med näringslivet
              om en utvidgning av meddelarfriheten till det privata området.
              Men vi ska inte lura oss själva. Vi ska vara medvetna om att det
              finns motstående intressen här. Det allmänna, samhället som helhet,
              medborgarna, har ett intresse av att utvidga meddelarfriheten.
              Det privata näringslivet, de som äger företagen, har ett intresse
              av att inte göra det. De är, förmodligen med rätta, lite rädda
              för att det skulle kunna öka insynen i företagen. Det skulle kunna
              leda till debatter som inte är särskilt smickrande för en del
              företag i vissa lägen.
            </seg>
            <seg n="24e33768">
              Här finns motstående intressen. Givetvis ska vi försöka att hitta
              en lösning som så många som möjligt kan acceptera. Men för att
              kunna hitta den lösningen måste vi, riksdagen, regeringen, det
              allmänna, medborgarnas företrädare, ha tydliga idéer om vad det
              är vi vill åstadkomma och utifrån det föra samtal med näringslivets
              parter. Vi måste komma ihåg att det är vi som har ansvaret för
              lagstiftningen i det här landet. Det är vi som fattar besluten
              och tar ansvar för dem gentemot väljarna. Jag tror att det är
              viktigt att man har den ordningen klar för sig även när man för
              samtal med näringslivet i sådana här frågor.
            </seg>
            <seg n="b5bc98b3">
              Jag är inte särskilt optimistisk om att svenskt näringsliv ska
              backa och säga att det är jättebra och att vi ska införa meddelarfrihet
              i det privata näringslivet. Jag tror faktiskt att vi, som så många
              gånger tidigare, kommer att införa en lagstiftning som delar av
              näringslivet tycker är mindre bra. Men sådana är också demokratins
              villkor ibland.
            </seg>
            <seg n="91908079">
              Tiden går. Jag ska inte utveckla detta närmare. Jag vill bara
              peka på att ett särskilt viktigt område i detta naturligtvis är
              den del av det privata näringslivet som är offentligt finansierad.
              I dag är det så att för en ambulansverksamhet i offentlig regi
              gäller meddelarfrihet, efterforskningsförbud och alltihop precis
              som alltid. Men om man lägger ut ambulansverksamheten på entreprenad
              till ett privat företag det är samma verksamhet, samma personal
              och samma pengar som kommer från skattebetalarna försvinner dessa
              demokratiska rättigheter plötsligt för de anställda. Det är inte
              rimligt. Åtminstone på det området måste det vara möjligt att
              komma fram till en lösning.
            </seg>
            <seg n="663aaffb">
              Mot bakgrund av detta finner vi tyvärr anledning att reservera
              oss och yrka bifall till reservation nr 1.
            </seg>
          </u>
          <note type="speaker" n="0674093f">
            Anf. 3 KERSTIN LUNDGREN (c):
          </note>
          <u who="Q4964100" xml:id="i-274117a80919d445-0" n="bc2ae12d">
            <seg n="3cb8f153">
              Fru talman! Yttrandefrihet handlar om rätten att ifrågasätta,
              att kritisera och debattera. Även yttranden som kan uppfattas
              kränkande eller sårande måste tillåtas i det sammanhanget. 2 kap.
              13 § i regeringsformen anger dock några områden där yttrandefriheten,
              som i vårt land är vid, får begränsas i vissa fall. Det tar sikte
              på innehållet i yttrandena.
            </seg>
            <seg n="bb858df0">
              Det finns en del som vi alltjämt tycker är bekymmersam och där
              vi vill vidga yttrandefriheten. Det gäller den del som finns i
              tredje stycket 2 kap. 13 § som mer rör sättet att sprida eller
              ta emot yttranden. Regleringar på de områdena betraktas inte som
              inskränkningar i yttrandefriheten. Detta gör att det finns gränsdragningsproblem
              gentemot nya medier. Vi vill ha en översyn och en förändring på
              det här området.
            </seg>
            <seg n="7d02ccc9">
              När frågan behandlades förra året hade vi inte fått en stående
              beredning som skulle följa de här frågorna. Det gjorde att vi
              då reserverade oss till förmån för en utredning alternativt ett
              tydligt uppdrag till den aviserade beredningen att se över de
              här frågorna i syfte att få en förstärkt och vidgad yttrandefrihet
              och hitta en mer individualiserad form i det sammanhanget.
            </seg>
            <seg n="87a4ff12">
              Nu har vi fått den stående beredningen, och den har det här uppdraget.
              Vi förväntar oss att den kommer att arbeta med det uppdraget så
              att vi får ett förslag som går i vår riktning.
            </seg>
            <seg n="39ce99d0">
              Jag ser också med fördel en modell där man tittar på att samordna
              tryck- och yttrandefrihetslagstiftningen, precis som vi i det
              här betänkandet samordnar tryck- och yttrandefrihetsfrågor.
            </seg>
            <seg n="e2f42e0f">
              Fru talman! Mot den här bakgrunden har vi i det här betänkandet
              valt att bara anmäla ett särskilt yttrande i frågan om yttrandefrihet
              i nya medier.
            </seg>
            <seg n="c30298e3">
              Det finns en reservation från Centern i det här betänkandet.
              Den har vi tillsammans med andra partier. Den handlar om inskränkningsdelen
              där vi är tydliga. Det gäller hets mot folkgrupp. Det ska inte
              accepteras. Precis som Helena Bargholtz tidigare redogjorde för
              finns det fortfarande en lucka i den grundlagsförändring som vi
              antog förra året. Det handlar om hets mot grupp med anspelning
              på könsidentitet, transpersoner. Här finns det fortfarande en
              uppenbar lucka. De omfattas inte av det hetsskydd som riksdagen
              beslutade om. Vi tycker att den luckan bör täppas till. När vi
              diskuterade detta senast förväntade vi oss mycket av det arbete
              som då sades pågå i Regeringskansliet. Men vi tycker att det nu
              finns skäl att vara tydliga och kräva en utredning av regeringen
              för att säkerställa att hets med anspelning på könsidentitet inte
              har ett grundlagsskydd. Därför yrkar vi i Centerpartiet också
              bifall till reservation nr 2.
            </seg>
            <seg n="6f7c1a73">
              För övrigt vill jag bara kommentera några frågor. Jag kan känna
              stor sympati för Helena Bargholtz resonemang runt pornografi.
              Det handlar om att vi i grunden har en könsmaktsordning som gör
              att kvinnor är underordnade. Så länge vi har den modellen, så
              länge vi inte har kunnat bryta och skapa en jämställdhet värd
              namnet där alla människor verkligen har lika rätt och värde, finns
              det ett bekymmer i den här delen. Det måste hanteras genom debatt,
              öppenhet och attitydpåverkan både härifrån och över hela samhällsbredden.
              Vi tror inte att vi här i kammaren hittar framkomliga vägar genom
              att gå censurvägen. Det gäller att jobba aktivt på andra områden.
              Vi har skyddat barnen, och det är viktigt. Våldspornografi är
              en annan fråga. För att komma till rätta med den grundläggande
              frågan handlar det om att förändra attityder och skapa en jämställdhet
              värd namnet.
            </seg>
            <seg n="667bef90">
              Sedan vill jag kort kommentera frågan om meddelarfriheten som
              Mats Einarsson nyligen berörde.
            </seg>
            <seg n="44c808e3">
              Vi är ju som medborgare grunden i samhället. Vi är var och en
              som enskilda medborgare samhällets utgångspunkter. Vi sluter oss
              samman i det civila samhället. Vi väljer att agera i den privata
              sfären, och vi har också ett gemensamt beslutsfattarområde, det
              allmänna området, som vi har format.
            </seg>
            <seg n="50a10ae4">
              Inom det allmänna området, som vi finansierar via vårt arbete
              och våra skatter, är det viktigt att vi har en offentlighetsprincip,
              för att göra det tydligt och synligt och för att göra det möjligt
              för medborgarna att granska hur vi som har fått förtroendet förvaltar
              uppdragen och skattebetalarnas medel. Det är viktigt att ha en
              offentlighetsprincip, och det är viktigt att slå vakt om meddelarfriheten.
            </seg>
            <seg n="dbe1ac31">
              Men när Mats Einarsson talar om logiska skäl väljer han att tala
              tyst om de ideologiska skälen. I botten är det väl så att Mats
              Einarsson och Vänstern på ideologiska grunder inte vill se någon
              gräns mellan den allmänna, den offentliga sfären och det civila
              eller privata. Allt ska vara allmänt, och allt ska vara offentligt.
            </seg>
            <seg n="6ba67721">
              Där finns en stark intresseargumentering från Mats Einarssons
              sida. Från vår sida ser vi värdet av att inte göra vårt medborgarskap
              och vårt privata samhälle till en offentlig institution. Vi ser
              att det finns tydliga gränser mellan de olika områdena. Därför
              tror inte vi på att det är möjligt eller ens önskvärt att gå vidare
              med meddelarfriheten. Yttrandefriheten är något helt annat. Den
              har inrättats för det som rör den offentliga sfären. Den ska vi
              värna och försöka hävda.
            </seg>
            <seg n="6c807584">
              Det stora bekymret, som Mats Einarsson borde ägna större uppmärksamhet,
              är ju att tystnaden breder ut sig trots offentlighetsprincip och
              meddelarskydd. Det är många som talar om att tystnaden och rädslan
              inom den offentliga sektorn har växt under de gångna åren. Det
              borde vara det viktiga uppdraget för oss att försöka komma till
              rätta med, i stället för att greppa över den sfär som är privat
              eller civil.
            </seg>
          </u>
          <note type="speaker" n="95b36a4c">
            Anf. 4 MATS EINARSSON (v) replik:
          </note>
          <u who="Q5628983" xml:id="i-c74edd2e2058f167-1" n="05a25ba5">
            <seg n="7de0c045">
              Fru talman! Anledningen till att jag inte berörde frågan om bristerna
              i respekten för till exempel meddelarfriheten inom den offentliga
              sektorn är att detta inte behandlas i detta betänkande. Det kommer
              upp i ett annat betänkande, där vi också har motioner som vi nog
              ska diskutera när de kommer upp till behandling.
            </seg>
            <seg n="ee3aec06">
              Vad gäller det andra resonemanget använder Kerstin Lundgren uttrycket
              ideologiska skäl som om det innebär att man inte behöver bry sig
              om dem. Jag har i och för sig inte den synen på ideologi, men
              jag ska ändå lite grann försöka förklara hur jag resonerar.
            </seg>
            <seg n="57551469">
              Utgångspunkten är inte någon uppfattning om vad som ska vara
              offentligt och vad som ska vara privat i det här fallet utan utgångspunkten
              är: Vill vi att demokratins ideal ska sätta sin prägel på samhällslivets
              alla områden? Ser vi det som ett ideal att demokratisera samhället
              i dess helhet, eller vill vi begränsa demokratin till en särskild
              liten del av samhället?
            </seg>
            <seg n="d4d1742b">
              Vad gäller det privata näringslivet vill jag säga att egenheten
              med det är att det är privat i juridisk mening, det vill säga
              att det är ganska få enskilda personer som äger det privata näringslivet.
              Men till sin karaktär är inte näringslivet privat utan samhälleligt.
              Det ingår i en samhällelig helhet. Vi är alla beroende av det.
              Det är inte privat i den mening som min ficka eller mitt köksbord
              är privat utan det är samhälleligt. Det är därför som kraven på
              demokrati och yttrandefrihet gör sig gällande också inom ekonomins
              område och alltid har gjort det.
            </seg>
            <seg n="fa05261e">
              Det har förts en hård om man så vill säga ideologisk kamp i det
              här landet om just detta, och här finns naturligtvis ideologiska
              skiljelinjer. Jag inser att jag inte får med mig Kerstin Lundgren
              och Centern hela vägen på den resan. Men kommentera då det som
              gäller den offentligt finansierade privata verksamheten! Borde
              inte meddelarfriheten gälla där?
            </seg>
          </u>
          <note type="speaker" n="6db9720b">
            Anf. 5 KERSTIN LUNDGREN (c) replik:
          </note>
          <u who="Q4964100" xml:id="i-274117a80919d445-1" n="bc2ae12d">
            <seg n="3bf8282b">
              Fru talman! Vi har ju haft en diskussion i ett annat sammanhang
              när det gäller offentligt finansierade verksamheter och möjligheten
              till insyn. Det gäller till exempel partierna och hur vi finansierar
              vårt valarbete. Därför kan vi väl säga: Visst är partierna i allra
              högsta grad en del av den offentliga sfären, men vi har också
              där ett skydd, så att säga en rågång, mellan vad som är samhällets
              beslutsområde och den privata föreningsfriheten, och där vill
              vi inte gå in.
            </seg>
            <seg n="b4c5f9ef">
              Vi har inte någon anledning att gå vidare och göra den offentliga
              sektorn allsmäktig på alla områden, oavsett om det handlar om
              föreningslivet, om det civila samhället eller om den privata sektorn.
              Det är viktigt att vi från den här kammaren klarar att säkerställa
              en grundläggande balans inom det som är den politiska sfären,
              där vi ska gripa in.
            </seg>
            <seg n="d47c5b07">
              Jag delar inte Mats Einarssons ideologiska utgångspunkter, vilket
              kanske inte förvånar. Mot den bakgrunden är det naturligt att
              inte heller försöka öppna upp för meddelarfrihet eller offentlighetsprincip
              inom den privata sektorn, lika lite som offentlighetsprincipen
              skulle vara gällande inom den civila sektorn. Mats Einarsson ska
              få ha sin ficka och sitt köksbord för sig utan att drabbas av
              en offentlighetsprincip.
            </seg>
          </u>
          <note type="speaker" n="023d7005">
            Anf. 6 MATS EINARSSON (v) replik:
          </note>
          <u who="Q5628983" xml:id="i-c74edd2e2058f167-2" n="05a25ba5">
            <seg n="9d099cc5">
              Fru talman! Jag tvingas konstatera att jag inte är kapabel att
              förstå argumentationen bakom Kerstin Lundgrens ståndpunkt, även
              om det i och för sig är klart vad den går ut på. Hon snuddar vid
              en rätt intressant diskussion med parallellen till de politiska
              partierna. Kerstin sade det inte, men det är på det sättet att
              vi från Vänsterpartiets sida har varit ganska noga med att det
              offentliga inte ska gå in och kunna styra genom de politiska partierna.
            </seg>
            <seg n="79f5bc38">
              Vad är då grunden för det? Jo, de politiska partierna har en
              dubbel karaktär. Man kan hävda att de är en del av eller kommer
              väldigt nära det offentliga i det att de utövar politisk makt
              på uppdrag av väljarna, till exempel när vi verkar här i riksdagen.
              Det är fullt möjligt att argumentera på det sättet. Mot den bakgrunden
              ska man till exempel garantera medborgarna insyn i de politiska
              partiernas verksamhet.
            </seg>
            <seg n="bca909ee">
              Men de politiska partierna är också innan de får detta uppdrag
              medborgarnas verktyg för att kontrollera staten, lite grovt uttryckt,
              och då ska man inte låta staten kunna gå in och styra i de verktyg
              som medborgarna har skaffat sig för att kunna styra staten. Det
              är logiken bakom att man inte ska tillåta alltför mycket av den
              typen av ingrepp i de politiska partierna.
            </seg>
            <seg n="48bdeae6">
              Detta är en intressant diskussion. Den ligger möjligtvis något
              vid sidan av den debatt som det här betänkandet egentligen handlar
              om. Jag konstaterar bara slutligen dels att Kerstin Lundgren inte
              vill ha meddelarfrihet eller egentligen demokrati över huvud taget
              inom den privata sfären, dels att hon över huvud taget inte har
              sagt någonting om varför offentligt finansierad verksamhet som
              tidigare var offentlig ska undantas från den meddelarfrihet som
              gäller inom offentlig sektor. Jag hör inga argument på det området.
            </seg>
          </u>
          <note type="speaker" n="0c5512e4">
            Anf. 7 KERSTIN LUNDGREN (c) replik:
          </note>
          <u who="Q4964100" xml:id="i-274117a80919d445-2" n="bc2ae12d">
            <seg n="89e6d8f5">
              Fru talman! Nej, och det beror måhända på att Mats Einarsson
              inte vill lyssna på de ganska tydliga argumenten, nämligen att
              vi måste hålla en rågång mellan det som är privat sektor och det
              som är det offentliga. Offentlighetsprincipen ska gälla inom den
              offentliga sektorn, men om vi till den offentliga sektorn lägger
              ut uppdrag eller delfinansierar verksamheter inom andra sektorer,
              innebär det inte att vi ska ta över och göra det till en del av
              det allmänna. Vi måste klara att göra den typen av lösningar utan
              att inkorporera företag som då förmodligen skulle dra öronen åt
              sig och inte vara intresserade av den typen av uppdrag.
            </seg>
            <seg n="76ce1e5c">
              Vi måste kunna hålla rågången klar och inte öppna dörren för
              att göra allt till en del av den offentliga sektorn, vilket ju
              Mats Einarsson i grunden är intresserad av. Det är så han ser
              på demokratin, och det är en annan demokratisyn än den jag företräder.
            </seg>
          </u>
          <note type="speaker" n="762066a1">
            Anf. 8 GUSTAV FRIDOLIN (mp):
          </note>
          <u who="Q2029325" xml:id="i-21f93f3fcc39dbcf-0" n="6ade5982">
            <seg n="55c130b9">
              Fru talman! Yttrandefriheten är oerhört central i det demokratiska
              samhället. Om detta råder inga motsättningar i denna kammare.
              Kerstin Lundgren har i sitt tidigare anförande berört frågan om
              de nya medierna, och jag kan bara instämma om vikten av att Tryck-
              och yttrandefrihetsberedningen tar tag i frågorna och ser till
              att offentlighetsprincipen också anpassas efter den tidsanda vi
              lever i nu.
            </seg>
            <seg n="a1871ad5">
              Fru talman! Det finns dock en annan fråga som jag vill beröra
              i det här betänkandet. Letar man sig utanför det här huset till
              mer obskyra videobutiker i den här staden och runtom i landet
              så kan man hitta filmer som visar grovt sexuellt våld mot djur:
              hönor som blir penetrerade i kloaköppningen av män, ston som blir
              våldtagna bakifrån, hundar som blir utsatta för samma sak, får
              som utsätts för att män upprepade gånger med tvång för in sin
              penis i fårets slida.
            </seg>
            <seg n="060bcf2f">
              Det är mycket lätt att rycka till, att må dåligt och att inte
              vilja diskutera frågan, men övergreppen sker ändå. De filmas,
              filmerna säljs, människor tjänar pengar på dem och de innehas,
              och då är det vår plikt som politiker att inte vända bort blicken
              utan att ta tag i problemet och fundera på vad som är den mest
              moraliskt, etiskt och djurrättsmässigt acceptabla åtgärden. Vi
              har landat i att den åtgärden måste bli ett förbud. Extremt och
              sexualiserat djurplågeri där djur blir utnyttjade och plågade
              hör helt enkelt inte hemma i vårt samhälle.
            </seg>
            <seg n="f74a3d91">
              Vid riksdagsdebatten i detta ämne för ett år sedan redovisade
              jag hur de flesta partierna i riksdagen i en enkät från Förbundet
              djurens rätt ställt sig bakom kravet på att kriminalisera djurporr.
              Vänsterpartiet svarade till exempel direkt på frågan att djurpornografi
              bör förbjudas. Socialdemokraterna sade att dagens lagstiftning
              inte var tillräcklig just på grund av att ett rakt förbud mot
              djurpornografi inte finns i dag. Ändå valde dessa och riksdagens
              övriga partier då, för ett år sedan, att inte stödja Miljöpartiets
              krav på ett förbud mot djurporr. Jag trodde, möjligen i min enfald,
              då att det var en miss, att man inte hade följt upp enkäten vid
              behandlingen av motionsyrkandet och att vi skulle lyckas bättre
              med vårt krav på förbud mot djurporr detta år, inte minst som
              det uppstått en offentlig debatt i frågan.
            </seg>
            <seg n="f036306a">
              Tillsammans med Förbundet djurens rätt kräver bland annat Sveriges
              Veterinärförbund handling av oss politiker, och man konstaterar
              att problemet med sexuellt utnyttjande av djur och djurpornografi
              är större än vad man hittills trott. I ett brev från Sveriges
              Veterinärförbund som föregått den här debatten skriver man: Sveriges
              Veterinärförbund har under det senaste året uppfattat signaler
              om en ökande aktivitet inom detta område. Ämnet förekommer allt
              oftare på chat-listor och diskussionsforum på Internet. Det finns
              även uppgifter om att mängden djurpornografiska bilder på Internet
              ökat sedan innehav av barnpornografi blev förbjudet år 1999. Utländska
              studier och enskilda rapporter från svenska veterinärer pekar
              på att sex mellan människa och djur många gånger leder till att
              djuret blir fysiskt skadat. Liknande typer av stressituationer
              för djur har erfarenhetsmässigt visat att de flesta drabbade djur
              även utsätts för mentalt lidande.
            </seg>
            <seg n="7643e5a5">
              Frågan om ett rakt förbud mot sexuellt utnyttjande av djur kommer
              under året att behandlas i miljö- och jordbruksutskottet, men
              den hänger intimt samman med frågan om att kriminalisera djurporr.
              Spridandet av pornografiskt och sexualiserat material om djur
              riskerar att öka övergreppen mot djuren. Johan Beck-Friis, som
              är skyddsombud på Sveriges Veterinärförbund, uttalade i början
              av året: Vi har fått signaler om att de här övergreppen ökar.
              Det kan bero på det stora utbudet i ämnet på internet i dag. Djurskyddslagen
              måste kompletteras. Idag finns det varken förbud mot tidelag eller
              mot djurpornografi.
            </seg>
            <seg n="3fb732bd">
              Fru talman! Jag tvingas dock återigen konstatera att Miljöpartiet
              är ensamma om att kräva ett tillkännagivande till regeringen som
              slår fast att det behövs ett skydd för djur mot att utnyttjas
              i sexuella eller pornografiska sammanhang. Det är synd.
            </seg>
            <seg n="53dc29a4">
              Genom den politiska oviljan att ta tag i den här frågan riskerar
              Sverige att bli ledande producentland för djurpornografi. I flera
              andra länder utverkas nämligen just nu förbud. Enligt en promemoria
              som Miljöpartiet låtit riksdagens utredningstjänst ta fram finns
              det i dag förbud mot djurpornografi i grannländer som Finland,
              Norge och Tyskland. I Storbritannien förbereder man just ett liknande
              förbud. Om Sverige vill gå i täten för djurskyddet, som det ofta
              låter, får man inte ducka för de frågor som känns svåra att ta
              i. Jag yrkar därför bifall till reservation 5 och hoppas på bättre
              lycka detta år vad gäller att få med mig de övriga partierna i
              kammaren.
            </seg>
            <seg n="e228b2d3">
              Det innebär inte att jag inte instämmer i det resonemang kring
              pornografi i stort som såväl Kerstin Lundgren som Helena Bargholtz
              redovisat här i talarstolen. Vill man motverka pornografi och
              den jämställdhetsmässiga vrångbild som pornografin sprider är
              det viktigaste arbetet det vi gör utanför den här kammaren. Men
              denna fråga, frågan om djurpornografin, handlar inte bara om könsmaktsordningen
              och kampen för jämställdhet ännu mer är det en djurskyddsfråga
              och bör därför regleras i lag.
            </seg>
            <seg n="d40e26fb">
              Fru talman! I betänkandet behandlas också några frågor som rör
              hetslagstiftningen. Miljöpartiet vill täppa till de luckor som
              fortfarande finns gentemot de mörka krafterna i samhället vad
              gäller att hetsa och mana till våld mot olika grupper. När riksdagen
              äntligen beslöt inkludera hets på grund av sexuell läggning i
              hetslagstiftningen kom man att fortsatt lämna dörren öppen för
              hets mot transpersoner. Det är beklagligt, då vi vet att hetsen
              mot transpersoner tar sig samma uttryck som hetsen mot någon på
              grund av sexuell läggning. I reservation 3 kräver Miljöpartiet
              att könsidentitetsbegreppet skyndsamt plockas in i hetslagstiftningen.
              Vi skiljer oss här från Folkpartiet, Vänsterpartiet och Centern
              såtillvida att vi anser att frågan är färdigutredd och är beredda
              att fatta beslut om att transpersoner ska få samma skydd mot hets
              som övriga folkgrupper medan fp, v och c vill låta utreda frågan
              ett varv till. Låt mig alltså sammanfatta Miljöpartiets ståndpunkt
              med att vi helt och fullt instämmer i Helena Bargholtz brandtal
              och tycker att det här genast bör inkluderas och inte är något
              vi kan vänta på i flera år.
            </seg>
            <seg n="2f3770df">
              Fru talman! I reservation 4 kräver vi att hetslagstiftningen
              omfattar ytterligare en grupp. Det rör sig om en grupp som alltid
              varit en av kärngrupperna bland offren för nazister, fascister
              och högerextremister. Det handlar om en grupp som förutom detta
              blir utsatt för generella attityder som direkt kränker och diskriminerar.
              Det handlar om funktionshindrade. I den debatt som hölls här i
              kammaren då hetslagstiftningen kompletterades med hets på grund
              av sexuell läggning fanns en samsyn om att våldet och kränkningarna
              mot en grupp givetvis hade ett samband med de uppmaningar till
              våld och hot om våld som spreds genom hets mot gruppen. Samma
              samband gäller naturligtvis när vi talar om funktionshindrade,
              och därför ska också de inkluderas i lagen om hets mot folkgrupp.
              Det behövs därför en vidare utredning för att genomlysa hela problemfältet
              med hot och våld mot personer med funktionshinder.
            </seg>
            <seg n="a5c482ba">
              Fru talman! Låt mig avslutningsvis fästa kammarens uppmärksamhet
              på reservation 1, som Mats Einarsson tidigare uppehållit sig vid.
              Mats Einarsson klargjorde vikten av en utbyggd meddelarfrihet
              och att detta kan vara ett effektivt vapen i kampen mot bland
              annat korruption, vilket inte minst har blivit intressant och
              aktuellt på senare tid, också eller kanske främst inom den privata
              sfären.
            </seg>
            <seg n="217ba26e">
              Jag vill dock på en punkt markera och få fört till protokollet
              att jag inte riktigt instämmer i Mats Einarssons argumentation.
              Mats Einarsson menar att det finns en intressekonflikt i den här
              frågan. Jag tror att man gärna visar på intressekonflikter och
              att de som leder företag kanske gärna visar eller säger att de
              inte vill ha meddelarfrihet. Men jag tror också att det ligger
              i deras intresse att få meddelarfrihet. Precis som meddelarfriheten
              i det allmänna innebär en vinst på så sätt att vi kraftfullt kan
              motverka till exempel korruption skulle det innebära en vinst
              för det privata. Det är en vinst för företagen att få meddelarfrihet
              och att vi fattar beslut om det här.
            </seg>
            <seg n="93cc3c5c">
              Meddelarfriheten och efterforskningsförbudet är av grundläggande
              betydelse för offentlighetsprincipens tillämpning. I den offentliga
              debatten som blivit en följd av olika företagsskandaler har näringsminister
              Leif Pagrotsky uttalat att han är beredd att låta meddelarfriheten
              också omfatta privata verksamheter något vi då jublade åt. Då
              frågan lyftes fram här i riksdagen med Pagrotskys kollega, justitieminister
              Bodström, kom det dock att stå klart att man inte riktigt hade
              grönt ljus för att driva på offentligheten. Av ett interpellationssvar
              från den 2 mars i år framgår att regeringen fortfarande inte är
              beredd att lägga fram ett förslag som ger meddelarfriheten genomslag
              vare sig i helt enskild verksamhet eller i enskild verksamhet
              som är offentligt finansierad. I reservation 1 kräver Miljöpartiet
              och Vänsterpartiet att regeringen ska prioritera att lösa de frågor
              som är kvarstående så att man senast under nästa riksmöte kan
              lägga fram ett förslag på utvidgning av meddelarfriheten och meddelarskyddet.
              Jag vill därför avsluta med att yrka bifall också till reservation
              1.
            </seg>
          </u>
          <note type="speaker" n="b9de041b">
            Anf. 9 HELENA BARGHOLTZ (fp) replik:
          </note>
          <u who="Q4937530" xml:id="i-5c80f541d8f420dd-1" n="a0e13529">
            <seg n="535d2741">
              Fru talman! Jag delar verkligen Gustav Fridolins upprördhet över
              den vidriga djurpornografi som tydligen har kommit till under
              de senaste åren och blivit värre och värre, precis som Gustav
              beskrev det. Man kan ifrågasätta varför: Är det så att människor
              liksom behöver mer och mer av olika former av vidrig pornografi?
              Finns det ett slags krav för att de ska bli så att säga mätta
              på pornografi så att man hela tiden måste göra det värre och värre?
              Det är en mycket skrämmande utveckling som vi ser.
            </seg>
            <seg n="93a321f4">
              Vi har diskuterat den här frågan internt i Folkpartiet, och vi
              bedömer att man ändå borde kunna lösa det här inom ramen för djurskyddslagstiftningen.
              Det handlar ju också om misshandel av djur. Det är naturligtvis
              det man ska komma åt. Men visst är vi överens om att vi måste
              göra någonting åt den här formen.
            </seg>
            <seg n="20f73890">
              Beroende på vad man kan komma fram till när det gäller ändringar
              i djurskyddslagstiftningen får vi senare ta ställning till om
              man måste ha ett förbud, även om jag som jag tidigare framhållit
              är väldigt tveksam till hur mycket av censur man inte bara kan
              lagstifta om utan framför allt också döma efter.
            </seg>
            <seg n="75fec68d">
              Gustav Fridolin och jag har helt lika uppfattning när det gäller
              behovet att skydda transpersoner. Jag tycker kanske att det nästan
              är lite semantiskt när Gustav Fridolin inte kan ställa upp på
              den flerpartireservation rörande hets mot folkgrupp som vi har
              från andra partier. Vi vill ha en utredning, inte bara om vi ska
              införa bestämmelserna, utan hur man ska göra det. Gustav Fridolin
              anser att det redan finns möjlighet att göra detta genom lagstiftning.
            </seg>
            <seg n="a6087ff5">
              Graden av utredning kan naturligtvis diskuteras. Det är ändå
              bra att se att vi är överens. Vi har ju länge drivit de här frågorna
              tillsammans.
            </seg>
          </u>
          <note type="speaker" n="c57a07df">
            Anf. 10 GUSTAV FRIDOLIN (mp) replik:
          </note>
          <u who="Q2029325" xml:id="i-21f93f3fcc39dbcf-1" n="6ade5982">
            <seg n="8822b040">
              Fru talman! Vad gäller transpersoner menar vi att det redan är
              utrett i och med att den utredning som slutligen kom fram till
              att man kunde förbjuda hets på grund av sexuell läggning också
              laborerade med uppgiften om man kunde plocka in begreppet könsidentitet.
              Vi tyckte därigenom att vi har tittat tillräckligt på hur vi kan
              få in detta i hetslagstiftningen.
            </seg>
            <seg n="b25d83b3">
              Frågan är inte enbart semantisk. Jag lyfte faktiskt fram frågan
              på utskottssammanträdet och frågade om det var fler som liksom
              jag tyckte att skrivningen om vidare utredning kanske var lite
              väl svag. Tyvärr var det inte fler partier som tyckte det.
            </seg>
            <seg n="e4065416">
              För att landa i den fråga där det kanske finns vidare åsiktsskillnader
              mellan mig och Helena Bargholtz, nämligen djurpornografi, är det
              bara att konstatera att vi ser samma problem. Vi ser också att
              fenomenet ökar. Men medan Helena Bargholtz inte riktigt, åtminstone
              inte i sitt anförande, ser varför djurpornografin ökar tror jag
              nog att anledningen är att det finns de som tjänar pengar på den.
              Det håller på att bli en industri med djurpornografi, och det
              är ett växande problem.
            </seg>
            <seg n="dac0d289">
              När djurpornografin ökar det är också det som Sveriges Veterinärförbund
              pekar på ökar också det sexuella utnyttjandet, det sexuella våldet
              gentemot djur. Det hänger ihop på det sättet. Det är därför det
              är så viktigt att inte bara se till att utverka en förändring
              i djurskyddslagen som innebär ett rakt förbud mot sexuellt utnyttjande
              av djur utan att också förbjuda djurpornografi.
            </seg>
            <seg n="de166102">
              Det går tyvärr inte, som Helena Bargholtz gärna vill, att använda
              dagens djurskyddslag till att motverka sexuellt utnyttjande av
              djur. Det ska givetvis försökas, men det har också försökts, och
              de försöken har tyvärr fallit. Man har inte kunnat döma någon
              för sexuellt utnyttjande av djur. Det är också därför Sveriges
              Veterinärförbund har kommit att engagera sig i att få till en
              lagändring såväl vad gäller en lag direkt i djurskyddslagen mot
              sexuellt utnyttjande av djur som vad gäller ett rakt förbud mot
              djurpornografi.
            </seg>
          </u>
          <note type="speaker" n="2195c820">
            Anf. 11 HELENA BARGHOLTZ (fp) replik:
          </note>
          <u who="Q4937530" xml:id="i-5c80f541d8f420dd-2" n="a0e13529">
            <seg n="07501ed3">
              Fru talman! Som jag sade får vi se vad man kan komma fram till
              när det gäller att komma åt djurpornografin.
            </seg>
            <seg n="763d211c">
              Gustav Fridolin säger att det handlar om att tjäna pengar. Ja,
              men för att tjäna pengar måste det först finnas en efterfrågan.
              Då var min fråga jag begär inte att Gustav Fridolin ska kunna
              svara direkt på den vad är det som gör att man efterfrågar all
              form av pornografi, som bara blir grövre och grövre. Det leder
              i sin tur till att man kan tjäna pengar på detta.
            </seg>
            <seg n="f90293e5">
              Det är det fenomenet vi behöver komma åt. Det gäller pornografi
              där både människor, kvinnor i första hand, och djur är inblandade.
              Det är ett så stort bekymmer. Det är det som vi måste försöka
              ta tag i och se vad det är som gör detta så efterfrågansvärt.
            </seg>
          </u>
          <note type="speaker" n="eef04a32">
            Anf. 12 GUSTAV FRIDOLIN (mp) replik:
          </note>
          <u who="Q2029325" xml:id="i-21f93f3fcc39dbcf-2" n="6ade5982">
            <seg n="6b70f91a">
              Fru talman! Motverkar efterfrågan gör vi givetvis tillsammans
              ute på barrikaderna, precis som Helena Bargholtz redovisade i
              sitt anförande. Här behövs verkligen en ordentlig jämställdhetskamp
              och en kamp mot sexualiseringen av det offentliga rummet. Där
              uppfattar jag tyvärr inte alltid att Folkpartiet har stått på
              samma sida som Miljöpartiet, Socialdemokraterna och Vänstern i
              andra debatter i den här kammaren. Det här hänger givetvis intimt
              ihop.
            </seg>
            <seg n="9f1c6156">
              Men frågan om sexuellt utnyttjande av djur hänger på samma sätt
              intimt ihop med frågan om djurpornografi. Vill man på allvar motverka
              den måste man vara beredd att förbjuda bådadera. Den lagstiftning
              vi har i dag är inte tillräcklig. Den har prövats ett flertal
              gånger, och ingen har blivit fälld. Tvärtom har det funnits situationer
              där den som utnyttjat djur sexuellt till och med har fått tillbaka
              djur som blivit behandlade för detta.
            </seg>
            <seg n="7680a8c1">
              Lagen är alldeles för ihålig. Den behöver täppas till. Det gör
              vi genom en ändring i djurskyddslagen. Det kan ske via jordbruksutskottet,
              och vi kan återkomma under detta riksmöte. Men det görs också
              genom ett förbud mot djurpornografi.
            </seg>
          </u>
          <note type="speaker" n="d0d53a27">
            Anf. 13 KENTH HÖGSTRÖM (s):
          </note>
          <note n="a81129b5">
            Fru talman! I likhet med tidigare år levererar nu konstitutionsutskottet
            ett betänkande inom det tryck- och yttrandefrihetsrättsliga området
            på basis av de motioner som väcktes under allmänna motionstiden.
          </note>
          <u who="Q5820955" xml:id="i-798bb701ae8c4f88-0" n="40b2631b">
            <seg n="a4fb569e">
              I det här betänkandet handlar det om 18 yrkanden från 16 motioner.
              Merparten av de yrkandena kretsar kring underrubrikerna Hets mot
              folkgrupp och Pornografi. Av de hittills gjorda inläggen har vi
              också förstått att det är ett nytt engagemangsavsnitt inom det
              här området. Därför har vi gjort den uppdelningen i den socialdemokratiska
              utskottsgruppen att Anders Bengtsson tar upp de frågorna i sitt
              anförande. Jag koncentrerar mig på de frågor som återstår inom
              Yttrandefriheten i nya medier, Meddelarfrihet, Publicering av
              personbilder och möjligen också Rom II-frågan som gäller skadeståndstvistemål
              under bearbetning inom EU.
            </seg>
            <seg n="3b64d085">
              Jag lyssnade mycket noggrant på Mats Einarsson, som tyvärr inte
              är kvar i kammaren. Han har gått till ett annat uppdrag. Därför
              blir det mer till protokollet jag nu för samtalet med Mats.
            </seg>
            <seg n="e3724c29">
              Han efterlyser klara regeringsbesked vad gäller en utökad meddelarfrihet
              och ett utökat meddelarskydd inom den privaträttsliga sfären.
              Han pekar bland annat på just de områden som är offentligt finansierade
              men som till exempel drivs i enskild juridisk form. Han ställer
              frågan om det finns någon logik i att göra åtskillnad mellan det
              allmänna och det privata när det gäller just meddelarfrihet och
              meddelarskydd.
            </seg>
            <seg n="a27f241e">
              Det där är inte så enkelt att svara på. Men historiskt sett kan
              man säga att vi har gjort en mycket stark åtskillnad mellan det
              privaträttsligt reglerade civila samhället och det offentliga
              samhället av mycket klara skäl.
            </seg>
            <seg n="3a1860ee">
              Offentlighetsprincipen är till för att kontrollera och öka kontrollmöjligheten
              av den offentliga makten: staten, kommunerna, landstingen, verken
              och myndigheterna. Den har sina rötter i upplysningstiden, och
              den har reformerats från tid till annan i syfte att öka transparensen,
              öka kontrollmöjligheten av dem som utövar offentlig makt.
            </seg>
            <seg n="3330190c">
              Att översätta hela denna offentlighetsprincip till den privaträttsliga
              sfären låter sig inte göras enkelt. Det är utomordentligt vanskligt
              och svårt. Ta till exempel det enskilda näringslivets behov av
              skydd för affärshemligheter, för upphovsrättsliga frågor, patent,
              innovationer. Det finns alltså väldigt starka skäl som talar för
              att göra en stark åtskillnad.
            </seg>
            <seg n="46f83025">
              Men på en punkt delar jag Mats Einarssons reflexion, nämligen
              att vi i den offentligt finansierade verksamhet som bedrivs i
              privaträttslig form, till exempel det som kallas privatskolor
              eller friskolor, skulle behöva mer genomlysning för att säkerställa
              rättssäkerheten för de som betjänas av den verksamheten. Ambulansverksamheten
              är ett annat sådant exempel.
            </seg>
            <seg n="53dd4fd4">
              I den meningen anser jag personligen, och många med mig inom
              socialdemokratin, att man bör eftersträva någon typ av förändrad
              lagstiftning. Det innebär inte att det slår över på hela den civilrättsliga
              sektorn.
            </seg>
            <seg n="03414e19">
              Nu har justitieministern i kammaren sagt att detta ärende bereds
              med hög prioritet. Därför är jag lite förvånad över att vi ändå
              får en reservation på den punkten från Vänsterpartiet och Miljöpartiet.
              Man hade gott kunnat vänta till det att beredningen är klar och
              därefter bedömt om det finns anledning att gå vidare.
            </seg>
            <seg n="503868a1">
              Fru talman! Jag yrkar bifall till förslaget i betänkandet. Men
              jag ska avsluta med att kommentera en annan intressant fråga som
              har kommit fram motionsvägen och som går i rakt motsatt riktning
              till det jag nyss kommenterade, nämligen att några socialdemokrater
              och moderater vill minska meddelarfriheten och meddelarskyddet
              inom den polisiära verksamheten. Detta är på grund av de uppgifter
              som uppenbarligen har läckt i en strid ström i samband med till
              exempel mordet på utrikesminister Anna Lindh och som publicerades
              i kvällstidningar och på olika sätt uppenbarligen skadade inte
              bara den polisiära utredningsverksamheten utan också många enskilda
              människor. Jag noterar med tillfredsställelse att pressen själv
              under Publicistklubbens regi och inom många medieföretag har tagit
              upp debatten. Det är pressetiken, självcensuren inom pressen och
              medier, som vi i första hand får lita till innan vi ska överväga
              lagstiftning.
            </seg>
            <seg n="1708fd01">
              Jag, och många med mig, var mycket bekymrade över att läckorna
              från polisens verksamhet var så uppenbara under just ett kritiskt
              känsligt skede av utredningen. Därför noterar jag att det är rätt
              många motioner som tar upp denna besvärliga avvägning mellan det
              offentliga, meddelarskyddet och meddelarfriheten. Den frågan kommer
              vi att få anledning att följa många gånger framöver.
            </seg>
          </u>
          <note type="speaker" n="0972cf62">
            Anf. 14 GUSTAV FRIDOLIN (mp) replik:
          </note>
          <u who="Q2029325" xml:id="i-21f93f3fcc39dbcf-3" n="6ade5982">
            <seg n="becad00f">
              Fru talman! Jag konstaterar att Kenth Högström och de många socialdemokrater
              som tycker som han borde rösta med mig och Mats Einarsson i reservation
              1 till det här betänkandet. Det är inte så att vi inte inser att
              frågan är komplex och svår. I reservationen skriver vi att vi
              är medvetna om att en lagstiftning om meddelarfrihet och efterforskningsförbud
              inom enskild verksamhet kan behöva kompletteras med skydd för
              vad som är verkliga företagshemligheter. Vi fokuserar också på
              det som Mats Einarsson i sina replikskiften mot Kerstin Lundgren
              tidigare tog upp, nämligen enskilda verksamheter som drivs med
              offentliga medel. Meddelarfriheten och de demokratiska friheterna
              måste utsträckas till dessa enskilda verksamheter.
            </seg>
            <seg n="d8922f8a">
              Bakgrunden till vår reservation även om Kenth Högström finner
              den märklig, möjligen beror Kenth Högströms analys på att han
              inte vet hur han ska rösta i den frågan är att vi har väntat länge
              på att beredningen inom Regeringskansliet ska bli färdig. Förra
              året nöjde vi oss med ett särskilt yttrande, men efter att ha
              sett att ingenting har hänt och efter att ha lyssnat till Thomas
              Bodströms ganska nedslående svar i kammaren, där han säger att
              ärendet bereds men att han inte kan göra några utfästelser om
              när något ska komma fram, tycker vi att det är dags för riksdagen
              att sätta ned foten i frågan och säga som vi säger i reservationen,
              nämligen att regeringen bör prioritera en lösning av de aktuella
              frågorna så att förslag kan läggas fram för riksdagen senast under
              kommande riksmöte.
            </seg>
            <seg n="e32fdfc7">
              Om det är som Kenth Högström säger att vi i denna vilja att utvidga
              meddelarfriheten får med oss honom och många socialdemokrater
              till, borde de också vara beredda att putta på regeringen och
              se till att någonting händer på Regeringskansliet. Rösta med oss
              i reservation 1 i dag.
            </seg>
          </u>
          <note type="speaker" n="89d4f5e8">
            Anf. 15 KENTH HÖGSTRÖM (s) replik:
          </note>
          <u who="Q5820955" xml:id="i-9f8bd8bad6d01a0a-0" n="40b2631b">
            <seg n="8d2ef902">
              Fru talman! På en punkt kan jag lugna kammaren och förvissa Gustav
              Fridolin, nämligen att vi skulle aldrig tillstyrka denna reservation
              såsom den står. Här finns formuleringar som är helt oacceptabla.
            </seg>
            <seg n="3ada41f3">
              Till exempel är ni tveksamma till att det behövs skydd för verkliga
              företagshemligheter. Man kan överväga, skriver ni. Det är helt
              omöjligt för oss att skriva under på. Däremot har Thomas Bodström
              som justitieminister vid flera tillfällen i kammaren sagt att
              han är beredd att överväga de förändringar av lagstiftningen som
              erfordras med anledning av till exempel offentligt finansierad
              verksamhet som har gått över i privat ägo.
            </seg>
            <seg n="0e46d548">
              Det är svårt att säga hur långt offentlighetsprincipen kan gå.
              Jag har otroligt stor respekt för den svåra avvägningen. Jag har
              suttit i mediegrundlagsberedningen och jag sitter nu i Offentlighets-
              och sekretesskommittén, som nyss har avslutat ett stort genomlysningsarbete
              över sekretessreglerna kontra offentlighetsprincipen, och jag
              inser att här krävs noggrann avvägning. Det är ingenting som jag
              anser att ett riksdagsutskott kan göra bara genom ett beslut.
              Det här måste noggrant beredas endera av departementet med all
              den kompetens som finns samlad där eller i en utredning som får
              tid på sig eftersom det är svår materia.
            </seg>
            <seg n="dd4639d5">
              Ta till exempel de enskilt bedrivna skolorna. Där skulle vi behöva
              ökad genomlysning, bättre arkivregler och ökad säkerhet för de
              enskilda eleverna. Det kräver noggrann genomlysning innan vi fattar
              beslut om det.
            </seg>
          </u>
          <note type="speaker" n="0eea0544">
            Anf. 16 GUSTAV FRIDOLIN (mp) replik:
          </note>
          <u who="Q2029325" xml:id="i-21f93f3fcc39dbcf-4" n="6ade5982">
            <seg n="e5735e13">
              Fru talman! Det är precis som Kenth Högström säger, nämligen
              att Thomas Bodström flera gånger har sagt att det behöver göras
              något på området, att meddelarfriheten behöver utvidgas bland
              annat inom de problemfält Kenth Högström tar upp. Nu handlar det
              inte bara om sägande utan nu är det fråga om handlande, att komma
              till skott någon gång. Frågan har varit föremål för flera utredningar.
              Det kanske behövs en utredning till, men låt oss då se till att
              den blir tillsatt.
            </seg>
            <seg n="1f503357">
              Jag kan inte riktigt förstå vad det är Kenth Högström vänder
              sig mot i vår reservation. Vilka meningar har han så svårt för?
            </seg>
            <seg n="74a4f29e">
              Första meningen är: Meddelarfriheten och meddelarskyddet är av
              grundläggande betydelse för offentlighetsprincipens tillämpning.
              Där är vi nog överens.
            </seg>
            <seg n="f87dbf84">
              Andra meningen är ett kallt konstaterande: Av justitieministerns
              interpellationssvar den 2 mars 2004 framgår att regeringen fortfarande
              inte är beredd att lägga fram förslag som ger principen genomslag
              vare sig i helt enskild verksamhet eller ens i enskild verksamhet
              som är offentligfinansierad.
            </seg>
            <seg n="fc1310f5">
              Tredje meningen lyder: Vi är medvetna om att en lagstiftning
              om meddelarfrihet och efterforskningsförbud inom enskild verksamhet
              kan behöva kompletteras med skydd för vad som är verkliga företagshemligheter.
              Vi efterlyser just det Kenth Högström också efterlyser, nämligen
              att man kompletterar lagstiftningen med skydd för verkliga företagshemligheter.
            </seg>
            <seg n="26fced12">
              Fjärde meningen: Vi anser att regeringen bör prioritera en lösning
              av de aktuella frågorna så att förslag kan läggas fram för riksdagen
              senast under kommande riksmöte. Om Kenth Högström och, som han
              säger, många andra socialdemokrater tycker att frågan är av stor
              vikt och att det börjar bli dags att göra någonting är det dags
              att riksdagen också uttalar det.
            </seg>
          </u>
          <note n="f9fa3745">
            Kom igen, Kenth, rösta med oss i reservation 1.
          </note>
          <note type="speaker" n="0dda2f06">
            Anf. 17 KENTH HÖGSTRÖM (s) replik:
          </note>
          <u who="Q5820955" xml:id="i-9f8bd8bad6d01a0a-1" n="40b2631b">
            <seg n="711f01db">
              Fru talman! Nej, vi röstar inte med reservationen. Det har jag
              redan sagt. Det finns ingen anledning att sväva på målet såsom
              reservanterna gör i frågan om affärshemligheter, upphovsrätter
              och annat.
            </seg>
            <seg n="7cdf052c">
              Det hade varit bra om reservanterna hade valt en annan yttrandemetod,
              nämligen särskilt yttrande, precis som Kerstin Lundgren har gjort
              i en annan fråga som Centern har drivit kraftigt och länge. Det
              gäller frågan om hur man ska se på de nya medierna och förstärka
              den enskildes rätt att yttra sig via nya medier. Här läggs detta
              in i ett särskilt yttrande med hänvisning till just den stående
              beredning som utskottet självt har efterlyst. Utskottet har nu
              noterat att Thomas Bodström som justitieminister inför denna kammare
              har sagt att frågan bereds noggrant och med hög prioritet. Därför
              tycker jag att reservanterna hade kunnat nöja sig med ett särskilt
              yttrande. Det behövs ingen reservation för att påtala vikten av
              genomlysning av ärendet. Det anser jag att utskottet klart har
              formulerat.
            </seg>
            <seg n="5b37674f">
              Återigen: Jag har den största respekt för svårighetsgraden i
              att försöka översätta offentlighetsprincipens alla vitala delar
              med ett förstärkt meddelarskydd och en förstärkt meddelarfrihet
              inom det civilrättsliga området. Det är svårt, och det kan få
              konsekvenser som vi just nu inte kan ana som får helt motsatta
              effekter.
            </seg>
            <seg n="82d098dc">
              Ta till exempel att alltfler börjar dölja alltmer. Jag skulle
              vilja peka på en annan sak när det gäller de så kallade företagsskandalerna
              som Mats Einarsson och även Gustav Fridolin var inne på. Uppenbarligen
              kom de uppgifterna ut trots att de enskilda inte hade meddelarfrihet
              och meddelarskydd.
            </seg>
          </u>
          <note type="speaker" n="765fa019">
            Anf. 18 KERSTIN LUNDGREN (c) replik:
          </note>
          <u who="Q4964100" xml:id="i-274117a80919d445-3" n="bc2ae12d">
            <seg n="2a725ec2">
              Fru talman! Det är intressant att lyssna till Kenth Högström.
              Jag förstår att han har svårt att översätta offentlighetsprincipen
              till det civilrättsliga området. Beror inte det i grunden, Kenth
              Högström, på att det finns en boskillnad och att det finns en
              grundläggande skillnad mellan det offentlig-rättsliga området
              och det civilrättsliga området? Om man börjar gå över den gränsen
              riskerar man alltid att hamna på ett sluttande plan.
            </seg>
            <seg n="2933957e">
              Detta åskådliggörs när Kenth Högström säger att vi skulle behöva
              mer när det gäller friskolor. Är det inte så att offentlighetsprincipen
              i det här sammanhanget syftar till att säkerställa att vi kan
              granska och ha ett tryck på dem som har till uppgift både att
              godkänna friskolor och att följa upp och utvärdera enligt de modeller
              som vi har givit i riksdagen? Sedan är det medborgarna, eleverna
              och föräldrarna, som väljer eller väljer bort.
            </seg>
            <seg n="eeee8acb">
              Det är det som är grunden när det gäller det civilrättsliga området,
              att det inte är myndighetsutövandet gentemot medborgarna som är
              bekymret, utan här kan medborgarna välja att söka den verksamheten
              eller välja en annan verksamhet. Det är det valet som är avgörande.
              Det blir ett sluttande plan.
            </seg>
            <seg n="0756b6f5">
              Vi har nästa område som skulle vara intressant, friskolor och
              ambulansverksamhet. Jag är oroad för den signal som ges, att man
              på områden där man inte riktigt är överens om det ska vara privat
              eller offentligt försöker införa en offentlighetsprincip. Då tror
              jag att man går över gränsen på ett sätt som är allvarligt. Skilj
              mellan offentligt och privat verksamhet i grund och botten.
            </seg>
          </u>
          <note type="speaker" n="f5152e10">
            Anf. 19 KENTH HÖGSTRÖM (s) replik:
          </note>
          <u who="Q5820955" xml:id="i-9f8bd8bad6d01a0a-2" n="40b2631b">
            <seg n="0b1f9b1b">
              Fru talman! Det här är en mycket intressant principiell debatt,
              anser jag, och den bör föras långt utanför den här kammaren. Vi
              är många här, även inom det socialdemokratiska lägret, som är
              stora anhängare av till exempel friskolor. Jag är en sådan.
            </seg>
            <seg n="24901587">
              Men jag kan för mitt liv inte se att det är någon rättvisa i
              det faktum att ett barn som är sju, åtta eller nio år, som blir
              satt i en friskola av föräldrar som har engagemang och lägger
              ned själ och hjärta i barnets skola och uppväxt, inte ska ha samma
              rättssäkerhet som andra barn, inte ska ha samma rätt att få sina
              betyg arkiverade under samma säkra former som barn som går i den
              offentliga skolan, inte ska ha samma möjlighet till insyn som
              barn i offentlig skola.
            </seg>
            <seg n="2fcd26f2">
              Här krävs det en diskussion även i de led som traditionellt sett
              vill öppna upp mer offentlig verksamhet för det privata. Det kan
              inte vara rimligt att ett barn som är sju, åtta eller nio år ska
              berövas sin rättssäkerhet på det sätt som i dag görs. Alltfler
              ungdomar söker sig uppenbarligen till friskolor av olika slag,
              med eller utan föräldramedverkan, men oftast under starka föräldrapåtryckningar.
              Då menar jag att det är lagstiftarens skyldighet att någonstans
              säkerställa rättssäkerheten för de eleverna för tid och evighet.
            </seg>
            <seg n="ce0d5200">
              Därför tycker jag att den här debatten är intressant principiellt.
              Den har inte nu ventilerats av Thomas Bodström specifikt, och
              det är en debatt som vi kan föra utan att den tar sin grund i
              betänkandet.
            </seg>
          </u>
          <note type="speaker" n="b6fad75d">
            Anf. 20 KERSTIN LUNDGREN (c) replik:
          </note>
          <u who="Q4964100" xml:id="i-274117a80919d445-4" n="bc2ae12d">
            <seg n="9c49436b">
              Fru talman! Rättssäkerhet självklart! Rättssäkerhet är en sak.
              Frågan är om rättssäkerheten garanteras med offentlighetsprincip
              och meddelarskydd. Det är ju fråga om att utsträcka offentlighetsprincipen
              till det privaträttsliga området som vi diskuterar. Rättssäkerhetsfrågor,
              arkivfrågor eller andra frågor får vi i så fall diskutera med
              Skolverket, även när det gäller uppföljning, godkännande och vilka
              grunder man ska ha för godkännande. Det är väl den diskussionen
              som ska föras i så fall, inte frågan om meddelarfrihet eller offentlighetsprincip
              inom det civilrättsliga området.
            </seg>
            <seg n="0ec9798d">
              Vad är nästa steg? Om en kommun handlar för 1 miljard är det
              många verksamheter som därmed är offentligt finansierade. I vissa
              fall handlar man tekniska tjänster, och i andra sammanhang handlar
              man vård, omsorg eller skola. Var sker gränsdragningen? Är det
              så att en aktör som börjar handla med den offentliga sektorn helt
              plötsligt ska omfattas av offentlighetsprincipen? Var drar man
              gränser?
            </seg>
            <seg n="8a1a250a">
              Den enda naturliga gränsen måste vara att medborgarna ska vara
              säkra på att det råder en offentlighetsprincip för den verksamhet
              som bedrivs inom den offentliga sektorn, av den offentliga sektorn
              själv, och som bedrivs i myndighetsform, för att man ska kunna
              ha en öppenhet i hela den verksamheten, som sköts av och för medborgarna.
              Men i övrigt när det gäller den privata sektorn civilrättsligt
              bör man inte röra i de här frågorna, för då tror jag att man kliver
              fel. Däremot kan man jobba med krav på Skolverket, krav på myndigheter
              eller krav på tillstånd men det är en annan sak för att stärka
              rättssäkerheten eller den enskildes möjligheter.
            </seg>
          </u>
          <note type="speaker" n="ce8b845d">
            Anf. 21 KENTH HÖGSTRÖM (s) replik:
          </note>
          <u who="Q5820955" xml:id="i-9f8bd8bad6d01a0a-3" n="40b2631b">
            <seg n="e77beda5">
              Fru talman! Det ska bli intressant att följa Kerstin Lundgren
              och se vad hon sedermera tänker göra av sitt uttalande i riksdagsarbetet.
              Jag har inte sett några sådana initiativ från Centern eller från
              något annat borgerligt parti om att öka genomlysningen, öka rättssäkerheten,
              förbättra arkivregler och annat för enskilda skolor. Men jag hoppas
              att du står för vad du säger nu. Då skulle det vara mycket enklare
              att försöka översätta rätt stora delar av det offentliga synsättet,
              för att säkerställa rättssäkerheten för elever inom de enskilt
              drivna skolorna.
            </seg>
            <seg n="78065d55">
              Samma sak gäller inom sjukvården. Här finns behov av översyn.
              Uppgifter ska vandra från en huvudman till en annan. Oftast bedrivs
              enskild verksamhet till exempel inom missbruksrelaterad behandling,
              och uppgifter ska kunna lämnas ut utan att man bryter starka sekretesspärrar
              till sjukvården i ett visst läge.
            </seg>
            <seg n="b1e399c8">
              Allt det där är svåravvägda frågor ja. Men det behöver genomlysas,
              när vi nu får en alltmer växande sektor som är allmänt finansierad,
              som har allmänt intresse men som är enskilt bedriven. Var och
              en måste förstå att när man ser att den sektorn växer krävs det
              översyn. Man kan inte dra ett absolut streck. Däremot är jag beredd
              att dra ett streck gentemot all annan enskild verksamhet, frånsett
              möjligen partiväsendet, som vi nyss har diskuterat behöver visa
              upp sig självt. Men det är en del av den civila sektorn och inte
              en del av den offentliga sektorn.
            </seg>
          </u>
          <note type="speaker" n="04518c6a">
            Anf. 22 HENRIK S JÄRREL (m):
          </note>
          <u who="unknown" xml:id="i-6d307bcf7d708215-0" n="84791d42">
            <seg n="6519ac03">
              Fru talman! Som framgått av den hittills förda debatten berörs
              i detta betänkande nr 14 frågan om att bland annat utsträcka meddelarfriheten
              för privatanställda och frågan om möjligheten att efterforska
              källor för det fall det kan göras sannolikt eller troligt att
              skyddade uppgifter läckt från någon myndighet.
            </seg>
            <seg n="02b1f768">
              Att jämställa meddelarfriheten för offentligt anställda med privatanställda
              är uppenbarligen en kinkig juridisk nöt, som flera utredningar
              inte har lyckats knäcka.
            </seg>
          </u>
          <note n="e9918bb7">
            Offentlighets- och sekretesskommittén har nu senast bland annat
            haft i uppdrag att se över de tystnadsplikter som bryter meddelarfriheten.
            Utredningens förslag remissbehandlas för närvarande fram till
            den 1 september i år, varefter beredning vidtar inom Justitiedepartementet.
          </note>
          <u who="unknown" xml:id="i-7a0d912545cf7fd7-0" n="84791d42">
            <seg n="9d607e98">
              Från Moderaternas sida finner vi det skäligt att nu avvakta den
              här processen, men vi har i ett särskilt yttrande i betänkandet
              ändå velat markera vår principiella hållning när det gäller att
              göra boskillnad mellan det offentliga och det privata.
            </seg>
            <seg n="02991c19">
              Meddelarfriheten ser vi i första hand som ett instrument för
              att skydda medborgarna mot olika former av övergrepp från den
              offentliga makten. Vi kan därför inte acceptera en ordning enligt
              vilken man utan vidare överför meddelarfriheten inom det offentliga
              livet till den privata sektorn. Det har i och för sig heller ingen
              nu föreslagit, men om man får tro justitieministern har regeringen
              kompassnålen inriktad mot att genom lagstiftning eller på annat
              sätt öppna upp för detta mer än vad som för närvarande redan finns
              i form av skydd för privatanställda som avslöjar brott eller särskilt
              allvarliga missförhållanden.
            </seg>
            <seg n="1c1cee2c">
              Vi moderater är inte övertygade om att man behöver utsträcka
              denna meddelarfrihet mer än vad som redan är fallet. Det är det,
              fru talman, som vi har velat markera genom detta vårt särskilda
              yttrande, men för övrigt ansluter vi oss till vad majoriteten
              har anfört i betänkandets olika delar.
            </seg>
          </u>
          <note type="speaker" n="e472da16">
            Anf. 23 INGVAR SVENSSON (kd):
          </note>
          <u who="Q1663473" xml:id="i-b9ee54271cbd4443-0" n="017e5b7f">
            <seg n="6821d2e2">
              Fru talman! Jag ska försöka att inte förlänga debatten alltför
              mycket, men när det gäller HBT-reservanterna funderade jag på
              att man egentligen borde börja i den grundläggande rättsnormen,
              nämligen regeringsformen, med ett substantiellt diskrimineringsskydd.
              Sedan kan man möjligtvis titta på om det behövs efterföljande
              lagstiftning till tryckfrihetsförordningen. Men på den punkten
              detta kommer vi att debattera senare under april visar det sig
              att vårt parti är ensamt när det gäller att få ett sådant här
              generellt substantiellt skydd i regeringsformen.
            </seg>
            <seg n="d7b6c5ca">
              Det är väldigt problematiskt om man hela tiden utvidgar den här
              hetsparagrafen i tryckfrihetsförordningen. Det har också Lagrådet
              påpekat. Var går gränsen när det gäller alla grupper som man vill
              forsla in i den här paragrafen?
            </seg>
            <seg n="a2b4b467">
              Fru talman! Jag satte upp mig på talarlistan eftersom jag förutsåg
              att Gustav Fridolin skulle ta upp djurpornografi och så vidare.
              Vi hade ju en liten debatt för något år sedan om de här frågorna.
            </seg>
            <seg n="7e2195f8">
              Det finns redan i dag i brottsbalken förbud mot att misshandla,
              överanstränga, vanvårda och på annat sätt otillbörligt utsätta
              djur för lidande. Man får alltså inte använda sig av djurplågeri,
              som det heter.
            </seg>
            <seg n="4556b113">
              Fram till 1944 var det också förbud mot tidelag, men man tog
              bort det för 60 år sedan. Vi har det berörde också Gustav Fridolin
              väckt en motion om att man ska titta på möjligheter att införa
              förbud mot tidelag i lagstiftningen. Det kommer att behandlas
              i miljö- och jordbruksutskottet. Det kommer väl senare. Men också
              när det gäller själva djurpornografidelen finns det faktiskt en
              lagstiftning i dag, dels i granskningslagen, dels i olaga våldsskildringsrubriceringen.
              Man får inte ha närgångna eller utdragna skildringar av grovt
              våld mot människor eller djur. Det var det som Gustav Fridolin
              var inne på tidigare. Han kände tydligen till att det förekom
              grovt sexuellt våld mot djur, men det är alltså straffbart, om
              det nu är korrekt benämning som Gustav Fridolin använder. I så
              fall kan man fundera över rättstillämpningen, men själva lagstiftningen
              är i sig tillräcklig.
            </seg>
            <seg n="bab5cfd1">
              Det är också väldigt svårt, tror jag, att förbjuda en beskrivning
              av en företeelse som är tillåten, till exempel tidelag. Man måste
              först påbörja processen med att titta på själva handlingen. Sedan
              får man diskutera om det är bra eller inte att ha en lagstiftning
              mot beskrivningen av den typen av händelse.
            </seg>
            <seg n="70a443d5">
              Det finns också en skillnad. Jag har tillsammans med Göran Magnusson
              han har gått ut nu suttit med och utrett barnpornografifrågorna.
              Där kan man säga att händelsen i sig är någonting som är kriminaliserat,
              men beskrivningen av en sådan händelse i bild är också en kränkning
              av barnet. Barnet kan ju uppleva en kränkning, men ett djur kan
              inte uppleva en kränkning på samma sätt. Händelsen i sig kan vara
              en kränkning för ett djur, men beskrivningen av händelsen kan
              inte upplevas av ett djur. Det finns ju en viss skillnad mellan
              djur och människor. Det är alltså en lite annorlunda lagstiftningsproblematik
              i det sammanhanget.
            </seg>
            <seg n="0d9ff305">
              Jag nöjer mig med detta, fru talman.
            </seg>
          </u>
          <note type="speaker" n="b4f35d78">
            Anf. 24 GUSTAV FRIDOLIN (mp) replik:
          </note>
          <u who="Q2029325" xml:id="i-21f93f3fcc39dbcf-5" n="6ade5982">
            <seg n="0a51250b">
              Fru talman! Jag vill till protokollet få noterat att jag inte
              har dragit några paralleller mellan barnpornografin och djurpornografin.
              Däremot har jag velat påpeka att många, bland annat det svenska
              veterinärförbundet, menar att problemet med djurpornografi och
              spridandet av djurpornografi leder till att problemet med sexuellt
              utnyttjande av djur ökar. Det är därför de här frågorna, precis
              som Ingvar Svensson faktiskt själv säger, intimt hänger samman.
              Det gäller såväl frågan om djurpornografi som den fråga som miljö-
              och jordbruksutskottet senare ska behandla.
            </seg>
            <seg n="a40c2f7c">
              Jag konstaterar också att i de rättsmål som Förbundet djurens
              rätt, det svenska veterinärförbundet och andra har försökt driva
              för att utnyttja i dag gällande lagstiftning, både vad gäller
              sexuellt utnyttjande av djur och vad som där finns inom brottsbalken
              och vad gäller pornografi som Ingvar Svensson berörde, har man
              inte lyckats. I dag fungerar det inte. Det brister i rättstillämpningen,
              och lagstiftningen är, menar man, för svag. Därför behöver den
              här förändringen göras.
            </seg>
            <seg n="216bfda4">
              Jag tycker inte att Ingvar Svenssons argumentation mot vår reservation
              egentligen håller. Den enda substantiella argumentation som jag
              uppfattade var att vi, eftersom vi inte ännu har lyckats förbjuda
              sexuellt utnyttjande av djur, inte ska förbjuda djurpornografin.
              Det blir någon form av moment 22-argumentation att säga att eftersom
              de i miljö- och jordbruksutskottet inte har löst det här ska inte
              vi i KU titta på det. Risken är att miljö- och jordbruksutskottet
              i sin tur säger samma sak. Där vill vi inte hamna, utan nu är
              det dags att vi alla som faktiskt är inblandade i den här frågan
              gör någonting. Då måste också vi i KU ta ett ansvar. Det är det
              som vår reservation handlar om.
            </seg>
          </u>
          <note type="speaker" n="4bfb5349">
            Anf. 25 INGVAR SVENSSON (kd) replik:
          </note>
          <u who="Q1663473" xml:id="i-b9ee54271cbd4443-1" n="017e5b7f">
            <seg n="81eee721">
              Fru talman! Det är ett intressant resonemang att djurpornografi
              stimulerar till våld mot djur. Det är ett bra resonemang. Då kan
              man också tänka sig att vanlig pornografi stimulerar till våldtäkt,
              men jag kan inte se någon reservation från Gustav Fridolin i den
              delen. Den analogin kan man använda i argumenteringen.
            </seg>
            <seg n="d5553235">
              Det är oerhört svårt att göra gränsdragningar när det gäller
              grundlagarna på yttrandefrihetsområdet, att hantera detta på ett
              väl avvägt sätt. Jag tog exemplet från Barnpornografiutredningen
              av den enkla anledningen att jag insåg hur oerhört svårt det är
              att åstadkomma en relevant lagstiftning på det här området. Vad
              är det egentligen vi vill förbjuda?
            </seg>
          </u>
          <note type="speaker" n="e9ed529a">
            Anf. 26 GUSTAV FRIDOLIN (mp) replik:
          </note>
          <u who="Q2029325" xml:id="i-21f93f3fcc39dbcf-6" n="6ade5982">
            <seg n="c47e4a8d">
              Fru talman! Jag vill försäkra Ingvar Svensson om att Miljöpartiet
              driver ett hårt arbete mot pornografi. Jag var också inne på det
              i det anförande jag hade. Någonstans måste man se vad som är de
              vettiga tillvägagångssätten när det gäller olika företeelser.
              Vad gäller vrångbilder och sexualiseringen i det offentliga rummet
              och pornografin driver vi ett arbete på många olika fält. Däremot
              kan vi inte se att det är intressant just utifrån den här utgångspunkten.
            </seg>
            <seg n="02018f1a">
              När det gäller djurpornografi och grova övergrepp mot djur lyssnar
              vi till sakkunskapen, Förbundet djurens rätt och Sveriges Veterinärförbund.
              Vi drar också själva slutsatsen att vi faktiskt måste se till
              att täppa till i lagstiftningen, så att de värnlösa djur som i
              dag utnyttjas får ett skydd genom att man ändrar i bestämmelserna
              i brottsbalken, som miljö- och jordbruksutskottet ska debattera,
              och ändrar djurpornografireglerna.
            </seg>
          </u>
          <note type="speaker" n="ddcc12a3">
            Anf. 27 INGVAR SVENSSON (kd) replik:
          </note>
          <u who="Q1663473" xml:id="i-b9ee54271cbd4443-2" n="017e5b7f">
            <seg n="57b7c266">
              Fru talman! Vi kommer att hjälpa till i miljö- och jordbruksutskottet.
              När väl den problematiken är löst får vi kanske återkomma till
              frågan om hur man beskriver detta.
            </seg>
          </u>
          <note type="speaker" n="3dc57c67">
            Anf. 28 ANDERS BENGTSSON (s):
          </note>
          <u who="Q4753726" xml:id="i-e57a9bbcd348a55b-0" n="dd1da13f">
            <seg n="2f67bec2">
              Fru talman! Debatten i dag i kammaren handlar om tryck- och yttrandefrihet,
              om olika gruppers rätt att skyddas mot kränkningar, hatpropaganda
              och hets på olika sätt. Det sker med anledning av några motioner
              från Socialdemokraterna, Folkpartiet och Miljöpartiet om hets
              mot transpersoner.
            </seg>
            <seg n="e3bfbc79">
              Motionerna är mycket bra och tänkvärda. De tar upp den problematik
              som finns kring att vara annorlunda enligt den norm som råder
              i samhället. Jag tycker att debatten mer, framför allt i samhället
              i stort, skulle handla om den gällande norm vi har just nu. Det
              är den som bestämmer ramarna för vad som är okej eller inte. Tyvärr
              är det den som också ger jordmånen och näringen för de grupper
              som vill förfölja och trakassera det som anses avvikande.
            </seg>
            <seg n="bcb537dd">
              Normen i dagens Sverige säger att för att passa in ska man vara
              man, vit, medelklass, heterosexuell, kristen och funktionsduglig.
              Vi vet att mycket av samhället styrs och påverkas utifrån denna
              chimära bild av det normala. Det handlar om medier och näringsliv.
              Men också mycket av lagstiftningen och myndighetsutövningen utgår
              från den rådande normen.
            </seg>
            <seg n="65be0495">
              Trots att den finns och att de flesta av oss är medvetna om den
              är det inget som är lagstiftat. Det är inte skrivet i sten eller
              uppgrävt ur någon tusenårig fornlämning där det står att det ska
              vara så här. Det är ett antal traditioner, fördomar, regler och
              uråldriga seder som lett fram till det samhälle vi har i dag och
              där vi ser att många känner sig utanför, diskrimineras och även
              i vissa fall misshandlas och hotas.
            </seg>
            <seg n="89433502">
              Debatten borde handla mer om detta, att låta alla människor få
              vara sig själva, få utrymme i samhället, få utveckla sina talanger
              och få de jobb de är kvalificerade för. Men det mest grundläggande
              är att man ska slippa att bli trakasserad och misshandlad bara
              för att man till exempel bär kläder som inte stämmer in på den
              förväntade normen.
            </seg>
            <seg n="d54d100f">
              Fru talman! Vi måste bryta ned normer som stänger ute människor
              och ger grogrund för hatbrott. Jag hoppas att jag får med mig
              alla riksdagens partier i detta viktiga arbete.
            </seg>
            <seg n="37fc35a6">
              I den nu gällande hetslagen har riksdagen fört in att det inte
              är tillåtet att hetsa mot människor på grund av sexuell läggning
              såsom heterosexualitet, bisexualitet och homosexualitet. Utskottsmajoriteten
              anser att det räcker. Alla, oavsett böjelse eller identitet, har
              någon av dessa läggningar. Därför är det tillräckligt.
            </seg>
            <seg n="0e94b20d">
              Vi säger inte att transpersoner i detta fall är mindre skyddsvärda.
              Vi vet att det finns tendenser som pekar på att hatbrotten mot
              till exempel homosexuella transpersoner har ökat. Regeringen följer
              detta noga och har gett Statens folkhälsoinstitut i uppgift att
              utreda hälsan för bland annat transpersoner. Där tittar man även
              på brottsligheten mot de här grupperna. Det ska vara klart senast
              hösten 2005. Utskottet avstyrker därför motionerna i detta avsnitt.
            </seg>
            <seg n="c2c32d3b">
              Fru talman! Jag vill också nämna något om djurpornografi. Låt
              mig först slå fast att ingen här tycker att det är rätt att plåga
              djuren. Djuren kommer alltid i underläge i en sådan situation.
              Men som är sagt ett flertal gånger tidigare från talarstolen i
              dag är detta något som måste och ska regleras i djurskyddslagen.
              Om den inte är tillräcklig är jag den förste att hålla med om
              att den måste ses över. Men det ligger på miljö- och jordbruksutskottet.
              Jag kommer att följa frågan själv för att se hur det faller ut
              där.
            </seg>
            <seg n="c18d2513">
              Jag vill undvika en stigmatisering och skuldbeläggning i debatten.
              Jag hörde det lite i den allmänna debatten, och jag hör det här
              i kammaren, att det är så lätt att skuldbelägga de människor som
              har den här böjelsen. Det är viktigt att undvika det. Handlingen
              ska fördömas. Den kan vi lagstifta emot, men vi får undvika en
              stigmatisering och skuldbeläggning av de här människorna. Djuren
              ska skyddas mot utnyttjande och lidande.
            </seg>
          </u>
          <note n="ab4831d9">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" n="6a1605e1">
            Anf. 29 HELENA BARGHOLTZ (fp) replik:
          </note>
          <u who="Q4937530" xml:id="i-5c80f541d8f420dd-3" n="a0e13529">
            <seg n="e2f1b5d6">
              Fru talman! Jag ryckte till när jag hörde Anders Bengtsson tala
              om att man ska anmärka på beteenden men inte skuldbelägga personer
              som ägnar sig åt ett visst beteende. Det tycker jag är jätteintressant
              sett ur den aspekt som jag särskilt lyfte fram, nämligen pornografin.
            </seg>
            <seg n="7b1e188f">
              Eftersom jag gärna vill ha en debatt med män om pornografifrågor
              undrar jag hur Anders Bengtsson ser på det här. Det finns alltså
              ingen skuld i själva utnyttjandet av kvinnor som det kommer till
              uttryck i pornografin och köp av sexuella tjänster? Kan jag få
              en liten kommentar, tack.
            </seg>
          </u>
          <note type="speaker" n="f2081082">
            Anf. 30 ANDERS BENGTSSON (s) replik:
          </note>
          <u who="Q4753726" xml:id="i-e57a9bbcd348a55b-1" n="dd1da13f">
            <seg n="87d5ec28">
              Fru talman! Jag tycker att Helena Bargholtz höll ett alldeles
              lysande anförande tidigare om sin syn på pornografi. Jag kan i
              stora delar hålla med. Det är samma sak i den debatten. Jag deltar
              gärna i diskussionen om pornografi överlag. Helena Bargholtz gör
              helt rätt i att lyfta upp frågan till en större fråga än just
              bara djurpornografi. Vi kan inte bara ta en pornografisk sak i
              taget. Jag håller med om att vi måste ha en större diskussion.
              Det var det den tidigare delen i mitt anförande gick ut på. Vi
              måste titta på normen i stället. Vad är det som styr det här samhället?
              Vad är det som gör att vissa grupper utnyttjas, att vissa grupper
              inte kommer in i samhället, att vissa grupper misshandlas och
              utnyttjas på olika sätt? Den debatten och den diskussionen är
              mycket intressant. Den kan vi gärna delta i.
            </seg>
          </u>
          <note type="speaker" n="ffced46b">
            Anf. 31 HELENA BARGHOLTZ (fp) replik:
          </note>
          <u who="Q4937530" xml:id="i-5c80f541d8f420dd-4" n="a0e13529">
            <seg n="e65a6154">
              Fru talman! Jag vill tacka Anders Bengtsson för berömmet för
              mitt anförande. Vi kämpar för samma sak. Jag vill gärna hoppas
              att även Socialdemokraterna har en intensiv debatt om detta. Jag
              antar att ni har det eftersom ni har ledamöter som har motionerat
              om frågan.
            </seg>
          </u>
          <note type="speaker" n="f53acc60">
            Anf. 32 ANDERS BENGTSSON (s) replik:
          </note>
          <u who="Q4753726" xml:id="i-e57a9bbcd348a55b-2" n="dd1da13f">
            <seg n="60a3fe4c">
              Fru talman! Jag kan garantera att om det är något parti som har
              diskussioner när det gäller till exempel prostitution är det vi.
              Vårt kvinnoförbund var väldigt långt framme och lyckades driva
              igenom lagen om förbud mot prostitution. Som Helena Bargholtz
              nämnde har vi också ett antal motioner när det gäller pornografi.
              Socialdemokraterna deltar alltid i diskussionen när det gäller
              sexuellt utnyttjande, kvinnors underordnande, transpersoners underordnande
              och homosexuellas underordnande. På alla de punkterna deltar Socialdemokraterna
              och vårt kvinnoförbund i varje debatt och varje diskussion. Det
              kan Helena Bargholtz vara övertygad om.
            </seg>
          </u>
          <note n="101b93d7">
            Föredrogs
          </note>
          <note n="aa924e4c">
            Överläggningen var härmed avslutad.
          </note>
          <note n="37ee3b96">
            10 § Reklamtid i TV
          </note>
          <note type="speaker" n="d4b9dec9">
            Anf. 33 HENRIK S JÄRREL (m):
          </note>
          <note n="03e3c9b9">
            Fru talman! I KU:s betänkande nr 16 behandlas regeringens förslag
            om vissa ändringar i radio- och TV-lagen rörande reklamtidens
            längd och placering i sändningen.
          </note>
          <u who="unknown" xml:id="i-7a0d912545cf7fd7-1" n="84791d42">
            <seg n="0f5d06b1">
              Vi moderater förhåller oss av princip kallsinniga till den här
              formen av regleringar. Vi menar att det rimligen borde vara upp
              till varje programföretag att självständigt få bedöma hur mycket
              av sändningstiden som ska upptas av reklam och när den ska få
              förekomma i sändningarna, dock med hänsyn till de yttrandefrihetsrättsliga
              bestämmelserna. Publikens krav skulle nämligen ganska snart döma
              ut ett programbolag som sände mer reklam än sevärda program. Utan
              någon publik blir det heller inte intressant att sända reklam,
              och därmed undergrävs också formerna för finansieringen av en
              sådan programkanal. Här finns alltså en ganska effektiv självreglerande
              kraft i form av en kritisk publik.
            </seg>
            <seg n="966d5ec6">
              Särskild hänsyn föreskrivs redan i dag mot vissa tittargrupper,
              till exempel barn, och det är rimligt.
            </seg>
            <seg n="09fe7a0c">
              Vi anser dock, med bifall till reservation 1, att regeringens
              förslag till nya undantagsregler, som vi alltså behandlar i det
              här betänkandet, om när gränsen för mängden tillåten reklam under
              en sammantagen sändningstimme får överskridas bör avslås.
            </seg>
            <seg n="7b24f9b8">
              I konsekvens med detta vårt resonemang föreslår vi till yttermera
              visso i reservation 2 att vad som i dag regleras i radio- och
              TV-lagen rörande reklamsändningars omfattning och frekvens också
              bör avskaffas.
            </seg>
            <seg n="1130b487">
              Europeiska gemenskapen har, enligt vår mening onödigtvis, genom
              ett TV-direktiv lagt sig i hur TV-bolagen sätter samman sitt programutbud,
              exempelvis hur stor andel av utbudet som ska utgöras av europeiska
              program och hur man reglerar mängden reklam i sina sändningar.
              Vi anser snarare att EU bör sträva efter en utvidgning av den
              inre marknaden och ett avskaffande av offentliga monopol. Programföretagen
              borde därför inom ramen för respektive lands yttrandefrihetsrättsliga
              lagstiftning i allt väsentligt fritt få förfoga över programinnehållet.
            </seg>
            <seg n="c79fded8">
              Vi moderater föreslår följaktligen, tillsammans med Folkpartiet,
              i reservation 3 att regeringen bör verka för att EG:s TV-direktiv
              avskaffas.
            </seg>
            <seg n="9da3732d">
              För tids vinnande nöjer jag mig dock som sagt, fru talman, med
              att yrka bifall till reservation 1.
            </seg>
          </u>
          <note type="speaker" n="b2b330f4">
            Anf. 34 HELENA BARGHOLTZ (fp):
          </note>
          <u who="Q4937530" xml:id="i-5c80f541d8f420dd-5" n="a0e13529">
            <seg n="83f5566d">
              Fru talman! Vi i Folkpartiet vill ha ett smalare men vassare
              EU. Det innebär att onödiga uppgifter ska bort från EU och att
              olika frågor ska behandlas på rätt nivå. Detta är i högsta grad
              tillämpligt när det gäller de här förslagen om direktiv för TV.
              Vi vill alltså inte ha ett gemensamt EG-direktiv, men vi kan tänka
              oss att ha någon typ av riktlinjer på nationell nivå.
            </seg>
            <seg n="ca1d5214">
              Det är skälet till att vi stöder den proposition som riksdagen
              nu ska ta ställning till. Vi har dock, precis som Henrik Järrel
              sade, i en reservation pekat på att vi inte vill ha EG:s TV-direktiv.
            </seg>
            <seg n="be85b781">
              När man läser utskottsutlåtandet om EG:s TV-direktiv kan man
              se, vilket är rätt intressant, att det tydligen finns en tveksamhet,
              kanske inte så mycket till själva TV-direktiven som sådana men
              till den utformning de har fått. Europeiska kommissionen har överlämnat
              en rapport, den 6 januari förra året, om detta. Man har också
              antagit slutsatser om att det behöver göras en översyn av EG:s
              TV-direktiv. Dock ska man vara väldigt försiktig och göra omfattande
              förberedelser innan man kommer med några förslag när det gäller
              direktivet. Naturligtvis måste man också ta hänsyn till utvecklingen
              och marknaden.
            </seg>
            <seg n="09c66003">
              Tyvärr slår man inte redan nu fast att det inte ska vara några
              TV-direktiv från EU, utan man kommer tydligen att fortsätta att
              fundera på detta. Jag önskar att man kommer fram till, och jag
              skulle gärna se att Sveriges regering verkade för, att man helt
              enkelt tar bort de här direktiven och säger att detta är en nationell
              fråga som vi själva ska få bestämma över.
            </seg>
            <seg n="e5142148">
              Med detta, fru talman, vill jag yrka bifall till reservation
              3 som vi har gemensamt med Moderaterna.
            </seg>
          </u>
          <note type="speaker" n="06c4f013">
            Anf. 35 GUSTAV FRIDOLIN (mp):
          </note>
          <u who="Q2029325" xml:id="i-21f93f3fcc39dbcf-7" n="6ade5982">
            <seg n="69396735">
              Fru talman! Bakgrunden till det betänkande vi nu debatterar är
              en proposition från regeringen som efterlysts av konstitutionsutskottet.
              Propositionen går i korthet ut på att man ska ge flexibilitet
              för reklamfinansierade TV-kanaler som lyder under radio- och TV-lagen
              läs: TV 4 så att dessa kan flytta reklam vid direktsändningar
              av sportevenemang och annat som inte är lätt för kanalen att planera.
              Detta är en god och efterlängtad reform som talare såväl före
              som efter mig kommer att ge stöd till. Jag vill dock understryka
              att reformen nu ger oss politiker en möjlighet att kraftfullt
              markera mot TV 4:s ständiga avbrott för reklam i långfilmer och
              längre program, en möjlighet som utskottets majoritet nu helt
              verkar försitta.
            </seg>
            <seg n="997a6bdf">
              Fru talman! Att inte sända reklam i en långfilm handlar om respekt
              för dem som arbetat med filmen. En hårt arbetande regissör, seriös
              skådespelare eller konstnärlig producent ska inte behöva se sitt
              alster bli avbrutet av reklam för blöjor, lättöl och tamponger.
            </seg>
            <seg n="0d8d4eb9">
              I ett upprop från Sveriges främsta regissörer som publicerades
              under 2002 kan man läsa bland annat följande:
            </seg>
            <seg n="105cbe69">
              Är reklamavbrott i långfilmer kränkande det begrepp som upphovsrättslagen
              använder för att beskriva förvanskande tillägg som gjorts utan
              medgivande av konstnären själv? Ja, de är kränkande och en förolämpning
              både mot oss som står bakom filmerna och mot publiken, som inte
              heller blivit tillfrågad. Varje film, oavsett genre, oavsett upphovsmän
              eller producent är ett verk, på samma sätt som en symfoni, ett
              konstverk eller en roman. De är alla avsedda att upplevas i det
              skick de skapats och på inget annat sätt.
            </seg>
            <seg n="bf62c427">
              Det finns många olika slags författare, regissörer och producenter,
              men vårt gemensamma mål är att berätta en historia och ge publiken
              en upplevelse. Varje filmverk är resultatet av många människors
              arbete, oftast under flera år. Publiken har rätt att själv bilda
              sig en uppfattning om filmen utan att behöva störas av förvanskningar
              från intressen som inte från början deltagit i utformningen.
            </seg>
            <seg n="3ac302e6">
              Som biopublik räknar vi med att biomaskinisten ska ha ställt
              in skärpan, vi vill slippa en alltför högljudd granne i salongen
              och vi kan ofta uppskatta reklamfilmerna, för de ligger ju som
              bekant innan filmen börjar. Vi väntar oss alltså en obruten upplevelse,
              precis som vi vill lyssna till en symfoni utan reklamspottar mellan
              andra och tredje satsen, en målning utan ovidkommande produktinformation
              och en roman utan tjugo sidor annonser i mitten.
            </seg>
            <seg n="0a1c8a3e">
              Detta ostörda möte mellan filmskapare och publik borde vara självklart
              även i tv-sammanhang. Men så är det tyvärr inte längre.
            </seg>
            <seg n="1f512cbd">
              Vi filmskapare ser alltså reklamavbrott i filmverk som ett oacceptabelt
              intrång i upphovsrätten.
            </seg>
            <seg n="59828f71">
              Fru talman! Miljöpartiet kritiserade de lagändringar som trädde
              i kraft i april 2002 för att de inte tillräckligt klart definierade
              när det var tillåtet att avbryta TV-program för annonser. Det
              klargjordes aldrig i vilka avseenden annonsavbrott skulle kunna
              anses vara kränkande. De processer som har startat har inte heller
              fått önskvärd effekt. I stället framstår det som allt tydligare
              att TV-bolagen har rätt att avbryta långfilmer, trots de kränkningar
              av rättighetsinnehavaren eller personerna bakom filmen som detta
              innebär.
            </seg>
            <seg n="f9fbfd54">
              Fru talman! Att slippa reklamavbrott i långfilmer eller längre
              TV-program är också en konsumentfråga. TV-tittaren har rätt att
              avnjuta ett längre program eller en långfilm utan att ständigt
              bli störd av propaganda för att konsumera än det ena, än det andra.
            </seg>
            <seg n="8e164fe3">
              Frågan om reklamavbrott i längre program är inte ny. TV 4:s särskilda
              ställning ger staten rätt att ställa vissa krav till skydd för
              konsten och konsumenterna. Ett sådant krav är detta: att inte
              avbryta filmer eller längre program med reklam.
            </seg>
            <seg n="bd9c8a50">
              Tidigare var vi och regeringen överens om detta. Då fanns det
              ett förbud som konsekvent saboterades genom att de längre programmen
              avbröts med korta inför-program. Sålunda avbröts långfilmer en
              fredag först med reklam, därefter med Inför Bingolotto och sedan
              med lite reklam igen. Regeringen och övriga partier backade inför
              detta ofog och gav kanalen laglig rätt att avbryta längre program.
              Att backa för dem som kringgår lagar är sällan en bra strategi,
              inte heller i detta fall. I stället skulle man givetvis i lagen
              klart ha definierat vad som är ett program.
            </seg>
            <seg n="d4f8bc90">
              Fru talman! I reservation 4 kräver Miljöpartiet att den utvidgade
              rätten för reklamkanaler att anpassa sina reklamavbrott efter
              sportevenemang och dylikt kompletteras med en återgång till de
              gamla reglerna om reklam i långfilmer och andra långa sändningar.
              Övriga partier borde gå med på vårt krav och ge oss alla rätten
              att njuta av en långfilm på TV 4 utan att störas av vare sig Inför
              ditten-datten eller ändlösa reklampauser. Därför yrkar jag bifall
              till reservation 4 under punkt 4 om återgång till de regler som
              gällde före april 2002 om annonser i TV-program. I övrigt yrkar
              jag bifall till utskottets förslag till ställningstagande.
            </seg>
          </u>
          <note type="speaker" n="9efdd9a2">
            Anf. 36 KENTH HÖGSTRÖM (s):
          </note>
          <u who="Q5820955" xml:id="i-9f8bd8bad6d01a0a-4" n="40b2631b">
            <seg n="e130f0e8">
              Herr talman! Det här betänkandet har sin grund i att utskottet
              självt har efterlyst från regeringen en bättre anpassad tidsordning
              för hur reklam får sändas i markbunden television. När regeringen
              väl kommit tillbaka med en proposition tycker en majoritet i utskottet
              att det är en bra anpassning. Det ger en något ökad möjlighet
              för det sändande företaget att anpassa sina reklaminslag efter
              belägenhet. Särskilt gäller detta vid direktsända sportevenemang
              eller större arrangemang.
            </seg>
            <seg n="74577cfe">
              Det är alltså en bred majoritet som samlats kring utskottets
              betänkande i det avseendet. Så gott som alla länder som vi umgås
              med i vår kulturkrets, främst inom den europeiska unionen, har
              regler för reklaminslag i TV-sändningar till skillnad från Amerikas
              förenta stater där det är mer fritt, eller till och med helt fritt.
            </seg>
            <seg n="a41606a2">
              Således är den svenska ståndpunkten här inte unik på något sätt.
              Därför är det mycket förvånande att Moderata samlingspartiet säger
              sig vilja avskaffa alla dessa regler för reklamsändning i svensk
              television. Där skiljer sig Moderata samlingspartiet från samtliga
              andra riksdagspartier i Sverige och från hur det är i samtliga
              andra nationer i vår kulturkrets.
            </seg>
            <seg n="3e688c2d">
              Jag funderar på vad det kan bero på. Är det så att man vill ha
              en anglosaxifierad television av det snitt som USA har där reklamen
              helt och hållet har tagit över från programinnehållet och där
              alla tävlar om ungefär samma snuttifieringskonstart?
            </seg>
            <seg n="b6de1224">
              Ännu mer förvånande anser jag att det är att två så erkänt värdekonservativa
              personer i Moderata samlingspartiet som Henrik S Järrel och Nils
              Fredrik Aurelius slår följe med nyliberala avregleringsivrare,
              något som kommer till uttryck i reservation 3. Man vill avskaffa
              EU-direktivet, som försöker säkerställa inhemsk produktion och
              den egna nationens språkkrets.
            </seg>
            <seg n="7eb87062">
              Såvitt jag förstår var detta från början en fransk ståndpunkt.
              Den omfattas av väldigt många konservativa partier ute i Europa
              för att säkerställa inhemsk TV-produktion, inhemskt drama och
              inhemskt språk samt dra en gräns mot det engelska språket och
              de amerikanska filmerna i någon mening. Ärligt talat har jag utifrån
              hur jag känner Henrik S Järrel och Nils Fredrik Aurelius, vilken
              förresten inte finns här i kammaren nu, svårt att förstå i övrigt
              hyllar ni ju i många avseenden svenska traditioner, det svenska
              språket, svensk ceremoni och annat att ni slår följe med nyliberala
              avregleringsivrare på det här området. Detta är mycket förvånande.
            </seg>
            <seg n="2cabcc1d">
              Den europeiska unionen har tillsammans med radiounionen och TV-unionen
              kommit överens om att försöka utveckla en inhemsk produktion,
              främst inom public service -företagen men även där sådana inte
              finns inom den marksända televisionen till exempel därför att
              man slår vakt om och försöker lyfta exempelvis konstnärlig verksamhet,
              upphovsrättsliga frågor och det inhemska språkets värdighet att
              stå emot den alltmer anglosaxifierade tid vi lever i. EU försöker
              alltså forma ett direktiv som vi har att förhålla oss till. Väldigt
              många omfattar och uppskattar att unionen försöker göra sin röst
              hörd på detta område. Jag är förvånad över att Henrik S Järrel
              och Nils Fredrik Aurelius inte tycker detsamma som vi.
            </seg>
            <seg n="3244ce52">
              I varje fall yrkar jag bifall till utskottets förslag i betänkandet,
              som jag tycker i allt väsentligt är bra, och avslag på de reservationer
              som finns i betänkandet.
            </seg>
          </u>
          <note type="speaker" n="70061726">
            Anf. 37 HENRIK S JÄRREL (m) replik:
          </note>
          <u who="unknown" xml:id="i-172d8c0c12b27272-0" n="84791d42">
            <seg n="c8e15ea9">
              Herr talman! Jag är numera fullt övertygad om att Kenth Högström
              är väldigt överraskad av att jag och den i kammaren för närvarande
              frånvarande Nils Fredrik Aurelius har accepterat tågordningen
              i fråga och gärna vill avskaffa den här typen av lagstiftning.
              Kenth Högström upprepade sin förvåning inte mindre än tre gånger
              i sitt anförande. Det får väl tas till intäkt för att han verkligen
              är förvånad.
            </seg>
            <seg n="06f64c54">
              Jag vill bara säga att rågången mellan mig kanske också Nils
              Fredrik och Socialdemokraterna i denna fråga möjligen är att vi
              betror den enskilde möjligheten att bedöma vad han eller hon vill
              se och höra som större än lagstiftarens förmåga att avgöra vad
              han eller hon ska se och vad som möjligen ska avbrytas i form
              av reklaminslag. Vi tror helt enkelt att den enskilde är kapabel
              att välja vad han eller hon vill se eller höra.
            </seg>
            <seg n="6f725e7d">
              När det gäller EG-direktivet menar vi att det är en onödig klåfingrighet
              i en del andra sammanhang som EG och EU ägnar sig åt. Det här
              är ett område som inte behöver omfattas av övernationella regleringar,
              i varje fall vad avser reklamtiden.
            </seg>
            <seg n="862a5be2">
              Programföretagen har största kompetensen att avgöra hur de vill
              sätta samman sina program. Jag återkommer till vad jag sade i
              mitt huvudanförande: Det programföretag som sänder mer reklam
              än lockande program kan inte bli särskilt långlivat. Det behövs
              nämligen intressanta program för att locka publik. Blir det ingen
              publik, då blir det förmodligen heller inga som kommer att se
              så mycket reklam. Då bortfaller också den viktiga finansieringskällan.
              Fortfarande, kan man säga, ligger ett slags marknadsekonomisk
              bedömning bakom detta som den enskilde tittaren eller lyssnaren
              gör.
            </seg>
          </u>
          <note type="speaker" n="ecf6fff1">
            Anf. 38 KENTH HÖGSTRÖM (s) replik:
          </note>
          <u who="Q5820955" xml:id="i-9f8bd8bad6d01a0a-5" n="40b2631b">
            <seg n="1f8f785e">
              Herr talman! Henrik S Järrel blandar nog ihop korten rätt kraftigt
              här. När det gäller min förvåning, som jag nu upprepar för fjärde
              gången, över att Henrik S Järrel och Nils Fredrik Aurelius såsom
              värdekonservativa personer hamnade i samma fålla som nyliberala
              avregleringsivrare detta uttryckt i reservation 3 handlar det
              inte om reklamtiden, utan det handlar om värnet av de europeiska
              produktionsresurserna och de europeiska språken.
            </seg>
            <seg n="e8bc1479">
              Det var på den punkten som jag uttryckte förvåning. Det gällde
              inte att Moderaterna vill avreglera reklamtid. Jag har viss förståelse
              för att ni från er utgångspunkt tycker att vi kan ha fritt fram
              för reklam överallt, hur som helst och när som helst. Där hyser
              jag ingen förvåning, utan där yrkar jag bara avslag med den mycket
              kraftiga motiveringen att alla länder som samverkar i den europeiska
              televisionsunionen har regler för hur mycket reklam som ska få
              förekomma i marksänd television.
            </seg>
            <seg n="ac700f6c">
              Så länge alla tycker att det är bra att någorlunda reglera detta
              har jag kanske lite svårt att se poängen med det ni för fram om
              att fritt avskaffa reklamtidsreglerna. Men det är inte det som
              min förvåning gäller, utan förvåningen gäller att ni inte accepterar
              EU-direktivet, för detta är tillkommet jag säger det återigen
              för att skydda, värna och säkerställa en viss inhemsk televisionsproduktionskraft
              i de berörda länderna och för att i någon mening skydda det egna
              språket. Där är jag förvånad.
            </seg>
          </u>
          <note type="speaker" n="e58ed531">
            Anf. 39 HENRIK S JÄRREL (m) replik:
          </note>
          <u who="unknown" xml:id="i-172d8c0c12b27272-1" n="84791d42">
            <seg n="c71e19a2">
              Herr talman! Det är den protektionistiska tankegången att man
              ska reglera fram den inhemska produktionen som vi vänder oss emot.
              Det är fortfarande så att de nationella televisionsbolagen men
              också de privata kommersiella bolagen nationellt måste få, tycker
              vi, avgöra vilka program de i första hand vill satsa sina programmedel
              på. Det ska inte kvoteras fram.
            </seg>
            <seg n="51917441">
              Det är alldeles riktigt som Kenth Högström säger att det framför
              allt är på franskt initiativ som man har tagit fram kraven på
              att andelen inhemsk produktion och så vidare ska regleras i EG:s
              TV-direktiv. Vi tycker att detta fortfarande måste få vara upp
              till publiken att avgöra. Det är ju fritt vilka program man tittar
              på. Även om program är så att säga minimikvoterade är man ju inte
              garanterad att folk tittar mer på dem, utan folk måste få en ökad
              valfrihet. Den vill vi slå fast och värna om. Att värna om valfriheten
              är i sig inte särskilt nyliberalt, utan det är en ganska värdekonservativ
              ståndpunkt som man kan inta utan regleringsiver.
            </seg>
          </u>
          <note type="speaker" n="4357313c">
            Anf. 40 KENTH HÖGSTRÖM (s) replik:
          </note>
          <u who="Q5820955" xml:id="i-9f8bd8bad6d01a0a-6" n="40b2631b">
            <seg n="a356ffa7">
              Herr talman! Jag hörde någonstans att Henrik S Järrel i detta
              avseende svajar en aning i sin trofasthet till det sagda. Jag
              tror nämligen att Henrik S Järrel mycket väl förstår varför det
              här kravet och direktivet har tillkommit.
            </seg>
            <seg n="a061fcae">
              Det är nämligen så här i vår anglosaxifierade tid att den absoluta
              merparten av all producerad musik och all producerad film i den
              västliga kulturkretsen är kommen ur amerikanska produktionsbolag
              och amerikanska distributionsföretag. Dessutom, och det säger
              jag ingenting om, är de mycket skickliga i Amerika i att göra
              TV-program. De har levt med TV längre än något annat land. Men
              om inte de stora kulturnationerna i Europa samtidigt värnar om
              sin produktionskapacitet och garanterar någon typ av mångfald
              i sina programsändningar, är risken naturligtvis uppenbar att
              det amerikanskt producerade tar över helt och hållet. Det är därför
              som det här EU-direktivet har kommit. Och det omfattas inte bara
              av den franska ståndpunkten, utan italienare, spanjorer, engelsmän
              till och med, tyskar och holländare har tyckt att det behövs ett
              skydd för den inhemska produktionen, den inhemska kapaciteten
              och det inhemska språkets värde. Jag tycker att det är en begriplig
              och respektabel ståndpunkt att skapa ett utrymme för mångfald
              i de nationella televisionskanalerna.
            </seg>
            <seg n="4f2ec1ff">
              Det är upp till tittarna att avgöra vad som är bra, men jag tror
              att många tittare runtom i Europa uppskattar att det fortfarande
              finns program, rätt många sådana, som distribueras på det egna
              språket och utan textremsor eller dubbning.
            </seg>
          </u>
          <note type="speaker" n="4cffaa27">
            Anf. 41 HELENA BARGHOLTZ (fp) replik:
          </note>
          <u who="Q4937530" xml:id="i-5c80f541d8f420dd-6" n="a0e13529">
            <seg n="e0e04114">
              Herr talman! Jag noterar med viss förvåning att Kenth Högström
              inte är det minsta förvånad över att jag finns med på reservation
              nr 3 som vi diskuterar, utan jag tillhör tydligen gänget nyliberala
              avreglerare, som Kenth Högström talar om.
            </seg>
            <seg n="dba8dc47">
              Jag vill dock säga att vi ska komma ihåg att de TV-direktiv som
              vi nu har är minimiregler. Som jag sade i mitt anförande är man
              från EU:s sida medveten om att man måste göra en översyn av direktiven.
              De nuvarande direktiven har tydligen varit svåra att genomföra
              eftersom man nu säger att man ska göra en översyn av dem och att
              man kommer att göra omfattande förberedelser. Det är väl bra,
              men det bästa vore onekligen om man kom fram till att man inte
              alls ska ha dem.
            </seg>
            <seg n="23dc4243">
              Jag vet också att det är Frankrike som har varit pådrivande i
              engagemanget för direktiven därför att fransmännen känner att
              de hamnat i bakvattnet i förhållande till den anglosaxiska världen
              när det gäller TV-verksamhet. Jag tror inte att fransmännen är
              lika engagerade i att svensk produktion ska komma ut på samma
              sätt som fransk produktion, men det kanske var lite elak misstänksamhet.
            </seg>
            <seg n="8bc2a657">
              Det som gör att Kenth Högström inte ser mig som den värsta formen
              av nyliberala avreglerare är kanske att vi från Folkpartiet stöder
              den här propositionen. Vi gör det därför att vi tycker att man
              kan klara de här frågorna på nationell nivå. Jag tycker att vi
              ska ha vissa regler, och det är väl bra det som kommer från regeringen.
              Men låt oss sköta det här själva. Vi behöver inte ha EU däruppe
              som talar om för oss hur vi ska göra. Jag har tilltro till att
              vi klarar det här själva, och låt oss göra det.
            </seg>
          </u>
          <note type="speaker" n="f730828a">
            Anf. 42 KENTH HÖGSTRÖM (s) replik:
          </note>
          <u who="Q5820955" xml:id="i-9f8bd8bad6d01a0a-7" n="40b2631b">
            <seg n="5ca2221d">
              Herr talman! Nej, jag är inte förvånad över att Helena Bargholtz
              och folkpartisterna har hamnat i den här fållan i just denna fråga.
              Däremot är jag tacksam för att ni inte anslöt er till Moderaterna
              i reservationerna 1 och 2 och tillerkänner nationen egna rättigheter
              att reglera reklamtid i marksänd television. Så det är både och:
              Jag är inte förvånad när det gäller reservation 3, och jag uppskattar
              er ståndpunkt och att ni har hamnat i samma läger som vi när det
              gäller synen på reklam-TV.
            </seg>
            <seg n="8ecec103">
              Helena Bargholtz tar upp den franska ståndpunkten. Men, återigen,
              det är inte bara den franska ståndpunkten som har kommit till
              uttryck. Det är också italienare, spanjorer, engelsmän och tyskar
              som anser att man ska ha en garanti för inhemsk produktion, även
              om det är Frankrike som ytterst har tagit initiativet, mycket
              naturligtvis för att värna det egna språket som de anser vara
              större, finare och bättre än de flesta andra språk. Men det faller
              också till vår fördel, därför att då måste vi också iaktta respekt
              i Sverige vad gäller att säkerställa produktionskapacitet, inte
              minst inom public service -företagen.
            </seg>
            <seg n="92f106aa">
              Förresten, Helena Bargholtz, jag börjar bli allt mindre förvånad
              över vad som händer i Folkpartiet. Jag satt med i Digitalradiokommittén
              och lade där märke till att ni i slutändan av betänkandet intog
              en radikalt annorlunda hållning som förvånade alla, inklusive
              Moderaterna. Jag såg ert agerande i Public service -beredningen
              förra gången, där ledamoten Ana Maria Narti inte på en enda punkt
              reserverade sig men som blev överkörd av er partigrupp på elva
              punkter när det väl kom till kritan. Jag börjar fundera på vad
              som händer i Folkpartiet och vilken ni position ni ska inta härnäst.
            </seg>
          </u>
          <note type="speaker" n="98637eb3">
            Anf. 43 HELENA BARGHOLTZ (fp) replik:
          </note>
          <u who="Q4937530" xml:id="i-5c80f541d8f420dd-7" n="a0e13529">
            <seg n="c7290a85">
              Herr talman! Vi är öppna för diskussioner och nytänkande i Folkpartiet.
              Jag kan notera att alla partier, inklusive Socialdemokraterna,
              kommit med olika synpunkter på ett stadium innan vi har satt ned
              foten, i samband med en utredning till exempel, och det är väl
              för väl att vi inte binder upp oss med en gång för ställningstaganden.
            </seg>
            <seg n="8e313587">
              När det gäller radio, TV och public service har vi fört fram
              många annorlunda förslag som vi tycker är värda att pröva. Jag
              har inte tid i min replik att gå in på dem.
            </seg>
            <seg n="990cfec9">
              Men, om igen, jag kan inte se att vi behöver ha några minimiregler
              från EU för att tillgodose våra intressen när det gäller TV. Som
              jag sade sitter man nu i EU och funderar på de här frågorna. Möjligen
              kommer det ett helt annorlunda förslag, för kanske man från EU
              inser att det här inte ska styras uppifrån.
            </seg>
          </u>
          <note type="speaker" n="0cb33491">
            Anf. 44 KENTH HÖGSTRÖM (s) replik:
          </note>
          <u who="Q5820955" xml:id="i-9f8bd8bad6d01a0a-8" n="40b2631b">
            <seg n="eabd96e9">
              Herr talman! Det måhända blir så att EU-kommissionen kommer att
              korrigera sin uppfattning kring EU-direktivet. Men jag kan inte
              påstå att jag har hittat något stort politiskt tryck i den här
              frågan ute i Europa. Det är inte många partiföreträdare i det
              europeiska parlamentet, som i likhet med Helena Bargholtz och
              tyvärr också Henrik S Järrel, argumenterar för att ta bort EU-direktivet.
              Detta är en mycket, mycket svensk liberal hållning som inte kommer
              till uttryck bland de partier som har att förhålla sig till kommissionen
              och dess förslag.
            </seg>
            <seg n="a84468e3">
              Det här kan vi väl låta vänta tills den dagen kommer. Men jag
              önskar faktiskt mer respekt för urkunden till direktivet, nämligen
              att man från de olika länderna i unionen samt inom Europeiska
              TV-unionen vill värna det egna språket och den egna produktionskapaciteten
              och skapa distributionsmöjligheter för desamma via den markbundna
              sändningen.
            </seg>
            <seg n="f2ffd6f3">
              Sedan får vi väl se och det är en helt annan debatt som inte
              behöver föras här vem som så småningom hamnar var på högervänster-skalan
              när Folkpartiet har positionerat om sig några gånger till.
            </seg>
          </u>
          <note type="speaker" n="8b6f2c58">
            Anf. 45 GUSTAV FRIDOLIN (mp) replik:
          </note>
          <u who="Q2029325" xml:id="i-21f93f3fcc39dbcf-8" n="6ade5982">
            <seg n="39bba371">
              Herr talman! Jag delar givetvis Kenth Högströms förvåning över
              Moderata samlingspartiet och Folkpartiet liberalerna och deras
              företrädares ståndpunkt i dessa frågor. Men jag är också förvånad
              över att Kenth Högström helt undviker den brännande fråga som
              tas upp i Miljöpartiets reservation och som jag också tog upp
              i mitt anförande.
            </seg>
            <seg n="eb9de6f0">
              Det vore intressant att höra Kenth Högström utveckla hur han
              resonerar när han säger: Det är okej att avbryta långfilmer och
              långa program med reklampauser. Det är okej att kränka hårt arbetande
              regissörer, seriösa skådespelare eller konstnärliga producenter
              genom att avbryta deras alster med reklam för lättöl och tvättmedel.
            </seg>
            <seg n="ffab2638">
              Hur kan han tycka att det är acceptabelt att TV-tittarna inte
              ska ha möjlighet att avnjuta ett långt program eller en långfilm
              utan att helt plötsligt bli tillsagda att konsumera än det ena
              och än det andra? Hur kan han tycka att det är görligt att man
              inte går tillbaka till de regler som förbjöd avbrott för reklampauser
              i långfilmer och långa TV-sändningar? Det vore jätteintressant
              att höra Kenth Högström utveckla argumentationen till varför han
              tänker rösta emot reservation nr 4 från Miljöpartiet.
            </seg>
          </u>
          <note type="speaker" n="80895a61">
            Anf. 46 KENTH HÖGSTRÖM (s) replik:
          </note>
          <u who="Q5820955" xml:id="i-9f8bd8bad6d01a0a-9" n="40b2631b">
            <seg n="905e27c8">
              Herr talman! Jag undvek ett meningsutbyte med Gustav Fridolin
              i det här avseendet därför att jag valde att prioritera polemiken
              mot de tre reservanter från den borgerliga sidan som så diametralt
              ställer sig vid sidan av utskottets betänkandetext. Gustav Fridolins
              och Miljöpartiets reservation ligger lite mer nära utskottet.
              Det skiljer inte så mycket.
            </seg>
            <seg n="70e43a4a">
              Merparten av de politiska partierna i Sverige har en gång för
              alla accepterat reklamfinansierad television i det markbundna
              nätet, och det finns regler uppställda för det. Jag tror att vi
              får leva med att långfilmer och annat avbryts. Det irriterar många,
              men de allra flesta accepterar att vi numera också har kommersiellt
              finansierad television, och inte bara public service som ju är
              reklambefriad.
            </seg>
            <seg n="6c134152">
              Jag har lite svårt att förstå den ståndpunkt som med Vilgot Sjöman
              i spetsen har förts fram från konstnärer, regissörer och upphovsmän
              i den här frågan. Om en svensk producerar en film som får ett
              internationellt pris en Guldpalm i Cannes eller en Oscar i USA
              kan man räkna med att den filmen kommer att sändas på många olika
              ställen i världen, översatt och dubbad i Indien, i Japan och i
              USA. I samtliga dessa länder där det finns mycket pengar avbryts
              filmerna av reklam. Detta är alltså inte någon unik företeelse.
            </seg>
            <seg n="88ea534c">
              I stället bör man koncentrera kraften på att reglera det som
              vi kan reglera i Sverige, och det tycker jag att vi har gjort
              på ett bra sätt, vilket uttrycks i det här utskottsbetänkandet.
            </seg>
          </u>
          <note type="speaker" n="866375bc">
            Anf. 47 GUSTAV FRIDOLIN (mp) replik:
          </note>
          <u who="Q2029325" xml:id="i-21f93f3fcc39dbcf-9" n="6ade5982">
            <seg n="1a789a4b">
              Herr talman! Kenth Högströms bevekelsegrunder för att han inte
              vill gå i polemik mot mig och reservation nr 4 som kräver ett
              stopp för reklampauser i långfilmer och långa sändningar får stå
              för honom. Jag misstänkte kanske att han stod närmare vår reservation
              än han ville ge uttryck för.
            </seg>
            <seg n="81f067ba">
              I sin argumentation hamnar Kenth Högström på en linje som vi
              snarast känner igen från barn i sandlådan: Om de andra inte har
              mössa på sig ska minsann inte jag heller behöva ha det. Om de
              andra får göra det här så får jag också det.
            </seg>
            <seg n="97bbe67e">
              Det är klart att Sverige har möjlighet att reglera de reklamfinansierade
              TV-kanalerna i Sverige på det sätt som vi anser vara lämpligt.
              Om vi anser det lämpligt att inte avbryta långfilmer, om vi vill
              visa respekt gentemot svenska upphovsmän, regissörer och skådespelare
              och se till att deras alster inte blir avbrutna av en ständig
              propaganda för att konsumera både det ena och det andra, ja, då
              kan vi visa den respekten.
            </seg>
            <seg n="13189019">
              Kenth Högström säger att det inte är så stor skillnad mellan
              utskottsmajoriteten och Miljöpartiet. Men det finns en klar och
              tydlig skillnad: Vi vill visa den respekten gentemot upphovsmän,
              skådespelare och regissörer. Vi vill inte att långfilmer eller
              andra långa sändningar ska avbrytas av reklampauser. Vi vill värna
              om konsumenternas rätt att få avnjuta ett TV-program i fred utan
              att bli tillsagda att köpa lättöl, blöjor eller en viss sorts
              tvättmedel. Det vill vi värna. Tyvärr har vi inte Socialdemokraterna
              med oss här, och det tycker jag är beklagligt.
            </seg>
          </u>
          <note type="speaker" n="69401cad">
            Anf. 48 KENTH HÖGSTRÖM (s) replik:
          </note>
          <u who="Q5820955" xml:id="i-9f8bd8bad6d01a0a-10" n="40b2631b">
            <seg n="c2d0a162">
              Herr talman! Som ni förstår är denna fråga inte så enkel. Också
              vi har analyserat den noga. Det är många tittare som är irriterade
              över dessa avbrott. Men de avbrott som har accepterats ligger
              ändå inom rimliga gränser jämfört med hur det är i väldigt många
              andra länder jag nämnde Japan, Indien och USA som ju är de tre
              största televiserade länderna. Där har man betydligt tätare avbrott
              och betydligt mer reklam.
            </seg>
            <seg n="64f608ce">
              När vi ändå har accepterat en reklamfinansierad television i
              det markbundna och det blir ännu mer i nästa steg då vi går över
              till digital distribution ska vi värna om den inhemska rätten
              att fastställa regler. Men dessa regler får inte vara av den arten
              att det över huvud taget inte går att sälja reklam. Produktionsbolagen
              är ju de facto reklamfinansierade. De är inte avgiftsfinansierade.
              Vi måste ändå acceptera vissa kommersiella villkor som utgör grundfakta
              när man ska producera och distribuera reklamfinansierad television.
            </seg>
            <seg n="d8719188">
              Om man nu inte tycker om reklam har tittaren också en möjlighet
              att välja och titta på något annat under den tid som det sänds
              reklam.
            </seg>
            <seg n="dd75368a">
              Jag har respekt för Miljöpartiets ståndpunkt. Men jag tycker
              att det vore att återgå till en ordning som rådde tiden före det
              att vi accepterade TV-reklamsändningar. Redan från början hade
              vi här i kammaren möjlighet att reglera på det sätt som Gustav
              Fridolin är ute efter, men det gjorde vi inte. Vi valde att sätta
              upp andra regler som accepterades av produktionsbolagen och som
              är ungefär likvärdiga med de övriga skandinaviska ländernas regler.
              De var till och med mer långtgående i skyddet för konsumenterna.
            </seg>
            <seg n="20d18387">
              Jag tycker nog att ni har hamnat på en alldeles för ålderdomlig
              ståndpunkt.
            </seg>
          </u>
          <note type="speaker" n="24b2817a">
            Anf. 49 INGVAR SVENSSON (kd):
          </note>
          <u who="Q1663473" xml:id="i-b9ee54271cbd4443-3" n="017e5b7f">
            <seg n="1e9aa448">
              Herr talman! Det här ärendet innebär ett totalt genomslag för
              kristdemokratisk politik. Det var nämligen en kristdemokratisk
              motion som i konstitutionsutskottet ledde fram till ett tillkännagivande
              som i sin tur ledde fram till en reservation och det här betänkandet.
              Nu är det inte en så våldsamt ideologisk fråga utan det är mer
              en praktisk fråga, men det är ändå en framgång.
            </seg>
            <seg n="2ecbc02d">
              Jag vill peka på att det förekommer ett förfärligt oskick i den
              här kammaren och hos de politiska partierna. Så fort en fråga
              har anknytning till ett EG-direktiv väcker man motioner med krav
              på förändringar eller avskaffande av direktivet, och det värsta
              är att den typen av yrkanden accepteras. Man kan inte hålla på
              så här. Det förlänger debatterna och ökar dessutom pappersförbrukningen.
              Men den frågan får jag kanske driva i andra sammanhang.
            </seg>
            <seg n="199c5fac">
              Det finns i den moderata ståndpunkten ett slags logik. Man vill
              inte ha avreglering på den här punkten därför att man vill ha
              en total avreglering, och det kan jag förstå. Eftersom vi nu har
              en viss reglering skulle man kunna tänka sig att göra den så flexibel
              som möjligt. Det vore också logiskt.
            </seg>
            <seg n="957d16c9">
              Men vad som förvånar mig oerhört mycket är att Moderaterna och
              Folkpartiet nu vill avskaffa EG-direktivet. De vill inte förändra
              direktivet utan de vill avskaffa det. Jag kan ha förståelse för
              att man har synpunkter på detta med reklamtiderna och den europeiska
              kvoten. Men det finns ju så mycket annat i det här direktivet.
            </seg>
            <seg n="56c7ed92">
              TV-sändningar är en gränsöverskridande tjänst, och de faller
              inom rörligheten för varor och tjänster inom EU-området. Det är
              alltså ganska naturligt att det finns ett direktiv.
            </seg>
            <seg n="fb65bdfc">
              Jag skulle vilja ställa en fråga. Det nämns som exempel att man
              inte får göra reklam för tobak eller receptbelagda mediciner.
              Det finns också regler för sändningar av pornografiska program.
              Är det detta ni nu vill ha helt oreglerat, så att ett annat land
              ska kunna sända program med tobaksreklam, reklam för medicinska
              produkter och sända pornografiska program på eftermiddagstid i
              Sverige? Man skulle kunna tänka sig att företag som sänder från
              Storbritannien skulle, om inte det här direktivet fanns, kunna
              sända pornografiprogram på eftermiddagstid okodat. Är det detta
              ni vill ha till stånd genom avskaffandet av direktivet?
            </seg>
          </u>
          <note n="f5e62f10">
            Jag yrkar bifall till förslaget i betänkandet i sin helhet.
          </note>
          <note type="speaker" n="6af5c85c">
            Anf. 50 HENRIK S JÄRREL (m) replik:
          </note>
          <u who="unknown" xml:id="i-172d8c0c12b27272-2" n="84791d42">
            <seg n="9ceb11ab">
              Herr talman! Först och främst handlar EG-direktivet också, som
              Ingvar Svensson antydde, om gränsöverskridande tjänster i form
              av satellitsända televisionsprogram. Men det är inte bara detta
              det handlar om. Det handlar också om nationella TV-sändningar,
              där TV-direktivet minimireglerar vad som får förekomma. Vi har
              hört det tidigare i debatten här.
            </seg>
            <seg n="ad918bb8">
              Vi säger i reservation nr 3 om Ingvar Svensson har läst den noga
              att med respekt för och med hänsyn till de yttrandefrihetsrättsliga
              lagar som gäller inom respektive land kan vi avstå från TV-direktivet.
              Det får regleras på nationell nivå.
            </seg>
            <seg n="e4d93ca6">
              Det tycker vi inte är så konstigt. Vi tycker inte att det är
              skäligt att EG ska lägga sig i allt, och EG behöver inte lägga
              sig i den här frågan heller. Det finns andra frågor som vi tycker
              att EG bör ta bort tassarna ifrån och koncentrera sig på det som
              har att göra med att främja de fyra friheterna inom den inre marknaden.
            </seg>
            <seg n="e962861d">
              Som sagt reglerar de yttrandefrihetsrättsliga reglerna i Sverige
              till exempel tobaksreklam, pornografi och så vidare. Det finns
              ett skydd där.
            </seg>
          </u>
          <note type="speaker" n="20112bc3">
            Anf. 51 INGVAR SVENSSON (kd) replik:
          </note>
          <u who="Q1663473" xml:id="i-b9ee54271cbd4443-4" n="017e5b7f">
            <seg n="9fe646e5">
              Herr talman! Ja, visst, om det var så enkelt att televisionssändningar
              inte var gränsöverskridande utan bara var nationella, skulle man
              enkelt kunna lösa det på det sätt som nu Henrik Järrel föreslår.
              Men nu är televisionssändningar gränsöverskridande.
            </seg>
            <seg n="ccb5a351">
              Norge är inte med i EU, men många norrmän kan se svenska sändningar.
              Så TV-sändningarna är gränsöverskridande. Det är därför som man
              behöver ett EG-direktiv. Till exempel sänder TV 3 och Kanal 5
              från ett annat land och utifrån andra regelverk. Man kan tänka
              sig att de har totalt annorlunda regelverk. Man har direktivet
              för att det ska finnas en samstämmighet. Om TV 4 inte enligt svensk
              lagstiftning får sända tobaksreklam kan andra sändare som riktar
              sig till Sverige göra det, om man inte har det här direktivet.
              Jag tror att Henrik S Järrel kan ha förståelse för de synpunkterna.
            </seg>
          </u>
          <note type="speaker" n="ed5f1936">
            Anf. 52 HENRIK S JÄRREL (m) replik:
          </note>
          <u who="unknown" xml:id="i-172d8c0c12b27272-3" n="84791d42">
            <seg n="9f2c8f9b">
              Herr talman! Problemet är bara det att den tittare som sitter
              i Rumänien och ser en satellitkanal som sänder svenska program
              har väldigt liten glädje och nytta av det svenska språket, liksom
              i det omvända förhållandet. Däremot ska vi kanske vara glada över
              att det finns möjlighet för svenskar i utlandet att se svenskproducerade
              TV-program, likaväl som det finns medborgare som bor i Sverige
              som kan ta del av sina hemländers TV-program.
            </seg>
            <seg n="3c6714f1">
              Det är, menar vi, ett uttryck för en onödig klåfingrighet att
              gå in och i detalj reglera reklamsändningarnas längd och hur de
              ska placeras i programutbudet, som TV-direktivet också tar sikte
              på att reglera. Det är framför allt det som den här propositionen
              handlar om hur reklamsändningarna ska undantas från nuvarande
              regler och förlängas till tolv minuter och hur man ska få en ökad
              möjlighet att få placera reklamen lite annorlunda än vad som hittills
              har varit fallet. Det är det som den här propositionen tar sikte
              på. Vi tycker att vi i konsekvens med denna reglering kan ta bort
              EG-direktivet.
            </seg>
          </u>
          <note type="speaker" n="57aff392">
            Anf. 53 INGVAR SVENSSON (kd) replik:
          </note>
          <u who="Q1663473" xml:id="i-b9ee54271cbd4443-5" n="017e5b7f">
            <seg n="6fa75835">
              Herr talman! Problemet är att Henrik S Järrel inte är konsekvent.
              Om han hade varit konsekvent skulle han ha begärt förändringar
              i EG-direktivet just när det gäller reklamreglerna. Men det gör
              han inte, utan han vill avskaffa hela direktivet. Det är en mycket
              vidare fråga än reklamförbudet.
            </seg>
            <seg n="a7ed5cbb">
              Nu har Henrik S Järrel inte längre någon replikrätt, men han
              kan begära ordet på nytt om han vill. Tycker verkligen Henrik
              S Järrel att TV 3 och Kanal 5 ska ha rätt att sända pornografiprogram
              på eftermiddagarna riktade till Sverige? Tycker han att det är
              rimligt?
            </seg>
          </u>
          <note n="101b93d7">
            Föredrogs
          </note>
          <note n="aa924e4c">
            Överläggningen var härmed avslutad.
          </note>
          <note n="f21ce2bc">
            11 § Nya rösträttsregler i ECB-rådet
          </note>
          <note type="speaker" n="e00d240a">
            Anf. 54 AGNETA RINGMAN (s):
          </note>
          <u who="Q4693168" xml:id="i-4780eea1910ba754-0" n="cac20001">
            <seg n="fda5cad8">
              Herr talman! Det här betänkandet handlar om att vi ska godkänna
              ett internationellt avtal. För ett år sedan beslutade Europeiska
              rådet på stats- och regeringschefsnivå att ändra artikel 10.2
              i ECB-stadgan, som är ett protokoll till EG-fördraget. ECB-stadgan
              står för stadgan för Europeiska centralbankssystemet och Europeiska
              centralbanken.
            </seg>
            <seg n="1cc4c527">
              Beslutet betyder ett nytt rösträttsförfarande i ECB-rådet, som
              är det högsta beslutande organet. Motivet är att behålla beslutseffektiviteten
              när EU och valutaunionen utökas med nya medlemsländer. Ändringen
              kan träda i kraft när samtliga medlemsstater godkänt den. Ratificering
              bör ske senast den 31 mars i år.
            </seg>
            <seg n="d00aa0bb">
              De nya rösträttsreglerna och det nya rotationssystemet kommer
              att införas när 16 medlemsländer infört euron. Först kommer centralbankscheferna
              att indelas i två grupper, som ska dela på de 15 rösterna. När
              fler än 21 medlemsländer infört euron kommer centralbankscheferna
              att delas i tre grupper.
            </seg>
            <seg n="b73db6c2">
              Av propositionen framgår att en utvidgad valutaunion leder till
              ett behov av att reformera beslutsordningen i ECB-rådet. Vid en
              sådan reform måste ett antal mot varandra stående intressen lösas
              genom en kompromiss.
            </seg>
            <seg n="d04af61d">
              Sveriges ståndpunkt har varit och är att alla medlemmar i ECB-rådet
              alltid ska ha rätt att närvara vid alla möten och ha rätt att
              framföra sin åsikt, även om de för tillfället inte har rösträtt.
              Den här principen har stor betydelse, eftersom ECB-rådet normalt
              inte voterar utan resonerar sig fram till sina penningpolitiska
              beslut.
            </seg>
            <seg n="2f33c612">
              Den rösträttsordning som nu har föreslagits tillgodoser enligt
              regeringen Sveriges krav. Finansutskottet har också ställt sig
              bakom det här synsättet och tycker att det är viktigt att ECB-rådet
              kan fatta beslut på ett effektivt sätt, även när antalet medlemsländer
              som infört euron ökar.
            </seg>
          </u>
          <note n="c64897a1">
            Därför yrkar jag bifall till förslaget i betänkandet och avslag
            på den reservation som finns.
          </note>
          <note type="speaker" n="89315bf3">
            Anf. 55 ULF HOLM (mp):
          </note>
          <u who="Q520956" xml:id="i-31611cf423f75d8f-0" n="a0e9a792">
            <seg n="c099df6f">
              Herr talman! Först kan jag inte låta bli att kommentera avsaknaden
              av debattörer från finansutskottet och andra engagerade riksdagsledamöter
              i detta ärende. Det verkar som att majoriteten inte vill ha någon
              offentlig debatt, utan denna ändring, mer makt åt de stora EU-
              och EMU-länderna, ska genomföras i det tysta.
            </seg>
            <seg n="f9b74d2a">
              Ärendet är enligt mig av stor principiell vikt. Det som regeringen
              nu föreslår att riksdagen ska godkänna är en ändring i artikel
              10.2 i stadgan för Europeiska centralbankssystemet och Europeiska
              centralbanken. Ärendet berör i dagsläget inte direkt Sverige,
              eftersom folkomröstningen förra året om ett svenskt EMU-medlemskap
              innebar ett rungande nej till detta medlemskap. Därmed är vi ju
              inte heller med i ECB.
            </seg>
            <seg n="41af8aef">
              Dock är ändringen principiellt viktig utifrån frågan om hur mycket
              makt de stora medlemsstaterna i EMU ska ha kontra de små staterna.
              Förslaget innebär ju att de stora länderna i EMU får rösta betydligt
              oftare i Europeiska centralbankens råd gällande de penningpolitiska
              besluten.
            </seg>
            <seg n="8fbc5e44">
              Effekten av detta blir ju att till exempel Tyskland skulle få
              delta i omröstningarna i 80 % av fallen medan länder av Sveriges
              storlek endast skulle få vara med i ca 57 % av omröstningarna.
              Mindre länder än Sverige skulle få rösta vid ännu färre tillfällen.
            </seg>
            <seg n="d4316607">
              Utvecklingen att de stora länderna får mer inflytande än de små
              länderna är något som vi kan se i hela EU-arbetet. Jämför till
              exempel med det nya förslaget till EU-konstitution. Det är samma
              sak där. De stora länderna ska få större inflytande medan små
              länder som Sverige kommer att få mindre inflytande till exempel
              i ministerrådet med tanke på röstreglerna där.
            </seg>
            <seg n="f3fd6896">
              Att Sverige nu också formellt inrättar sig i denna ordning anser
              Miljöpartiet vara helt förkastligt. Sverige är ett litet medlemsland
              i EU och måste därför motverka alla förslag som resulterar i mindre
              inflytande för små stater och därmed för oss själva. Meningen
              med att gå med i EU, och i EMU enligt dess få anhängare, var ju
              att vi skulle få sitta med vid bordet när besluten fattades. Med
              detta förslag avsäger vi oss själva inflytande.
            </seg>
            <seg n="656509dd">
              Jag reagerar också mycket starkt mot det argument som både regeringen
              och utskottsmajoriteten för fram för att godkänna denna förändring
              av maktbalansen i Europeiska centralbanken. I betänkandet finns
              en mening från utskottsmajoriteten om varför man ska godkänna
              förändringen. Finansutskottets ställningstagande är: Enligt utskottets
              mening är det viktigt att ECB-rådet kan fatta beslut på ett effektivt
              sätt även när antalet medlemsländer som infört euron ökar. Det
              är den enda argumenteringen från finansutskottets majoritet.
            </seg>
            <seg n="d90b7206">
              Det är alltså frågan om effektivitet som nu ställs på sin spets.
              Då är första frågan: Har effektiviteten blivit lidande hittills
              i Europeiska centralbankens råd? Jag har aldrig hört den diskussionen
              vara uppe i till exempel EU-nämnden under de åren som jag har
              suttit där, alltså att det skulle vara en springande punkt enligt
              finansministern. Nej, vad det går ut på är givetvis att de stora
              länderna i EMU vill ha kvar sin makt.
            </seg>
            <seg n="d71f6855">
              Så är det också i EU-sammanhanget. Det är de stora länderna som
              ska se till att de får behålla det stora inflytandet över EU och
              inte behöva bekymra sig över de många små länder som nu finns
              med. När EU utvecklas från 15 till 25 länder är det de stora EU-länderna
              som ska ha kvar sitt inflytande.
            </seg>
            <seg n="94425acb">
              Ska då effektiviteten överordnas demokratin? Nej, det tycker
              inte jag. Jag anser inte att detta är ett hållbart argument i
              den här frågan. Att man i praktiken inte röstar så ofta i rådet
              utan resonerar sig fram till beslut, och att alla länder har fortsatt
              yttrande- och närvarorätt är, för regeringen och utskottsmajoriteten
              bestående av Socialdemokraterna, Moderaterna, Folkpartiet, Kristdemokraterna
              och Centern, det absolut viktigaste.
            </seg>
            <seg n="a7650c25">
              Detta argument är ytterst märkligt eftersom det först och främst
              visar att man i kontroversiella frågor faktiskt måste rösta i
              ECB-rådet. Och det är ju just i dessa fall, när man ska rösta
              för att man inte kommer överens om frågor, som det är viktigt
              att ett litet land har en rösträtt och kan agera utifrån sin rösträtt.
              Det är det ju inte i de frågor där man kan resonera sig fram till
              en gemensam ståndpunkt. Då är det ointressant med rösträtten.
              Men i de frågor där man måste komma fram till ett beslut är det
              jäkligt viktigt att man också har en röst med sig vid bordet.
              Det är den principen som Sverige nu avsäger sig. Det betyder att
              riksdagsmajoriteten slår fast att små länder i EMU inte ska ha
              samma möjligheter till inflytande som de stora EMU-länderna trots
              att besluten torde beröra alla länder lika mycket.
            </seg>
            <seg n="24875373">
              Herr talman! Mot bakgrund av det ovanstående anser Miljöpartiet
              att regeringens proposition om ändring i stadgan för Europeiska
              centralbanken ska avslås i sin helhet. Jag yrkar därför bifall
              till reservationen i betänkandet.
            </seg>
          </u>
          <note n="101b93d7">
            Föredrogs
          </note>
          <note n="aa924e4c">
            Överläggningen var härmed avslutad.
          </note>
          <note n="dd2a4511">
            12 § Allmänna motioner om inkomstbeskattning
          </note>
          <note type="speaker" n="d939b80a">
            Anf. 56 BRITTA RÅDSTRÖM (s):
          </note>
          <u who="Q4971571" xml:id="i-2ff0d253090c2e5b-0" n="d465995f" next="i-4fc543dcc506c431-0">
            <seg n="a3ce4ad0">
              Herr talman! Kammaren ska i dag bland annat debattera tre av
              skatteutskottets betänkanden. Det första är Allmänna motioner
              om inkomstbeskattning . Inkomstbeskattningens utformning, dess
              icke vara eller rejäla sänkningar av den har av en del partier
              länge förts fram som en högprioriterad fråga. Man kan tydligt
              se de politiska skillnader som finns mellan partierna och mellan
              höger och vänster i politiken i just den här frågan.
            </seg>
          </u>
          <note n="379f51dd">
            I skatteutskottets betänkande angående allmänna motioner om inkomstbeskattning
            behandlar utskottet motioner om inkomstbeskattningens utformning
            som anknyter till de förslag om förändringar i beskattningen som
            lagts fram av de borgerliga oppositionspartierna under höstens
            budgetbehandling. I motionerna finns förslag om bland annat skatteskalan
            för förvärvsinkomster, resor till och från arbetet, arbetsrum
            i bostaden, värdering av förmån av fri bil, förtroendevaldas pension,
            hobbybiodling och plockning av bär, svamp och kottar. Man kan
            verkligen säga att det finns bredd i motionsfloran! Vidare finns
            det förslag om skattereduktion i den kontroversiella frågan om
            hushållsnära tjänster samt avdrag för gåvor till olika former
            av ideell verksamhet.
          </note>
          <u who="Q4971571" xml:id="i-4fc543dcc506c431-0" n="d465995f" prev="i-2ff0d253090c2e5b-0">
            <seg n="cba4db6a">
              Jag vill med detta överlämna förslaget till debatt, en debatt
              som säkerligen kommer att bli både intensiv och intressant att
              följa.
            </seg>
          </u>
          <note type="speaker" n="0f0b57ed">
            Anf. 57 STEFAN HAGFELDT (m):
          </note>
          <u who="Q5782422" xml:id="i-b77822c82ccc5d23-0" n="335c86fe">
            <seg n="2c7a7e18">
              Herr talman! Jag börjar med att yrka bifall till reservation
              1, som jag så småningom kommer att ta rösträkning på. Jag vill
              klargöra att vi moderater givetvis också står bakom övriga reservationer
              i betänkandet som vi har skrivit under.
            </seg>
            <seg n="d6260226">
              Herr talman! Det höga skattetrycket i Sverige slår hårt mot alla
              inkomsttagare men känns hårdast för dem som har låga inkomster.
              Många låginkomsttagare i Sverige betalar uppemot 60 % av sina
              inkomster i skatt. Dessutom tillkommer ofta marginaleffekter eftersom
              bostadsbidrag med mera är inkomstprövat. För ungefär ett år sedan
              kom det en rapport om att en miljon svenskar inte gick till tandläkaren
              för att de inte ansåg sig ha råd. Det om något, Arne Kjörnsberg,
              borde vara en väckarklocka för oss politiker.
            </seg>
            <seg n="80145ccc">
              Det är inte ovanligt att familjer får vända på varenda krona
              i väntan på lön eller barnbidrag. Det finns faktiskt föräldrar
              som tvingas tömma frysboxen i väntan på avlöningen. På samma sätt
              kan det inträffa att ett barn som behöver nya skor får beskedet:
              Vi får vänta en vecka tills barnbidraget kommer. Vilken dag avlöningen
              eller barnbidraget betalas ut på märks på så sätt att det är mer
              än dubbelt så många kunder på de olika köpcentrumen.
            </seg>
            <seg n="570b5f96">
              De höga skatterna har också medfört att det är mer lönsamt att
              göra skatteavdrag eller arbeta svart än att göra en extra arbetsinsats.
              Jag ska redovisa ett konkret exempel. För att en bilmekaniker
              ska få behålla 100 kr netto får samtidigt samhället 438 kr i skatt
              och arbetsgivaravgifter. Bilmekanikern, som reparerat ett enklare
              fel, har i det här fallet skrivit en räkning på 259 kr. När bilmekanikern
              betalat momsbeloppet, betalat sin arbetsgivaravgift samt betalat
              sin inkomstskatt återstår det bara 100 kr. Problemet för kunden
              som ska betala de här 259 kronorna är att hon gör det för redan
              skattade pengar. Hennes arbetsgivare har betalat 538 kr för att
              hon netto ska få 259 kr i lön.
            </seg>
            <seg n="a309070c">
              Mot bakgrund av detta är det många som ställer sig frågan om
              det är rimligt att en person som utför en tjänst får ett litet
              belopp netto medan samhället får nästan 4,4 gånger så mycket.
              Detta förhållande har givetvis i allra högsta grad bidragit till
              att många jobbar svart. Inte minst gäller detta inom området hushållsnära
              tjänster. Totalt är nästan vart fjärde hushåll i Sverige intresserat
              av hjälp ibland eller regelbundet. Vi vet dock att det som hindrar
              efterfrågan och utbud att mötas på en vit marknad är det höga
              skattetrycket.
            </seg>
            <seg n="b881a054">
              En undersökning visar att så gott som alla hushållstjänster som
              städning, fönsterputsning eller barnpassning utförs mot betalning
              i svarta pengar.
            </seg>
            <seg n="a0f2d17f">
              Riksskatteverkets undersökning visar att skatt på oredovisade
              inkomster uppskattas till ca 60 miljarder kronor per år. Det är
              ingen tvekan om att hushållsnära tjänster utgör en betydande del
              av dessa miljarder.
            </seg>
            <seg n="403c2a05">
              Mot bakgrund av detta föreslår vi att en skattereduktion på 50
              % införs för privatpersoners betalning av arbetskostnaden inklusive
              moms för hushållstjänster som utförs i det egna hemmet, upp till
              25 000 kr per år.
            </seg>
            <seg n="0730de33">
              Herr talman! Skattesänkningar är i grunden en fråga om människors
              frihet och rätt att bestämma över sina egna liv. Det är otillständigt
              att det finns människor som trots att de arbetar heltid tvingas
              leva på bidrag på grund av att vi betalar så mycket i skatt.
            </seg>
            <seg n="2ba258bf">
              De höga skatterna är också ett av de viktigaste tillväxthindren
              här i landet. Sverige behöver en inkomstskattereform som gör att
              medborgarna får behålla en större del av sin inkomst.
            </seg>
            <seg n="2b5d7e25">
              Vi har i vårt moderata budgetalternativ för 2004 föreslagit en
              reform i fyra delar.
            </seg>
            <seg n="e395a8b0">
              Skatten på den först intjänade delen av inkomsten sänks för alla.
              Syftet med detta är dels att alla ska kunna leva på sin lön, dels
              att minska marginaleffekten för de lägsta inkomstgrupperna. Detta
              åstadkoms genom att grundavdraget på sikt höjs till 50 000 kr
              per år för alla. Beloppet utformas som ett månatligt avdrag.
            </seg>
            <seg n="4eab6a97">
              Beskattningen ska utformas så att fler motiveras att arbeta.
              Vi vill därför införa ett förvärvsavdrag för pensionsgrundande
              inkomster. Förvärvsavdrag ska såväl som grundavdrag göras mot
              den kommunalt beskattningsbara inkomsten. Ett förvärvsavdrag i
              den kommunala beskattningen på minst 15 % av den pensionsgrundande
              inkomsten införs.
            </seg>
            <seg n="02a73c78">
              Brytpunkten för statlig inkomstskatt höjs och den så kallade
              värnskatten avskaffas. På så vis minskar marginalskatterna i de
              högre inkomstskikten vilket också stimulerar arbetsutbudet och
              förbättrar avkastningen på utbildning.
            </seg>
            <seg n="5044d918">
              Det är orimligt att skattesystemet inte tar hänsyn till försörjningsbördan.
              Det är framför allt barnfamiljer som har svårt att få ekonomin
              att gå ihop. För att lätta på försörjningsbördan införs ett extra
              grundavdrag på 8 000 kr per barn och år som gradvis ökas under
              budgetperioden.
            </seg>
            <seg n="945dbcc2">
              Herr talman! Med dessa förändringar blir det lönsamt att arbeta
              och ta risker. Förutsättningarna för en öppen arbetsmarknad med
              tillträde för alla förbättras och olika inlåsningseffekter försvinner.
              Några särregler för utländska nyckelpersoner behövs inte, och
              idrottsmän och andra som har höga inkomster under några få år
              får en mer rättvis beskattning.
            </seg>
            <seg n="d7624f6d">
              Det är viktigt att sänka skatterna för både lättrörliga skattebaser
              och för låg- och mellaninkomsttagare. I dagens värld då både människor
              och kapital är lättrörliga riskerar man annars att allt högre
              skatter måste tas ut på allt färre skattebaser. Till sist blir
              låginkomsttagare, nödvändig konsumtion och fastigheter det enda
              som är möjligt att beskatta, vilket vore minst sagt förödande
              för Sverige.
            </seg>
            <seg n="757b7fd9">
              Långsiktigt bör skatterna sänkas åtminstone till samma nivå som
              i andra jämförbara industriländer.
            </seg>
            <seg n="9b52d7dc">
              Vårt moderata mål är mycket tydligt: Sveriges skattetryck måste
              ned. Det måste ske bit för bit och i takt med att utrymme skapas
              genom reformer och tillväxt. Sverige ska i moderat tappning på
              nytt bli en tillväxt- och företagarnation.
            </seg>
          </u>
          <note type="speaker" n="a5e1fcd3">
            Anf. 58 ANNE-MARIE EKSTRÖM (fp):
          </note>
          <u who="Q4768084" xml:id="i-8f6356da5da2b9ca-0" n="83187289">
            <seg n="eacc61f5">
              Herr talman! Det måste löna sig att arbeta, spara och ta risker.
            </seg>
            <seg n="dc2c18f8">
              Jag ska ge ett exempel som är mer än 20 år gammalt. När jag slutade
              mitt arbete i Linköping för att flytta till Borås skulle jag ta
              ut all övertidsersättning jag inte hade hunnit ta ut i kompensationsledighet
              i rena pengar. När jag såg lönebeskedet sade jag mig själv att
              aldrig mer ska jag jobba övertid i den utsträckningen och offra
              fritid och familj. Jag fick en femtedel kvar. Det kan man kalla
              marginalskatt.
            </seg>
            <seg n="1f09bbf6">
              Så illa är det inte i dag. Folkpartiet och Socialdemokraterna
              genomförde 1990 och 1991 års skattereform just under devisen:
              Det måste löna sig att arbeta och man ska ha hälften kvar.
            </seg>
            <seg n="2d0d3376">
              Herr talman! Vi är på god väg tillbaka till den verklighet som
              rådde för 20 år sedan. Socialdemokraterna har gjort det ena avsteget
              efter det andra från överenskommelsen. Enligt P.-O. Edins skattebasutredning
              är det 250 förändringar från 1991 fram till år 2000, alltså ett
              riktigt lapptäcke. Med samma takt borde lapptäcket ha 350 lappar
              i slutet av året. En del lappar är stora, en del är mindre. De
              är i många färger. Det är ett ganska rörigt lapptäcke, alltså.
              Lapptäcket får inte bli större.
            </seg>
            <seg n="fb503721">
              Folkpartiet anser att det behövs en rejäl översyn av skattesystemet.
              Folkpartiet vill därför ha en ny skattereform. I den nya skattereformen
              ska det åter löna sig att arbeta, spara och ta risker.
            </seg>
            <seg n="5621dd0e">
              Alla talar om tillväxt. Vi behöver arbeta fler timmar för att
              vi ska få den tillväxt vi behöver för att få den skola och omsorg
              vi vill ha. Men då måste det också finnas en morot som gör att
              småbarnsmamman kan tänka sig att jobba några timmar extra för
              att hinna färdigt det jobb som ska levereras om några dagar.
            </seg>
            <seg n="6c87668f">
              Hon får offra en kväll med familjen, men hennes extrainsats kanske
              är avgörande för att företaget ska behålla kunden och få fler
              order. Det minsta man kan begära är väl att hon åtminstone får
              behålla hälften av det hon tjänar på att jobba extra några timmar.
            </seg>
            <seg n="da1d497b">
              Herr talman! Tanken i 1990 och 1991 års skattereform var att
              huvuddelen av alla inkomsttagare bara skulle betala kommunal skatt
              och att ingen skulle betala mer än hälften av en inkomstökning
              i skatt. Detta är nu ett minne blott. Socialdemokraterna har infört
              värnskatten på 5 %. Dessutom har gränsen för att betala statlig
              skatt inte hängt med.
            </seg>
            <seg n="bff540e1">
              Folkpartiet vill nu i sina skatteförslag som ett första steg
              gå tillbaka till grundtanken med avskaffande av värnskatten och
              höjd gräns för att behöva betala statlig skatt. Dessutom vill
              Folkpartiet införa ett förvärvsavdrag mot kommunalskatten på 2
              % av inkomsten, vilket gör det mer lönsamt att arbeta även vid
              lägre inkomster. Över en miljon skattebetalare får med vårt förslag
              en lägre marginalskatt.
            </seg>
            <seg n="015300a9">
              Herr talman! Som jag redan sagt behöver vi gå vidare med en samlad
              reform för att få slut på lappandet och lagandet. Lapptäcket måste
              få ett enhetligt utseende.
            </seg>
            <seg n="c41f4521">
              För att vardagen verkligen ska förändras även för dem som i dag
              har låga inkomster måste man då också ta hänsyn till hur bidrag
              ser ut. Det stimulerar inte till arbete att det som man får till
              godo i ökad lön helt och hållet äts upp av minskade bidrag. Det
              måste alltså löna sig att arbeta.
            </seg>
            <seg n="1e5f8a91">
              Det är svårt att ha ebb i hushållskassan, men det är värre att
              man inte kan göra något åt det.
            </seg>
            <seg n="7e6cc721">
              Herr talman! I går föreslog finansministern att man ska återinföra
              avdrag för renovering av fastigheter, det så kallade ROT-avdraget.
              Han tror att det ska leda till arbeten inom byggbranschen och
              att svartjobb ska försvinna.
            </seg>
            <seg n="4c210180">
              När kommer finansministern och Socialdemokraterna med ett förslag
              om att införa skattereduktion för tjänster som normalt utförs
              av kvinnor för kvinnor? Varför är det bara manliga branscher som
              ska stimuleras? Varför kan inte den småbarnsmamma som arbetar
              heltid slippa städa när hon kommer hem och i stället ägna den
              tiden åt sina barn?
            </seg>
            <seg n="8d8dedff">
              I dag driver inkomstskatter, moms och sociala avgifter upp timpriset
              för sociala tjänster så att det blir orimligt högt.
            </seg>
            <seg n="00357a2b">
              För att småbarnsmamman ska ha en chans att få hjälp hemma tvingas
              hon betala svart. De kvinnor som i dag arbetar svart är utan socialt
              skyddsnät och blir utan pension när de blir gamla.
            </seg>
            <seg n="e9b181cc">
              Socialdemokraterna vill motverka fusket inom byggbranschen, där
              det jobbar män. Varför vill man inte hjälpa till att motverka
              fusket med svartjobb inom en bransch för kvinnor? Varför vill
              man inte skapa fler arbetstillfällen för kvinnor när man nu gör
              motsvarande inom en sektor som domineras av män?
            </seg>
            <seg n="e97028b2">
              Folkpartiet har tillsammans med Moderaterna, Kristdemokraterna
              och Centerpartiet lagt fram ett förslag till skattereduktion för
              hushållstjänster. Stefan Hagfeldt redogjorde nyss för det, jag
              upprepar därför inte det. Detta förslag skulle föra med sig att
              fler jobb blev vita. Det ökar valfriheten, småbarnsföräldrar får
              mer tid med barnen, och mindre stress blir följden. Förslaget
              skapar fler arbetstillfällen, vilket gör det möjligt för fler
              kvinnor att starta företag eftersom detta traditionellt är en
              kvinnobransch.
            </seg>
            <seg n="1b63155a">
              Det kanske skulle behövas en kvinnlig finansminister som förstår
              att det finns ett behov i många familjer att få en rimlig ekonomisk
              möjlighet att anlita någon som utför städning och fönsterputsning.
              De som har en bra inkomst har redan i dag möjlighet att köpa tjänster
              vitt. Men det finns många som inte har ekonomiska förutsättningar
              för det. Det är dags att ge även dem som i dag inte har råd att
              köpa dessa tjänster möjlighet att göra det. Det behövs inte bara
              ROT utan även RUT.
            </seg>
            <seg n="2648b6c3">
              Herr talman! I detta betänkande tas även frågan om uthyrning
              av bostäder och privatrum upp. Det är brist på studentbostäder
              på många håll i landet. Studenter ska inte behöva oroa sig för
              att de inte har någonstans att bo utan ska kunna koncentrera sig
              på sina studier. Ett alternativ för att komma till rätta med bristen
              på bostäder är att stimulera privatpersoner att hyra ut rum till
              studenter. Men dagens skatteregler hindrar många från att ta på
              sig besväret att hyra ut till studenter.
            </seg>
            <seg n="24b1523e">
              Förra hösten hyrde jag ut ett rum i mitt hus till en student.
              Och som ledamot i skatteutskottet ville jag självklart göra allting
              rätt när jag deklarerade uthyrningen i samband med den årliga
              deklarationen. Det var inte lätt. Jag plockade fram husritning
              och räknade ut rummets storlek. Men vad är upplåtet utrymme i
              en hyreslägenhet när man förutom det rum man hyr har tillgång
              till dusch och kök? Skatteupplysningen kunde inte svara på det
              när jag frågade. Reglerna är krångliga och oklara. Jag klarade
              gränsen så att jag inte behövde betala skatt. Men det tog tid
              att deklarera.
            </seg>
            <seg n="911b1d0c">
              För att få fler människor att vilja upplåta sina hem för uthyrning
              till studenter och andra som behöver en tillfällig bostad anser
              Folkpartiet att man behöver ändra gränsen för skattebefrielse
              så att fler kan få möjlighet att bo någonstans när de studerar.
            </seg>
            <seg n="0eec7d8e">
              Herr talman! Med detta vill jag yrka bifall till reservation
              14, men jag står naturligtvis bakom alla andra reservationer från
              Folkpartiet.
            </seg>
          </u>
          <note type="speaker" n="cefa357b">
            Anf. 59 PER LANDGREN (kd):
          </note>
          <u who="Q4355135" xml:id="i-0b974587401c456a-0" n="4217a3d4">
            <seg n="44a34dd0">
              Herr talman! Jag ska be att få yrka bifall till reservationerna
              3 och 14.
            </seg>
            <seg n="ca104dc2">
              När vi debatterar inkomstskatterna i Sverige ska vi veta att
              de uppgår till totalt 834 miljarder kronor enligt regeringens
              budget. Det är 65 % av alla skatter. Det om något kan göra att
              det är värt med en särskild inkomstskattedebatt i Sveriges riksdag.
              Det är i sin tur 33 % av BNP. Så mycket finns att tala om. Ändå
              är det min erfarenhet att just de här debatterna präglas något
              av likgiltighet eller slentrian. Visserligen är budgeten för länge
              sedan antagen, men borde inte riksdagens eget skatteutskott ändå
              kunna skärskåda våra inkomstskatter lite mer noggrant nu när ett
              antal riksdagsmotioner närmast rituellt avslås så här på vårkanten?
              Ibland talar man ju om motionsslakt. Och det skulle nästan vara
              en rituell motionsslakt.
            </seg>
            <seg n="48acac46">
              Låt mig med en gång säga att jag är missnöjd med inkomstskattepolitiken
              även vår egen. Kristdemokraterna kan förmå att ge tillbaka några
              hundralappar till inkomsttagarna. Och det är förstås inte tillfredsställande.
              Vi vill egentligen mycket mer. Det är bara att erkänna att det
              kan vara så också. Men det går inte att göra allt på en gång,
              som vi får höra från majoriteten ibland, och det håller jag helt
              med om. Men i det här fallet går vi ändå åt rätt håll. Jag skulle
              vilja säga att vi har sjukdomsinsikt när det gäller Moder Svea.
              Och det vore välgörande att i dag få höra om Socialdemokraterna,
              Vänsterpartiet och Miljöpartiet i någon mån delar denna insikt.
              Det kunde bli något muntligen här. Är det inte så att riksdagen
              beskattar svenska låginkomsttagare alldeles för hårt? Är det inte
              så? Vad säger ni om det? Eller tycker ni att låginkomsttagarna
              beskattas ungefär lagom och att det är bra som det är?
            </seg>
            <seg n="273b2d54">
              Herr talman! När vi i vår riksdagsgrupp efter budgetarbetet analyserar
              och redovisar våra inkomstskatteförslag för gruppen i ett diagram
              ställer alltid någon samma fråga varje år: Hur kan det komma sig
              att vår inkomstskattesänkningskurva blir så krokig? Vårt raka
              grundavdrag, skattereduktion och förvärvsavdrag ger varje år så
              olika utdelning i olika inkomstgrupper som det ser ut på våra
              diagram. Och varje gång som någon frågar om detta måste någon
              annan från vår grupp förklara att det inte är våra förslag som
              är krokiga eller som favoriserar vissa grupper. Tvärtom är de
              raka. Och jag måste säga att det är våra raka förslag som i förhållande
              till dagens krokiga inkomstskattesystem får vårt alternativ att
              se konstigt ut. Alltsammans där gör att vi på flera gruppmöten
              behöver ta upp detta och nämna ett begrepp som vi känner till
              och som ni också känner till och som vi kallar för LO-puckeln.
            </seg>
            <seg n="4877f890">
              Jag tror att alla ledamöter i skatteutskottet känner till vad
              som menas med LO-puckeln grundavdragets förhållande till inkomsten
              är inte konstant, utan det ökar i vissa inkomstintervall. Det
              kan vara värt att tala om för alla som lyssnar på oss nu. En och
              annan kan naturligtvis se det på TV internt, och det hamnar i
              protokollet. Namnet har den här puckeln fått då den ursprungligen
              gav skattelättnader åt LO-grupper som ofta fanns i grundavdragets
              bästa inkomstintervall. Sedan dess har puckeln flyttat på sig
              på skalan, och just nu ligger den vid relativt låga inkomster.
              Att Socialdemokraterna på det här sättet gynnar sina väljargrupper
              är begripligt ur ren maktpolitisk synvinkel. En del skulle till
              och med kalla det för en machiavelliansk strategi. Men ur ett
              skatterättsligt perspektiv är det tvivelaktigt.
            </seg>
            <seg n="7538fde8">
              Man undrar också hur Per Rosengren eller Barbro Feltzing förklarar
              för sina respektive riksdagsgrupper, oavsett om man har väljarunderlag
              från samma grupper, vilket vi väl har allihop, varför grundavdraget
              det skulle kunna vara ett speciellt gruppavdrag ska vara större
              för vissa grupper än för andra. Vad är tanken bakom detta om inte
              just att gynna en speciell grupp?
            </seg>
            <seg n="1ddf9ac9">
              Det är förstås roligt att i Vänsterpartiets reservation i betänkandet
              läsa att utformningen av dagens LO-puckel bör ifrågasättas. En
              mer ingående analys har Marie Engström och Per Rosengren gjort
              i en rapport från februari i år. Men det måste till handling också.
              Det är bara det att LO-puckeln är kvar, och Vänsterpartiets piruetter,
              som kan vara vackra och fina, måste också få värde och sätta spår
              i verkligheten. Det är en verklighet där Vänsterpartiet ändå kan
              sätta sig till motvärn och i förhandlingslägen se till att det
              blir skarpt läge och sedan sätta hårt mot hårt.
            </seg>
            <seg n="5239b921">
              I verkligheten existerar LO-puckeln tack vare att Socialdemokraterna,
              Vänsterpartiet och Miljöpartiet faktiskt stöder den.
            </seg>
            <seg n="52b9b102">
              Om jag ska fokusera på något enskilt i betänkandet så är det
              hushållstjänsterna. Just nu ökar arbetslösheten i vårt land. Förvärvsarbetande
              mår dåligt för att tiden inte räcker till. Vad är det då för tid
              som inte räcker till? Bland annat är det tiden hemma. Svartarbetet
              ökar dessutom. Nyligen kom en hovrättsdom i Göteborg som i praktiken
              gör det riskfritt att anlita en utländsk person att sköta städningen
              hemma. Trots detta avslår utskottsmajoriteten reflexmässigt de
              borgerligas förslag till skattereduktioner för hushållstjänster.
            </seg>
            <seg n="77ac3a3e">
              Här åberopar man för en gångs skull skatterättsliga principer
              om likformighet och neutralitet. Men det känns lite ironiskt när
              man finner att principerna appliceras, som jag uppfattar det,
              felaktigt. Man skriver också i betänkandetexten att det är kostsamt
              att genom stimulanser försöka skapa en tjänsteproduktion som kan
              konkurrera med hushållens egen tjänsteproduktion.
            </seg>
            <seg n="5114c3f3">
              Vad är det för tankefigur som ligger bakom? Är det en konkurrens
              mellan att jag bakar mitt bröd hemma och att jag köper bullarna
              eller limpan på bageriet? Är det så ni ser på konkurrens? Ska
              man motverka att människor reparerar bilen hemma, för att de då
              konkurrerar med bilverkstaden? Det är inte riktigt så man brukar
              använda begreppet konkurrens.
            </seg>
            <seg n="307edb39">
              Egentligen skjuter man sig själv i foten. Här handlar det om
              att underlätta för att få livets pussel att gå ihop, för att få
              tid över till familj, barn och allt vad det innebär. Då tycker
              ni att man inte ska påverka konkurrensen med hemarbetet på det
              här sättet. Jag uppfattar detta som höjden av dumhet.
            </seg>
            <seg n="a8af54dc">
              Alla goda råd måste nu vara välkomna så att Sverige ska kunna
              resa sig. Då duger det inte med så grundlösa avslag. Ingen rituell
              motionsslakt, tack.
            </seg>
          </u>
          <note type="speaker" n="ee4b7402">
            Anf. 60 PER ROSENGREN (v):
          </note>
          <u who="Q6079824" xml:id="i-e845a6728207d80f-0" n="29b447d9">
            <seg n="fffad0d6">
              Herr talman! Då var det inkomstskatterna! Det blir väl samma
              debatt som det brukar bli, även om Per Landgren förvånar mig lite
              genom att ta upp många av de frågor som Vänsterpartiet har lyft
              sedan många år tillbaka. Jag har läst Kristdemokraternas reservation
              och där finns LO-puckeln inte nämnd. Utformningen av grundavdraget
              nämns inte alls så utförligt som Vänsterpartiet redogör för problematiken.
            </seg>
            <seg n="815f3b05">
              Vi fick en släng, att vi skulle kunna göra någonting åt den.
              Vi sitter i samverkan, men vi har fått reservera oss på den punkten
              här i riksdagen för att vi har en annan uppfattning än regeringspartiet.
            </seg>
            <seg n="ba5d565a">
              Vi kan inte lägga fram konkreta, färdiga förslag på hur inkomstskatteskalan
              ska se ut. Det måste till en utredning först. Det har vi krävt,
              både i förhandlingar och i andra sammanhang, men vi har inte fått
              gehör för det.
            </seg>
            <seg n="081f0991">
              Vi tycker att det är dags att reformera inkomstbeskattningen
              och skatteskalorna. Det framgår väldigt tydligt av vår reservation.
            </seg>
            <seg n="616fd62f">
              Nog om det. Vad vi vill göra med inkomstskatterna och hur vi
              vill utforma dem återfinns, som sagt, i ett skattedokument. Där
              ingår också att vi vill ha ett generellt och lite högre grundavdrag.
              Men det ingår också att man förändrar grundavdraget för dem med
              de högsta inkomsterna. Vi menar att grundavdraget inte behövs
              där. Det kan fasas ut över den övre brytpunkten.
            </seg>
            <seg n="611b1fba">
              En annan fråga som är intressant, som vi har motionerat om, är
              avdrag för dubbel bosättning. Det finns en reservation om det
              också. Det är en fråga som vi fick igenom här i riksdagen för
              ett antal år sedan. Vi kan bara konstatera att det går extremt
              trögt. Det var meningen att frågan skulle utredas och att vi skulle
              få ett förslag till riksdagen. Jag konstaterar att det inte har
              hänt någonting ännu.
            </seg>
            <seg n="33b2d421">
              Det kan naturligtvis göra att de borgerliga får vatten på sin
              kvarn, att frågorna skjuts på framtiden. Jag instämmer i den kritiken
              från de borgerliga. Men det är svårt att arbeta med de här frågorna,
              har vi konstaterat. Vi beklagar att samarbetet när det gäller
              de här punkterna går så pass trögt, så trögt att man kan ifrågasätta
              om det är ett samarbete när det gäller de frågorna.
            </seg>
            <seg n="07fa83d5">
              Vi har en reservation, reservation 6. Den handlar om den skatteförmån
              som nyckelpersoner har. Vi var kritiska när den infördes, och
              vi har varit kritiska därefter. Vi vill åtminstone att den ska
              utvärderas: Vad har den inneburit och är det värt att ha den kvar?
            </seg>
            <seg n="ac8c0391">
              Vi menar att man ska undvika så många skatteavvikelser som möjligt,
              ha så få undantag som möjligt och så generellt verkande regler
              som man någonsin kan.
            </seg>
            <seg n="78d03003">
              Jag yrkar bifall till reservation 6. Jag står naturligtvis bakom
              den andra reservation vi har men ämnar icke begära votering om
              den.
            </seg>
            <seg n="47ab2da0">
              Det var intressant att lyssna på Stefan Hagfeldt när han målade
              upp bilden av den ensamma mamman som skulle gynnas så fantastiskt
              av den moderata skattepolitiken. Så är det ju inte, det vet Moderaterna
              själva. Problemet är att de yrkar bifall till en politik som de
              själva har tagit avstånd från senare, vilket är ganska uppseendeväckande.
              Det är förvånansvärt att man här yrkar bifall till en motion som
              man skrev i september, när man därefter har gått ut offentligt
              och sagt att man omprövar sin skattepolitik. Man har upptäckt
              att den gynnar de rika för mycket, de med höga inkomster. Sedan
              står man här i kammaren och pläderar för den politik som man har
              tagit avstånd från! Det är ganska magnifikt.
            </seg>
            <seg n="4ab52b8a">
              Jag frågar Stefan Hagfeldt: Hur tror Stefan Hagfeldt att den
              moderata politiken slår för den ensamma mamman med fler karensdagar,
              minskad sjukersättning och så vidare? I vilken utsträckning tror
              Stefan Hagfeldt att de minskningarna ska uppvägas av de korvören
              som ni ger i sänkta skatter för dem med låga inkomster?
            </seg>
            <seg n="f0e7b3e5">
              Sedan till det intressanta: alla svartjobb som ska försvinna
              när man tar in de hushållsnära tjänsterna. Det står faktiskt att
              det inte bara är städning och sådana saker som ska betraktas som
              hushållsnära tjänster. Det är också målning, snickeriarbete och
              reparation av hushållsapparater.
            </seg>
            <seg n="79e32799">
              Jag glömmer aldrig det reportage som gjordes när de borgerliga
              levererade förslaget första gången och Karin Pilsäter fick frågan:
              Om man lämnar in bilen på en verkstad, då är det alltså inte en
              hushållsnära tjänst och då ska man betala fullt ut? Ja, svarade
              hon. Då ställdes frågan: Men om den repareras på tomten? Då är
              det ju en hushållsnära tjänst, sade hon.
            </seg>
            <seg n="c40d7872">
              Hur ska ni definiera alla de här hushållsapparaterna? Om jag
              lämnar in min TV till en näringsidkare för reparation blir det
              full moms och beskattning, och jag får inget avdrag för det. Om
              reparatören däremot kommer hem och reparerar TV:n i hemmet, då
              är det en hushållsnära tjänst. Då ska det bli en helt annan beskattning.
            </seg>
            <seg n="df0c55c1">
              Precis så svarade ni då. Jag undrar om ni har samma uppfattning
              fortfarande. Det blir intressanta gränsdragningsproblem. Jag skulle
              gärna vilja se hur det skulle fungera.
            </seg>
            <seg n="8db0a286">
              Det var två talare som var inne på att inkomstbeskattningen ska
              innebära att det blir lönsamt att arbeta och ta risker. Jag skulle
              vilja få det definierat. Vad menar de borgerliga när de säger
              att det ska vara lönsamt att ta risker under inkomst av tjänst?
            </seg>
            <seg n="41f16eb6">
              Visst kan det finnas risk att ta arbete på vissa ställen om det
              finns en risk att arbetet ska försvinna och det ska bli nedläggningar.
              Men det finns egentligen inga risker med att ta arbete, såvida
              man inte menar att arbetsmiljön är så pass dålig inom svenskt
              näringsliv att det är en ständig risk att arbeta.
            </seg>
            <seg n="c5d27ed2">
              Hur skulle nivån på skatten påverka detta? Jag skulle kunna förstå
              det om man började diskutera 3:12-regler eller näringsidkares
              beskattning. Där finns en viss form av risktagande; det förnekas
              icke. Men när det gäller inkomstbeskattningen för vanliga löntagare
              skulle jag vilja få det beskrivet för mig.
            </seg>
            <seg n="68ed0481">
              Sedan är det en väldigt bra ambition att man ska ha hälften kvar.
              Av löntagare i Sverige är det inte många som inte har hälften
              av lönen kvar. Jag faller inte för det tramsiga resonemanget om
              marginalskatt i det läget. Det jag tittar på är: Hur mycket har
              en inkomsttagare i Sverige kvar av sin inkomst efter skatt? Det
              är inte många som inte har 50 % kvar.
            </seg>
            <seg n="cd0ec1b8">
              Dessutom har vi begränsningsregeln så att det absolut inte kan
              bli mer än 60 % i skatt. Man lägger ihop både förmögenhetsskatt,
              kapitalskatt och allting, och då får skatten inte uppgå till mer
              än 60 %. Till och med begränsningsregeln innebär att vi är ganska
              nära 50 %.
            </seg>
            <seg n="deac20bb">
              Sedan vänder jag mig till Per Landgren och de övriga borgerliga.
              Om man inte beskattar även låginkomsttagare relativt sett hårt
              försvinner det oerhört mycket. Jag håller med om att vi har en
              ganska tuff beskattning i detta land. Men vi har också ett förmånssystem
              som ska finansieras. Det gör vi genom att vi beskattar generellt.
            </seg>
            <seg n="f3c36fec">
              Vi har en generell välfärd. Det är svenska folket väldigt nöjt
              med, kan vi konstatera. Annars skulle inte den nuvarande majoriteten
              få majoritet gång efter gång. Aldrig har svenska låginkomsttagare
              haft det så dåligt som 19911994. Under den perioden skapades gigantiska
              underskott i hushållskassorna.
            </seg>
            <seg n="29cd726b">
              Då räckte det inte med att sitta och vänta på barnbidraget, Stefan
              Hagfeldt. Med moderat politik en gång till skulle man inte få
              det bättre. Det skulle man framför allt inte få om man hamnade
              i den situationen att man blev sjuk, och framför allt inte om
              man blev arbetslös. Stefan Hagfeldts värld är nog långt ifrån
              den han försöker att beskriva.
            </seg>
          </u>
          <note n="2ed0b536">
            Herr talman! Jag yrkar bifall till reservation 6.
          </note>
          <note type="speaker" n="63fa042c">
            Anf. 61 STEFAN HAGFELDT (m) replik:
          </note>
          <u who="Q5782422" xml:id="i-b77822c82ccc5d23-1" n="335c86fe">
            <seg n="3f389cc3">
              Herr talman! Per Rosengren sade att med moderat politik skulle
              inte den ensamstående mamman få någon förbättring eller väldigt
              liten. Jag tolkade det åtminstone så. Per Rosengren lyssnade nog
              ganska dåligt till vad jag framförde i talarstolen.
            </seg>
            <seg n="28f44e59">
              Vi tittade just på försörjningsbördan. Enbart vårt förslag om
              ett extra avdrag per barn och år på 8 000 kr ger förutom barnbidraget
              varje månad netto ytterligare 250 kr. Det är alltså 3 000 kr per
              år. Är det sedan två barn kan man dubbla det.
            </seg>
            <seg n="10a454b3">
              Avdraget på 8 000 kr kommer sedan att höjas år efter år till
              10 000 kr, 12 000 kr och förhoppningsvis upp till 15 000 kr igen.
              Det är 400 kr extra i månaden. Det är mycket pengar för mamman,
              eller om det är pappan som är ensamstående med barnen.
            </seg>
            <seg n="ddd0a9f8">
              Det tar tid för oss att komma upp i ett grundavdrag på 50 000
              kr. Men när det är gjort är det en tusenlapp till för varje löntagare
              i månaden. Det är väldigt mycket pengar. Det ska speciellt ses
              mot bakgrund av det jag tog upp. Många föräldrar tvingas vända
              på varenda krona i väntan på barnbidrag eller avlöning.
            </seg>
            <seg n="bf362bba">
              Jag kan också säga något om risker. Per tog upp den frågan och
              undrade vad vi menade med risker. Risken är att den person som
              ska jobba extra får minskat barnbidrag. Man kanske när man är
              borta måste ordna barnpassning. Samtidigt blir skatten högre.
              Nettoutfallet för att göra en extra arbetsinsats blir minus. Det
              måste väl ändå vara en risk för mamman eller pappan som får vända
              på varenda krona.
            </seg>
          </u>
          <note type="speaker" n="d3bf4285">
            Anf. 62 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-1" n="29b447d9">
            <seg n="a51ee64b">
              Herr talman! Jag tar det sista först. Det Stefan Hagfeldt talar
              om är marginaleffekterna. Ändå röstade ni nej när vi satte en
              maxtaxa för daghemmen. Det är väldigt intressant. Den enskilda
              åtgärd som har betytt mest för barnföräldrar säger ni nej till.
            </seg>
            <seg n="6b2c9cdc">
              Ni ska i stället ta bort dubbelbeskattningen, ta bort fastighetsskatten,
              ta bort förmögenhetsskatten och dränera landets ekonomi genom
              att skapa ett underskott på 2025 miljarder. Det är vad er politik
              innebär.
            </seg>
            <seg n="b88e7ae2">
              Vad tror Stefan Hagfeldt att det skulle innebära? Vilka skulle
              man för att täcka in detta bli tvingad att höja skatten för? Det
              är dokumenterat att ni skapar ett stort hål i de offentliga finanserna.
            </seg>
            <seg n="a22220f0">
              Det är därför hans partiledning går ut och säger: Nu måste vi
              ändra politik. Sedan står Hagfeldt här i dag och pläderar för
              den politik som han själv från partiets sida har tagit avstånd
              från.
            </seg>
            <seg n="d3d61f03">
              Förlåt mig, men jag förstår mig inte på vissa moderater. Är det
              Stefan Hagfeldts agerande här i kammaren i dag som gäller, eller
              är det partiledningens meddelande i januarifebruari att politiken
              inte var bra och att man får byta den som gäller?
            </seg>
            <seg n="4c4367a8">
              Den motion som Stefan Hagfeldt hänvisar till är faktiskt skriven
              i september. Det är den politik som man har tagit avstånd från.
              Eller är det vissa delar av den politiken som är kvar medan man
              inte bryr sig om det andra?
            </seg>
            <seg n="9b2dd57c">
              Har man gått ifrån kravet på borttagande av dubbelbeskattningen,
              borttagande av fastighetsskatten, borttagande av förmögenhetsskatten,
              och så vidare? Nej, det har man inte gjort. Man har fortfarande
              i sitt förslag skapat ett underskott i statens finanser som är
              ganska stort.
            </seg>
            <seg n="a861b7e7">
              Jag vill inte vara med och skapa det. Jag vet hur det var när
              vi tog över år 1994. Det var inte lätt att sanera landets ekonomi
              då.
            </seg>
          </u>
          <note type="speaker" n="7def3378">
            Anf. 63 STEFAN HAGFELDT (m) replik:
          </note>
          <u who="Q5782422" xml:id="i-b77822c82ccc5d23-2" n="335c86fe">
            <seg n="63119f59">
              Herr talman! Det är riktigt att vi moderater i skatteutskottet
              nu jobbar med och ser över vår skattepolitik. Den inriktningen
              är ingen hemlighet. Vi vill ge mer skattelättnader till låg- och
              medelinkomsttagare. I första hand kommer vi inte att få med att
              den statliga skatten kommer att kunna minskas inom överskådlig
              tid.
            </seg>
            <seg n="1a957037">
              Per Rosengren tog upp maxtaxan. Den gynnade i allra högsta grad
              dem som hade höga inkomster. De som hade väldigt höga inkomster
              hade en hög taxa innan den genomfördes, medan de som hade låga
              inkomster hade en låg taxa.
            </seg>
            <seg n="e35d0281">
              I min hemkommun Norrköping visade det sig att de som hade höga
              inkomster i vissa fall fick nästan 10 000 kr mer netto i månaden
              medan det fanns de som hade låga inkomster som fick en höjning
              av sin barnomsorgsavgift.
            </seg>
            <seg n="c368919d">
              Det kan väl ändå inte Per Rosengren tycka är bra? Fördelningspolitiskt
              är väl maxtaxan inte någonting att ta upp i det här sammanhanget.
            </seg>
            <seg n="88f1acff">
              Jag skulle vilja ställa några frågor till Per Rosengren. Vad
              säger han till alla de människor som i undersökningen för ett
              à två år sedan påstod att de inte gick till tandläkaren? En miljon
              människor påstod att de inte gick till tandläkaren därför att
              de ansåg sig inte ha råd. Det borde vara en varningsklocka, en
              väckarklocka, för oss politiker.
            </seg>
            <seg n="1a3ec62d">
              Jag tycker inte att Per Rosengren i sina förslag ger låginkomsttagaren
              eller den ensamstående mamman mer. Jag har redan klargjort att
              en ensamstående mamma skulle vinna mycket på moderat skattesänkningspolitik.
              Dessutom kommer tillväxten också att öka i landet när vi sänker
              skatterna.
            </seg>
          </u>
          <note type="speaker" n="92542ee9">
            Anf. 64 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-2" n="29b447d9">
            <seg n="6d86c84d">
              Herr talman! Jag tar det sista först. Är det något parti som
              har kämpat för att vi ska återgå till en tandläkarreform värd
              namnet är det Vänsterpartiet. Jag har inte sett ett enda förslag
              från Moderaterna om att man vill bättra på tandvårdsförsäkringen
              och göra den mer gynnsam.
            </seg>
            <seg n="6829b967">
              Stefan Hagfeldt tror att man löser problemen skattevägen och
              att människor med låga inkomster skulle gå mer till tandläkaren
              om man sänkte skatten för dem, samtidigt införde fler karensdagar,
              sänkte sjukersättningen, sänkte a-kassan och en mängd olika ersättningar.
              Och hur är det med bostadsbidraget? Det vill ni ju också minska.
            </seg>
            <seg n="d9caa009">
              Det intressanta i sammanhanget är att en moderat politik inte
              skulle skapa ett enda öre till de här människorna. Vi vet var
              ni står när det gäller hela bidragssystemet. Ni vill skära ned
              det. Annars har ni ett gigantiskt problem om ni ska finansiera
              alla skattesänkningarna.
            </seg>
            <seg n="95535687">
              Stefan Hagfeldt säger: Vi tänker inte göra någonting åt statsskatten.
              Nehej men det står ju i reservationen att ni vill ta bort värnskatten!
              Det är en statlig skatt. Nu står Stefan Hagfeldt och säger att
              ni inte ska göra något åt det här och inser att ni inte har råd
              till det. På vilket ben står ni egentligen?
            </seg>
            <seg n="0d263120">
              Och hur kan ni sitta och yrka bifall till en reservation som
              bygger på en motion som i sin tur bygger på en politik som ni
              har tagit avstånd från? Känns inte det lite konstigt? Stefan Hagfeldt
              skakar på huvudet. Förlåt mig då, men det sägs att politik är
              det möjligas konst, och jag måste säga att Moderaterna här verkligen
              visar att så är fallet.
            </seg>
          </u>
          <note type="speaker" n="ddd1d32b">
            Anf. 65 PER LANDGREN (kd) replik:
          </note>
          <u who="Q4355135" xml:id="i-0b974587401c456a-1" n="4217a3d4">
            <seg n="dfbd3cba">
              Herr talman! Det var gott att höra från Per Rosengren att han
              tycker att skattetrycket är för hårt, inte minst för låginkomsttagarna.
              Jag uppfattade det så, men det är inget direkt citat. Det var
              ändå ett erkännande. Sedan kom motiveringen; hårda skatter behövs
              även för låginkomsttagarna för att avbräcket till statskassan
              annars skulle bli för stort. Sedan var det också det här med hela
              välfärdssystemet. Det är klart att detta är en avvägning.
            </seg>
            <seg n="e288027d">
              Men det finns också andra aspekter, herr talman. Det finns en
              frihetsaspekt, Per Rosengren. Ju mer man tar in i skatt och ju
              mer man ger tillbaka i bidrag, desto mer är det någon annan än
              den enskilde som styr och bestämmer. Ni får lägga in andra parametrar
              än bara de rent skattetekniska.
            </seg>
            <seg n="6c270a54">
              Vad gäller hushållstjänster tycker jag att Per Rosengren på ett
              roande sätt tar upp alla avgränsningsproblem. Det är klart att
              det finns stora avgränsningsproblem, men behoven nämner du inte
              någonting om. Du talar inte någonting om de utarbetade och om
              de svåra förhållanden man har när skattetrycket är så hårt att
              man tvingas arbeta så mycket att man inte hinner med det mest
              elementära hemma. Då handlar det om att byta till sig kvalitativ
              tid för familjen eller för hushållet om det är mindre laddat där
              hemma och ta in hushållstjänster. Det är ungefär som när man läser
              ert skattepolitiska program; det finns inte mycket om skatterättsliga
              eller etiska grunder bakom det hela. Annars var det en bra redogörelse
              för vad ni står för.
            </seg>
          </u>
          <note type="speaker" n="c1d5bc88">
            Anf. 66 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-3" n="29b447d9">
            <seg n="375b2c05">
              Herr talman! Jag tar det sista först hushållsnära tjänster. Det
              står i er reservation att Riksskatteverket, nuvarande Skatteverket,
              uppskattar att det är 60 miljarder kronor som uteblir. En betydande
              del av detta skulle komma från de hushållsnära tjänsterna, skriver
              ni. Låt mig säga att jag ställer mig mycket tveksam till den uppfattningen
              och den uppgiften från de borgerligas sida.
            </seg>
            <seg n="72657601">
              Dessutom finns det problem med hushållsnära tjänster, det vill
              säga städning och annat, även om vi bortser från de gränsdragningsproblem
              som ni naturligtvis kommer att ställas inför om ni ska införa
              detta. Vilka tror Per Landgren skulle använda detta? Folk i allmänhet
              städar faktiskt själva hemma i stor utsträckning. I min bekantskapskrets
              och bland folk som jag resonerar med om dessa frågor har jag inte
              träffat på någon som efterfrågar den här typen av politik.
            </seg>
            <seg n="3f65a054">
              Det är också betecknande när folkpartisterna går upp och talar
              om jobb som utförs av kvinnor för kvinnor. Vad finns det för jämställdhetstankar
              i sådana resonemang? För kvinnor är inte hemmet gemensamt för
              familjen? Jag ska ta upp det här med Anne-Marie Ekström sedan
              också. Hela denna tanke är så långt ifrån den verklighet som folk
              normalt sett lever i. Ni kanske har bekanta i högre inkomstskikt
              som använder sig av detta, men i den bekantskapskrets som jag
              har har jag inte träffat på någon som efterfrågar denna typ av
              tjänst.
            </seg>
          </u>
          <note type="speaker" n="fcd8694d">
            Anf. 67 PER LANDGREN (kd) replik:
          </note>
          <u who="Q4355135" xml:id="i-0b974587401c456a-2" n="4217a3d4">
            <seg n="9b67c3af">
              Herr talman! Detta är rätt intressant. Uppenbarligen efterfrågar
              Per Rosengren den tjänsten här i Riksdagshuset i alla fall. Vad
              jag förstår har vi hjälp med städningen här. Det är någonting
              som kanske sker så obemärkt att Per Rosengren inte ens märker
              det, men det sker i alla fall. Man behöver inte ta just städning
              som exempel, för det leder så lätt tankarna till någon typ av
              gammalt klasstänkande. Det kan gälla fönsterputs eller vad som
              helst som vi inte hinner med. Det är alltså den typ av hushållstjänster
              som gör att livet blir lättare att leva hemmavid.
            </seg>
            <seg n="3710b9ab">
              Rosengren talar om LO-puckeln och att ni inte har fått igenom
              detta. Ändå vill ni ha en utredning om inkomstskattesidan. Javisst
              kom med en sådan motion! Eller låt oss skriva den gemensamt eller
              ta ett initiativ gemensamt och lösa problemen inom inkomstbeskattningen
              så gott det nu går. Ni kan naturligtvis göra upp på förhand så
              att det inte blir lösningar, och så kan vi ha samma processer
              i riksdagen där ni kan peka på ett antal saker som ni inte gillar
              och som ni ändå inte valde att göra upp med oss om. Sedan gör
              vi samma sak vad gäller hushållstjänsterna; vi tillsätter en utredning.
              Vi ser ju också problemen, men vi ser även vissa grundläggande
              fundamentala värden som nu behöver räddas och rehabiliteras för
              människor. Du känner dem också. Genom städningen här i Riksdagshuset
              är du en av dem som på ett eller annat sätt åtnjuter den här typen
              av tjänster, även om det hela är ordnat på ett helt annat sätt.
            </seg>
          </u>
          <note type="speaker" n="9860cd5f">
            Anf. 68 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-4" n="29b447d9">
            <seg n="bc88a0f7">
              Herr talman! Nu blandar Per Landgren ihop det hela. Jag vet inte
              om det är medvetet eller omedvetet eller av ren okunnighet. På
              min arbetsplats, där jag jobbade som lärare, hade vi städare.
              Det var inte vi lärare som gick runt och städade. Var och en har
              sin profession på en arbetsplats. Men det är ingen som kommer
              hem och städar min lägenhet på Klevgränd, för det gör jag själv.
              Och det gör jag gärna! Jag tycker att det hör till att man ska
              sköta sitt hushåll. Om man sedan vill leja ut den tjänsten får
              man göra det enligt de gängse reglerna.
            </seg>
            <seg n="3dae5b1a">
              Vad blir nästa sak som ska subventioneras eller som man ska få
              avdragsrätt för där samhället på något sätt ska göra avsteg? Vi
              vet att ni vill att man ska få göra avdrag för resorna när man
              skjutsar barn till dagis; det har ni motionerat om några gånger.
              Jag läser här i alla era reservationer om hur många avsteg man
              ska göra och hur mycket rätt till avdrag man ska ha. Några skriver
              om arbetsrum i bostaden. Kristdemokraterna vill förändra reseavdraget.
              Man vill ha förmån för hemtjänst. Kristdemokraterna vill ha kulturcheckar.
              Man pratar om friskvård. Inom parentes sagt är ju problemet till
              stora delar redan löst när det gäller friskvård och rehabilitering.
              Det enda problemet som återstår där är att arbetsgivaren inte
              har avdragsrätt för rehabilitering. Det är en sak som jag inte
              har uppmärksammat tidigare, men som jag tycker att det finns anledning
              att titta på inom ramen för företagsbeskattning. Jag kanske kan
              återkomma till det i motioner senare, för där finns en liten knepighet.
              Men mycket av det som skrivs i motioner om friskvården är alltså
              redan löst genom ett betänkande som vi har antagit här i riksdagen.
              Ibland slår ni in öppna dörrar. Ni vill också införa idrottskonton.
              Det är alltså en mängd avsteg, och när man summerar dem i slutändan
              som RUT har gjort blir det inte så rolig läsning för Kristdemokraterna.
            </seg>
          </u>
          <note type="speaker" n="25aced12">
            Anf. 69 ANNE-MARIE EKSTRÖM (fp) replik:
          </note>
          <note n="13b583ac" type="speaker">
            (PER ROSENGREN (v):
          </note>
          <u who="Q6079824" xml:id="i-7dad6c71cdbbb1ce-0" next="i-b7192ad1f57dfca9-0">
            <seg>
              Nu blir det feministdebatt!)
            </seg>
          </u>
          <u who="Q6079824" xml:id="i-b7192ad1f57dfca9-0" n="83187289" prev="i-7dad6c71cdbbb1ce-0">
            <seg n="c25768ba">
              Herr talman! Jag är inte så säker på att det blir feministdebatt.
              Men det verkar som om Per Rosengren skulle ha lösningen på allt.
              Han älskar att peka på ord utan att se till helheten, och så tar
              han i så att han nästan kräks.
            </seg>
            <seg n="c4c28e42">
              Låt mig börja med detta att det ska löna sig att arbeta. Vi behöver
              ha fler arbetade timmar i det här landet. Om man ska satsa en
              extra timme av sin fritid, för det handlar ju om det, måste man
              få något för det. Det finns många grupper med normalinkomster
              som får betala statlig skatt och värnskatt på den här extra timmen.
              Det kan inte Per Rosengren komma ifrån. Vi verkar vara överens
              om att vi behöver se över skattesystemet. Om vi sedan kommer till
              samma lösning när vi har sett över det är en annan fråga. Men
              vi är överens om att det behöver ses över och att lappandet och
              lagandet måste minska. Att det redan i dag är så många avsteg
              innebär ju tyvärr att man fortsätter att lappa och laga.
            </seg>
            <seg n="790a967a">
              Låt mig återkomma till detta med hushållstjänster. Det är hur
              enkelt som helst för finansministern att nu föreslå att vi ska
              ha ROT-avdrag. I det här betänkandet skriver utskottet förresten
              att man avstyrker varje form av ROT-avdrag. Det tycker jag är
              märkligt när man föreslår det dagen innan vi ska ha vår debatt.
              Det är märkligt att man inte vill medverka till att det skapas
              fler arbeten för kvinnor. Men det ingår väl inte i Vänsterns feminism.
            </seg>
          </u>
          <note type="speaker" n="58b0d35e">
            Anf. 70 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-5" n="29b447d9">
            <seg n="d3a0125f">
              Herr talman! Jag måste ju ta upp det påstående som Anne-Marie
              Ekström gjorde förut när hon sade att det utförs av kvinnor för
              kvinnor. Är inte hushållet ett gemensamt ansvar för kvinna och
              man? Bör inte Anne-Marie Ekström säga att det till största delen
              utförs av kvinnor för kvinnor och män? Det är inte kvinnans eget
              ansvar att ta hand om hushållet.
            </seg>
            <seg n="f4b2e91a">
              Sedan är det så, Anne-Marie Ekström, att mer än 80 % av svenskarna
              betalar enbart kommunalskatt, förutom de 200 kr som är en form
              av statlig skatt men som även de går till kommunen. Jag vet inte
              hur det går till, men det måste vara något elektroniskt. De pengarna
              går dit för att stärka kommunerna. Därför bör man inte stå här
              och säga att det är ett gigantiskt problem att man inte uppnår
              minst hälften kvar. De betalar kommunalskatt och har en marginalskatt
              som motsvarar kommunalskatten, det vill säga 3334 %. Det är inte
              mer. Jag tror att det gäller 83 % av svenskarna. De som sedan
              betalar värnskatt är väldigt få. De som betalar statlig skatt
              kommer upp i knappt 55 %. Det är inte långt ifrån. De 17 % som
              betalar statlig skatt ligger väldigt nära hälften kvar. Jag har
              väldigt svårt att förstå resonemanget från Anne-Marie Ekström.
            </seg>
            <seg n="892808ac">
              Jag har också svårt att förstå detta med risktagandet. Vilka
              risker tar löntagare genom att arbeta?
            </seg>
          </u>
          <note type="speaker" n="c7134e6e">
            Anf. 71 ANNE-MARIE EKSTRÖM (fp) replik:
          </note>
          <u who="Q4768084" xml:id="i-8f6356da5da2b9ca-1" n="83187289">
            <seg n="51a23930">
              Herr talman! Man ska självfallet vara gemensamt ansvarig för
              hushållet. Så är det kanske i en del familjer men långt ifrån
              i alla. Det är fortfarande så i de flesta familjer att det är
              kvinnorna som har huvudansvaret för familj och barn. Jag kan säga
              kvinnor och män i stället, men i de allra flesta fall skulle detta
              stötta kvinnornas situation.
            </seg>
            <seg n="0cdeb4e8">
              Jag har fortfarande inte fått svar på varför man inte ska kunna
              göra detta. Man kan ju införa en reduktion för de tjänster som
              utförs av män för hushållen. Men man kan inte göra motsvarande
              för kvinnor.
            </seg>
            <seg n="6baecb41">
              Jag tror att Per Rosengren underskattar behovet av att få hjälp
              i hemmet. Om man kunde få det till en rimlig kostnad tror jag
              att det skulle vara betydligt fler som utnyttjade det. Det är
              inte roligt att städa. Det tycker inte jag i alla fall.
            </seg>
          </u>
          <note type="speaker" n="d1d71135">
            Anf. 72 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-6" n="29b447d9">
            <seg n="3ad5fd27">
              Herr talman! Jag tycker att det är roligt att städa, framför
              allt toaletter. Av någon underlig anledning tycker jag att det
              är jätteskoj. Det vill jag inte delegera till någon enda människa.
              Det nöjet vill jag inte att någon ska ta ifrån mig.
            </seg>
            <seg n="25690e14">
              Jag tycker inte att ROT-avdrag är det mest perfekta. Det spiller
              en väldig massa pengar. Det kostar mycket. Det finns stora dödviktskostnader
              i en sådan reform. Sedan får vi se vad vi kommer fram till i förhandlingarna.
              Byggsektorn har jättestora problem när det gäller sysselsättningen.
              Det vet vi. Jag är mycket tveksam till att ett ROT-avdrag är det
              bästa i det läget. Jag tror inte på modellen att föra över det
              till att gälla hushållsmaskiner, eventuellt bilar, gräsklippare
              och reparationer och låta folk komma hem och reparera bara för
              att man ska komma i åtnjutande av någon form av skattereduktion.
            </seg>
            <seg n="29b89bc6">
              Marie Engström har tagit upp frågan om vilka ni vill ska ha de
              här jobben. Vilkas döttrar vill ni ska satsa på den karriären
              att gå hem till folk och städa och så vidare? Det har framskymtat
              lite grann att det är de nya svenskarna som skulle vara intresserade
              av detta. Det har vi hört i debatten några gånger. Det är ganska
              avslöjande för de borgerliga att ni värderar olika typer av arbete
              på det sättet. Varför ska den här typen av arbete särskiljas?
              Jag skulle vilja säga att det är lätt diskriminerande. De välsituerade
              har alltid efterfrågat den här typen av tjänster, men de har också
              råd att betala de priser som det innebär i dag.
            </seg>
          </u>
          <note type="speaker" n="283b1253">
            Anf. 73 ROGER TIEFENSEE (c):
          </note>
          <u who="Q6210672" xml:id="i-57684ad8e00e22d5-0" n="bc0aa61d">
            <seg n="f3440265">
              Herr talman! Ledamöter och åhörare! Centerpartiets strävan att
              sänka inkomstskatten för människor som har låga och normala inkomster
              handlar om principer och prioriteringar. Man kan prata mycket
              generellt om det höga skattetrycket som vi har i Sverige i dag.
              Men det är först när man ser hur hög skatt vi tar ut av människor
              som har låga och normala inkomster som vi ser att vi i Sverige
              är unika. Sverige är det land i världen som beskattar låginkomsttagare
              hårdast. Det innebär också att vi gör många som har en lön, som
              kanske till och med har ett heltidsarbete, bidragsberoende. Man
              kan se väldigt tydligt att skattesystemet och bidragssystemet
              samverkar på ett negativt sätt.
            </seg>
            <seg n="c2a5c903">
              Per Rosengren har tidigare pratat om att det inte finns många
              löntagare i Sverige som inte har hälften kvar. Jo, det finns det.
              Om man ligger i låga inkomstskikt och får en ökad inkomst med
              100 kr samverkar skattesystemet och bidragssystemet på ett negativt
              sätt så att man kanske bara får 2030 kr kvar, det vill säga inte
              hälften kvar. Nu gick Per Rosengren. Det var väl lite jobbigt
              att höra detta. 2030 kr duger inte. Det är inte ett tillräckligt
              kraftigt incitament för att till exempel öka sin arbetstid.
            </seg>
            <seg n="c0d3a8e2">
              Det här problemet finns, och det kan vi inte blunda för. Regeringen
              ser det. I tidigare budgetpropositioner har man uttryckt att man
              ser det här problemet. Men till skillnad mot Centerpartiet gör
              man ingenting åt det. Vi har lagt fram förslag som tar bort de
              negativa marginaleffekter som finns i skattesystemet. Vi tittar
              vidare för att också kunna få bort negativa marginaleffekter i
              kombinationen skatte- och bidragssystem.
            </seg>
            <seg n="23af78d2">
              Centerpartiets skatteförslag innebär kraftiga inkomstskattesänkningar
              just för dem som har låga och normalstora inkomster. Det har pratats
              om den ensamma mamman. Alla borgerliga partier har haft ett sådant
              typfall med en ensam mamma som tjänar 12 000 kr i månaden. Centerpartiets
              skattesänkning till henne, också efter ökade egenavgifter i a-kassan,
              ökar den disponibla inkomsten med 514 kr per månad. Det är en
              rejäl skattesänkning. Det är helt klart att hon skulle få ökat
              självbestämmande och en helt annan möjlighet att bestämma över
              sin privatekonomi.
            </seg>
            <seg n="d8f05462">
              I de förslag som vi lägger fram inför vi också skatterabatter
              riktade till just inkomst från näringsverksamhet och inkomst från
              förvärvsarbete för att på så sätt stimulera en övergång från bidragsförsörjning
              till förvärvsarbete. Vi bygger in positiva incitament.
            </seg>
            <seg n="670cb161">
              Man kan då fråga vad utskottets majoritet vill. Vad man kan läsa
              sig till i betänkandet är vad utskottet inte vill. Det handlar
              här, som Per Landgren tidigare var inne på, om att ett antal motioner
              med förslag från borgerliga och andra partier ska avvisas.
            </seg>
            <seg n="59433e64">
              Utskottet beskriver de borgerliga partiernas förslag bland annat
              så här: Var och en skall få behålla mer av sin lön och skall på
              detta sätt kunna klara sig själv. Enligt utskottets mening innebär
              detta synsätt ett delvis underkännande av den gemensamma sektorn
              och betydelsen av de kollektiva lösningar som i dag framstår som
              självklara för de allra flesta.
            </seg>
            <seg n="5d23c80c">
              Det här är ett avfärdande av den borgerliga politiken, men vad
              skulle man säga om man vänder på saken och talar om vad man inte
              vill? Med precis samma logik som utskottet använder kan man säga
              så här:
            </seg>
            <seg n="4f10b392">
              Dagens kollektiva lösningar med en stor gemensam sektor och ett
              högt skattetryck innebär ett delvis underkännande av människors
              förmåga att själva ta ansvar tillsammans och med andra.
            </seg>
            <seg n="c6aeb011">
              Det är precis samma logik, men man vänder på perspektivet.
            </seg>
            <seg n="071d5aaf">
              Utskottet skriver vidare: Skatteskalan är anpassad till individens
              förmåga att bidra till de gemensamma kostnaderna . Frågan är vem
              som bestämmer individens förmåga. Ja, inte är det individen själv.
            </seg>
            <seg n="b7b55af5">
              När människor i Sverige som har låga och normala inkomster beskattas
              så hårt att de inte kan leva på sin lön, är skatteskalan då anpassad
              efter individens förmåga att bidra till de gemensamma kostnaderna?
              Nej, det är tvärtom så att skatteskalan är anpassad efter de gemensamma
              kostnaderna.
            </seg>
            <seg n="4d3d9e57">
              I Socialdemokraternas Sverige blir individer reducerade till
              skattesubjekt, och det tycker jag är lite synd. Jag tror att vi
              behöver en omvändning av perspektivet. Vi behöver en skattereform
              som verkligen frigör människor. Framför allt har vi prioriterat
              att rikta skattesänkningar till människor som har låga eller normalstora
              inkomster. Centern är det parti i riksdagen som vill sänka skatterna
              mest när det gäller månadslöner på upp till 20 000 kr. Där har
              vi ett break-even med Moderaterna. Det är precis den profil som
              vi har eftersträvat, och jag har uppfattat att det är den profil
              som Moderaterna nu efter sin omvändelse i skattepolitiken eftersträvar.
              Vi får se om man hamnar där.
            </seg>
            <seg n="3dc2f7a7">
              Herr talman! Jag har tidigare resonerat om att utskottet inte
              har någon egen vilja att göra något utan bara har åsikter om vad
              som inte ska göras. Något som utskottets majoritet tycker att
              man inte ska göra är återinföra ROT-avdrag. Det framgår tydligt
              av utskottsbetänkandet. Jag citerar återigen utskottet:
            </seg>
            <seg n="92274854">
              Den föreslagna skattereduktionen för utgifter för arbete vid
              reparationer samt om- och tillbyggnader i bostäder påminner om
              en liknande reduktion som infördes 1993 för att motverka arbetslöshet
              inom byggsektorn och som var i bruk i nästan sex år. Det sammanlagda
              skatteavdraget uppgick till ca 11 miljarder kronor. Utskottet
              är inte berett att tillstyrka att en sådan skattereduktion återinförs
              och avstyrker därför även motionerna om ett ROT-avdrag.
            </seg>
            <seg n="494b715d">
              Gott så en åsikt. Fantastiskt! Men problemet är bara att Bosse
              Ringholm i går började andas åsikten att ett ROT-avdrag skulle
              återinföras. I höst kommer vi alltså att få höra lydiga skatteutskottsledamöter
              från Vänsterpartiet, Socialdemokraterna och Miljöpartiet som har
              en helt annan åsikt än den som de har i dag och som uttrycks i
              det här betänkandet.
            </seg>
            <seg n="38d6380a">
              Centerpartiet och övriga borgerliga partier har föreslagit en
              skatterabatt för hushållstjänster, och det kan ses som en utvidgning
              av det ROT-avdrag som tidigare fanns. Jag tycker att det är viktigt
              att poängtera att detta har funnits i tidigare förslag. Per Rosengren
              har här avvisat att den här skatterabatten inte bara skulle gå
              till företag inom tjänstesektorn utan också till privatpersoner.
              Förslaget har dock modifierats undan för undan, och det skulle
              givetvis utredas rejält innan det införs.
            </seg>
            <seg n="441ff59b">
              Vårt förslag handlar inte bara om att subventionera jobb för
              män inom byggsektorn, utan det går också ut på att subventionera
              jobb i branscher som i dag generellt sett många gånger domineras
              av en svart marknad.
            </seg>
          </u>
          <note n="10f3a895">
            Jag yrkar med detta bifall till reservation 14.
          </note>
          <note type="speaker" n="0b1d03c4">
            Anf. 74 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-7" n="29b447d9">
            <seg n="d099e2b3">
              Herr talman! Jag tycker att man här ska skilja mellan direkta
              marginalskatter inklusive de effekter som dessa har och kombinationen
              med olika andra system. Jag tror att det är väldigt viktigt. Jag
              menar att marginalskatten för låginkomsttagare i dag inte är extremt
              hög. De betalar kommunalskatt och inte mer. Hur ska man klara
              den problematiken? Ja, man gör det inte genom att höja grundavdraget.
              Det är alldeles riktigt att det skapar ett större ekonomiskt utrymme,
              men det klarar inte problematiken med marginalskatten och inte
              heller de marginaleffekter som kan uppkomma tillsammans med andra
              system.
            </seg>
            <seg n="ba488ea2">
              Jag menar att den största åtgärd som har vidtagits för att komma
              till rätta med marginaleffekterna återigen är införandet av maxtaxan.
              Stefan Hagfeldt har rätt i att det mest gynnat dem som har höga
              kostnader. Så är det naturligtvis, men man får inte glömma att
              de också haft extremt höga kostnader för sin barnomsorg. Den typen
              av reformer är alltså betydligt bättre.
            </seg>
            <seg n="90f2bd57">
              Vi ser vidare skatter som omfördelande över tid och mellan hög-
              och låginkomsttagare. Därför tycker vi att man ska ha ett ganska
              högt skattetryck, så att man kan omfördela mellan ensamstående
              höginkomsttagare med en lägre försörjningsbörda och låginkomsttagare
              som har en betydligt tuffare försörjningsbörda, med barn och så
              vidare.
            </seg>
            <seg n="c5d21acd">
              Roger Tiefensee säger att många inte kan leva på sin lön. Det
              är säkert så, men jag tror att lönenivån är ett större problem
              än skatten. Hur Roger Tiefensee skulle kunna fixa till det här
              genom skatterna för att fler ska leva på sin lön har jag väldigt
              svårt att se.
            </seg>
          </u>
          <note type="speaker" n="de38344f">
            Anf. 75 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-1" n="bc0aa61d">
            <seg n="d4525f41">
              Herr talman! När det gäller det sistnämnda har vi uppenbarligen
              helt olika perspektiv. Jag anser att man ska kunna leva även på
              en liten lön. Man ska därför ge människor med låga och normalhöga
              löner möjlighet att inte vara bidragsberoende.
            </seg>
            <seg n="62c1f249">
              Rosengren säger att man ska skilja mellan marginalskatter och
              marginaleffekter. Ja, det kan man väl göra, men för dem som utsätts
              för kombinationen av marginalskatter och marginaleffekter blir
              ändå resultatet att av en inkomstökning om 100 kr får en låginkomsttagare
              många gånger vara glad om han får behålla 2030 kr. Han får alltså
              inte hälften kvar.
            </seg>
            <seg n="f8ace464">
              Ett sätt att även på skattesidan åtgärda det här är att ta bort
              nedtrappningen av grundavdraget. Det är också precis det som Per
              Rosengren tidigare har resonerat om i ett särskilt yttrande. Den
              åtgärden innebär att en person som jobbar halvtid och som kanske
              har en månadslön om 10 000 kr i månaden får högre skatt om han
              eller hon går upp till 75 %. Den som dessutom delvis är beroende
              av socialbidrag eller bostadsbidrag får minskade bidrag. Det är
              just den kombinationen som ger effekten att det inte lönar sig
              att gå upp i lön. Det ger inte rätt incitament för att öka arbetstiden.
            </seg>
            <seg n="cc06634f">
              Problemet är att det i retoriken är precis så som Per Rosengren
              säger, att skatter ska fungera omfördelande över tid, men i praktiken
              är det ju så att den hårda beskattningen av låginkomsttagare gör
              att dessa låses fast vid att förbli låginkomsttagare.
            </seg>
          </u>
          <note type="speaker" n="38729b9c">
            Anf. 76 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-8" n="29b447d9">
            <seg n="8f7f62ad">
              Herr talman! Det där är inte sant. Att en människa skulle avstå
              från en löneförhöjning jag har inte sett den människa som skulle
              göra det. Alla lever inte heller i det bidragssystem som Roger
              Tiefensee tror att de lever i.
            </seg>
            <seg n="6c733248">
              Det största problemet var faktiskt barnomsorgskostnaderna och
              de effekter de hade. Visst, även bostadsbidraget är knutet till
              inkomsten, men jag skulle vilja se det systemet som Roger Tiefensee
              vill ha. Det räcker inte i det läget med att fixa till med grundavdrag
              och olika andra typer av avdrag. Det kommer alltid att finnas
              en marginaleffekt i skattesystemet. Hur Centerpartiet ska klara
              ut det, det förstår jag inte inte med det förslag ni har här i
              alla fall.
            </seg>
            <seg n="9e9c1ff7">
              När det gäller ROT-avdraget vill jag säga att jag anser att det
              är något som har oerhört mycket dödviktskostnader. Det gynnar
              även dem som ska bygga om sin sommarstuga och redan har planerat
              det. Jag tycker att det är ett tveksamt sätt att fixa till de
              problem som finns.
            </seg>
            <seg n="fff7c1c1">
              Sedan har vi, Roger Tiefensee, en reservation som innebär att
              vi vill se över inkomstskattesystemet. Vi har inte samma lösning
              som Centerpartiet och Roger Tiefensee, men jag kan dela vissa
              av de uppfattningar som framförs här, och det är därför vi också
              motionerade om en förändring och en översyn av inkomstskattesystemet,
              just för att komma till rätta med de problem som finns inte minst
              i LO-puckeln och den typen av knepigheter i grundavdragssystemet.
            </seg>
          </u>
          <note type="speaker" n="29f9ee52">
            Anf. 77 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-2" n="bc0aa61d">
            <seg n="659d0711">
              Fru talman! Jag lovar att Per Rosengren ska få se vårt förslag
              när vi kommer med det. Vi har lagt fram förslag om att ta bort
              marginalskatteeffekter i skattedelen. Vi kommer att komplettera
              det med förslag där marginaleffekterna också i bidragsdelen samordnas
              så att de inte blir dubbla.
            </seg>
            <seg n="5e38631c">
              Per Rosengren lyfter gång efter gång upp frågan om maxtaxan.
              Det är sant att den för höginkomsttagare innebar en minskad marginaleffekt.
              Problemet är ju att för låginkomsttagarna är maxtaxan konstruerad
              så, eftersom avgiften är relaterad till lönen, att för det första
              barnet har man en marginaleffekt på 3 %, för det andra barnet
              en marginaleffekt på 2 % och för det tredje barnet en marginaleffekt
              på 1 %. I maxtaxereformen har man alltså byggt in i systemet marginaleffekter
              på 6 % för den som har tre barn och så att säga ligger under taket.
              Det innebär maxtaxereformen. Per Rosengren rynkar ögonbrynen,
              men läs på! Det är precis det ni har gjort: Ni har byggt in nya
              marginaleffekter för låginkomsttagare, så kom inte och säg att
              maxtaxan har gett mindre marginaleffekter. Det är tvärtom: Maxtaxan
              har gett nya marginaleffekter för låginkomsttagare.
            </seg>
          </u>
          <note type="speaker" n="e82cdd4f">
            Anf. 78 GUSTAV FRIDOLIN (mp):
          </note>
          <u who="Q2029325" xml:id="i-21f93f3fcc39dbcf-10" n="6ade5982">
            <seg n="f12ecdda">
              Fru talman! Det betänkande vi debatterar handlar som alla vet
              om allmänna frågor kring inkomstbeskattningen. I detta hänseende
              har Miljöpartiet valt att lyfta fram den socialekologiska skattereform
              som vanligtvis går under namnet grön skatteväxling och prioriteringar
              rörande den. Vi har också i skattearbetet och i inkomstbeskattningsdiskussionen
              alltid stått för en rättvis fördelning och den typ av argumentation
              som Per Rosengren med anledning av samarbetet mellan s, v och
              mp tidigare i debatten har gjort sig till uttolkare för.
            </seg>
            <seg n="66a7fe7f">
              Min roll i den här diskussionen, såsom icke ledamot av skatteutskottet,
              blir att föra fram en annan del som det finns en motion om i betänkandet,
              nämligen motionen Sk361 från innevarande riksdagsår. Miljöpartiets
              ingång i debatten och Miljöpartiets syn på samhället är att vi
              vill förena mer frihet för individen, maktdecentralisering och
              egenmakt med en rättvis fördelning av resurser och ett jämlikt
              skattesystem. I dag stöter man på patrull många gånger när man
              ska försöka genomföra detta i verkligheten. Inte minst skattelagarna
              skapar problem.
            </seg>
            <seg n="c70b46db">
              I dag är det så att om man vill ha både en decentralisering av
              makten och ett rättvist skattesystem och alltså fördela ut pengar
              till kommuner och landstingskommuner den verksamhet som är närmast
              människor samtidigt som man har ett progressivt skattesystem,
              så tvingas man ta in skatten på den statliga nivån för att sedan
              i bästa fall ge tillbaka den till kommunal och landstingskommunal
              verksamhet. På det sättet blir kommunerna i landet ytterst beroende
              av staten och statens beslut rörande olika frågor kring skattesystemet.
            </seg>
            <seg n="37dd7b06">
              Vi tycker inte att det är en rimlig ordning, utan vi vill i stället
              låta utreda möjligheten att ge kommunerna möjlighet till en progressiv
              beskattning så att kommunerna själva kan välja att ha ett rättvist,
              progressivt skattesystem som är fördelningspolitiskt riktigt samtidigt
              som pengarna hamnar på den nivå där de gör nytta direkt. Man måste
              då inte alltid gå omvägen via den statliga nivån.
            </seg>
            <seg n="dc39053e">
              Den utredningen tycker vi också ska titta på möjligheten att
              flytta skattebaser som i dag ligger på den statliga nivån till
              den kommunala nivån eller på andra sätt utöka den kommunala skattebasen.
              Det är vad motionen Sk361 handlar om, och det är också en del
              av den breda reservation som i betänkandet heter reservation 5,
              som Barbro Feltzing och Miljöpartiet står bakom och som jag härmed
              vill yrka bifall till.
            </seg>
          </u>
          <note type="speaker" n="95e16be7">
            Anf. 79 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-3" n="bc0aa61d">
            <seg n="618a5dd5">
              Fru talman! Gustav Fridolin lyfte i sitt anförande fram en motion
              som handlar om att man vill införa progressiv beskattning på kommunal
              nivå, vilket jag inte tror är ett klokt förslag. Det är ingen
              bra idé. Däremot tycker jag att det är intressant att det i motionen
              också finns tankar om att man skulle bredda och utöka den kommunala
              skattebasen.
            </seg>
            <seg n="15600e78">
              Centerpartiet har i sitt inkomstskatteförslag lagt fram just
              sådana förslag där vi genomgående tar bort avdrag grundavdrag
              och andra typer av avdrag för dubbel bosättning eller vad det
              månde vara och ersätter dem med skatterabatter. Det får den effekten
              att staten har sitt förhållande direkt med individen så att man
              ger en skatterabatt till individen. Det får också bieffekten att
              kommunerna får en större egen skattebas. Vi har gjort det här
              genomgående. Det har inneburit att kommunerna får 55 miljarder
              mer i ökade skatteintäkter, som vi då växlar tillbaka mot att
              man inte blir beroende av statsbidrag.
            </seg>
            <seg n="6b4f97da">
              Poängen med det här är att en egen skattebas växer. Jag vet att
              Miljöpartiet och Vänsterpartiet i varje budgetförhandling med
              regeringen kämpar för att öka statsbidragen till kommunerna. Ni
              skulle inte behöva göra det med vårt system, för då ökar kommunernas
              inkomster automatiskt när lönesumman ökar. Min fråga till Gustav
              Fridolin är: Har ni varit inne på de här tankesätten?
            </seg>
          </u>
          <note type="speaker" n="3ccbf660">
            Anf. 80 GUSTAV FRIDOLIN (mp) replik:
          </note>
          <u who="Q2029325" xml:id="i-21f93f3fcc39dbcf-11" n="6ade5982">
            <seg n="fb79964b">
              Fru talman! Det är spännande att få hoppa in i skattedebatten
              så här och få syssla med en fråga som man kanske inte alltid arbetar
              allra mest aktivt med. Jag sitter ju vanligtvis i konstitutionsutskottet
              och hade två debatter i de frågorna här på förmiddagen.
            </seg>
            <seg n="f8cc03df">
              Som Roger Tiefensee mycket väl vet och också refererar till har
              Miljöpartiet ett samarbete med Socialdemokraterna och Vänsterpartiet.
              Det är där vi gör upp om de här frågorna, och det är därför vi
              i den här typen av diskussion ofta kan låta mer ense än vad vi
              i grunden är.
            </seg>
            <seg n="a5826bf1">
              Vi vill gärna titta på olika system för att just låta skattebaserna
              komma in kommunalt i stället för att gå en omväg via staten. I
              dag måste vi kämpa för att höja statsbidragen till kommuner och
              landsting. Där pågår den verksamhet som ofta är allra viktigast
              för människor, det som går under mantrat vård, skola och omsorg.
              Det är så vi kan finansiera det i dag. Men vi vill söka möjligheter
              att bättra på möjligheterna att direkt få in pengar till kommunerna
              och landstingskommunerna, och det är också det som motionen går
              ut på. Vi vill ha en utredning som dels tittar på möjligheten
              att bredda den kommunala skattebasen och möjligen att flytta skattebasen
              från statlig till kommunal nivå man får se om man hittar sådana
              möjligheter dels skapar möjligheter för progressiv kommunalbeskattning.
            </seg>
            <seg n="b83ce38e">
              Märk väl vad jag säger, Roger. Jag säger inte som du uttryckte
              det att man ska införa progressiv kommunalbeskattning, utan jag
              säger det ganska snälla att man ska utreda möjligheten för kommuner
              att införa progressiv kommunalbeskattning, så att man också på
              kommunal nivå kan ha ett rättvist skattesystem som slår olika
              mot den som tjänar mycket jämfört med den med låga inkomster och
              så att man inte, om man vill ha en rättvis fördelningspolitik,
              måste ta in en statlig inkomstskatt för att få in pengarna på
              ett rättvist sätt och sedan fördela ut dem genom höjda förhoppningsvis
              mycket höjda statsbidrag till kommunerna.
            </seg>
            <seg n="eee8a61f">
              Det är det förslaget om en utredning går ut på. Egentligen borde
              Roger, åtminstone enligt sin ingång, kunna stödja den motionen.
            </seg>
          </u>
          <note type="speaker" n="f23e7146">
            Anf. 81 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-4" n="bc0aa61d">
            <seg n="31f86f6a">
              Fru talman! Helt klart är Gustav och jag överens när det gäller
              att bredda kommunal skattebas. Grejen är att det finns en bred
              skattebas i dag i kommunerna. I genomsnitt tar kommuner och landsting
              ut 31,49 % i skatt, och det är en skattebas som man skulle kunna
              klara sig på.
            </seg>
            <seg n="daea1cb9">
              Problemet är att staten via olika beslut om avdrag grundavdrag,
              avdrag för dubbel bosättning har fattat beslut som underminerar
              den här skattebasen och gör att man måste kompensera den med statsbidrag.
              Problemet är att statsbidragen är nominella. Det fordras en nattlig
              förhandling mellan Socialdemokraterna, Miljöpartiet och Vänsterpartiet
              för att ändra nivån på statsbidragen. Ni vet hur svårt det är.
            </seg>
            <seg n="649403a6">
              Skulle man i stället satsa på att göra kommuner och landsting
              oberoende av statsbidrag och i stället ha breda egna skattebaser
              skulle kommuners och landstings ekonomi automatiskt växa när lönesumman
              växer. Det skulle också stimulera kommuner och landsting att jobba
              med att minska arbetslöshet, att jobba med utbildning och över
              huvud taget allt sådant som handlar om tillväxt och få ut någonting
              av det direkt.
            </seg>
          </u>
          <note type="speaker" n="2a518d8d">
            Anf. 82 GUSTAV FRIDOLIN (mp) replik:
          </note>
          <u who="Q2029325" xml:id="i-21f93f3fcc39dbcf-12" n="6ade5982">
            <seg n="6b226e99">
              Fru talman! Jag kan först och främst lova Roger Tiefensee, protokollet
              och dem som är närvarande i kammaren att i de nattliga förhandlingarna
              kommer vi i första hand att kämpa på för att höja de statliga
              bidragen till kommunerna. Det är där det akuta behovet ligger.
              Det är det vi måste göra i dagsläget. Vi har fått mer pengar till
              kommuner och landsting. Det är någonting som jag som miljöpartist
              är allra mest stolt över i det samarbetet. Vi har fått mer pengar
              till kärnverksamheterna skola, vård och omsorg genom det.
            </seg>
            <seg n="6214120c">
              Men det innebär inte att vi vill vara låsta vid det inför framtiden.
              Vi vill titta på just möjligheten att bredda den kommunala skattebasen
              och ge möjlighet att införa progressiv kommunal beskattning.
            </seg>
            <seg n="d1a682f8">
              Flera av de avdrag som Roger Tiefensee nämner, det vill jag klargöra,
              är positiva och bra avdrag som ger möjligheter för människor.
              Det är just därför som man inte kan låsa sig fast i olika positioner
              nu. Vi behöver en utredning som kollar både möjligheten till progressiv
              kommunal beskattning och möjligheten att bredda den kommunala
              skattebasen, möjligen också att ta över vissa skattebaser som
              i dag ligger på statlig nivå.
            </seg>
            <seg n="144bf5ea">
              Jag vill på de sekunder jag har kvar av repliktiden, eftersom
              jag nu har möjlighet att ha en replik med Roger Tiefensee, nämna
              det ROT-avdrag som han var inne på. Jag tror inte alls att det
              är okänt för skatteutskottets ledamöter eller för Roger Tiefensee
              att Miljöpartiet i grunden är positivt till ett ROT-avdrag eller
              ännu hellre ett, som vi kallar det, morotsavdrag. Det är alltså
              ett ROT-avdrag som är särskilt inriktat på miljöomställning, mycket
              för att få i gång cirkulationen med gröna jobb och för att få
              i gång tillväxten i byggbranschen.
            </seg>
            <seg n="8708d1de">
              Förhoppningsvis har vi, som Roger uttryckte det, kunnat byta
              ståndpunkt till nästa gång. Då har vi fått igenom vissa arbeten
              med Socialdemokraterna och Vänstern som vi gör upp budgeten med.
            </seg>
          </u>
          <note type="speaker" n="a63b6be8">
            Anf. 83 ARNE KJÖRNSBERG (s):
          </note>
          <u who="Q4794608" xml:id="i-4414b057824c5b45-0" n="0dfc2483" next="i-cd08591f9141fb16-0">
            <seg n="e1c63a8a">
              Fru talman! Just nu har jag börjat läsa en bok av Göran Rosenberg.
              Jag har den här. Den heter Plikten, profiten och konsten att vara
              människa .
            </seg>
            <seg n="096cab9d">
              I det första kapitlet i den här boken som har titeln Lotten och
              då är det inte fråga om någon skraplott utan vår lott som människor
              resonerar författaren om att vi alla kommer någonstans ifrån och
              är på väg någonstans. Vi är alla präglade av sammanhangen, säger
              författaren. Det är helt enkelt vår lott att tillhöra något.
            </seg>
            <seg n="bc281d7b">
              På ett ställe skriver Göran Rosenberg, och det tycker jag är
              en bra relief till den här debatten: Beroendet av andra människor,
              inte friheten från dem, är vad som gör oss till människor. Beroendet
              av och tacksamheten mot andra människor. En del har mer att vara
              tacksamma för än andra, och en del hävdar att de ingen har att
              tacka för något, men utan beroendet av andra människor skulle
              tacksamhetsfrågan inte ens uppkomma eftersom vi inte skulle existera.
            </seg>
            <seg n="d0c52768">
              I sanning tänkvärt! Boken heter alltså, och låt er inte avskräckas
              av det, Plikten, profiten och konsten att vara människa .
            </seg>
            <seg n="e5279b50">
              Allmänna motioner om inkomstbeskattning, står det på dagordningspunkten.
              Den uppgift som vi nu har i kammaren att ta oss an i det här avsnittet
              är 115 motioner. Det är drygt 140 yrkanden, eller ska vi kalla
              det förslag? Det är riksdagsledamöternas förslag. Det vet vi alla,
              men jag vill understryka det, för jag ska nämligen resonera lite
              grann om det. Det är riksdagsledamöternas förslag från motionstiden
              i höstas de veckor som även jag ibland, högre makter förlåte mig,
              lite raljerande brukar kalla den allmänna hysterins tid.
            </seg>
            <seg n="4bd33dfd">
              Jag vet att det finns de som anser att riksdagen lägger ned alldeles
              för mycket arbete på det som kallas allmänna motioner. Med all
              respekt för dem som tycker så menar jag att detta arbete är något
              av det viktigaste i riksdagen. Naturligtvis är regeringens förslag
              viktiga. Självklart är det så. De ska behandlas med all den respekt
              som följer av grundlagens bestämmelser om att regeringen skall
              styra riket.
            </seg>
            <seg n="6f3edfef">
              Naturligtvis är också regeringens förslag som underställs riksdagen
              i de propositioner som regeringens förslag innebär oftast mycket
              ordentligt genomarbetade och oftast mycket väl utredda. Det kan
              man inte alltid säga om motionerna från riksdagens ledamöter,
              från mig själv exempelvis. Icke desto mindre motionsförslagen
              kommer från dem som är direkt valda. De kommer, för att vara högtidlig,
              från de valda ombuden för Sveriges folk. Det är därför jag alltid
              hävdar att motionsskrivande är en av de viktigaste uppgifter som
              en riksdagsledamot har.
            </seg>
            <seg n="4c26774e">
              Jag vet att vår riksdag är det parlament som troligen har den
              allra vidaste motionsrätten. Under de där veckorna på hösten efter
              budgetpropositionens avlämnande kan vi skriva motioner om allt
              som riksdagen har att besluta om. Ärligt talat, ibland syndar
              vi på nåden och skriver motioner om sådant som riksdagen inte
              har att besluta om. Det är jag mycket medveten om. Icke desto
              mindre är den allmänna motionsrätten en viktig del i förhållandet
              riksdagregering och, vad som är ännu viktigare, mellan väljare
              och valda.
            </seg>
            <seg n="564876d3">
              Av det sistnämnda följer att jag inte blir det minsta irriterad
              när jag läser motionerna. Jag läser varenda motion till skatteutskottet.
              Jag påstår inte att jag kan dem allihop, men jag har läst allihop.
              När jag läser dem upptäcker jag att de flesta känner jag igen.
              Jag läste dem förra året, förrförra året eller året dessförinnan.
              Det är inte det minsta konstigt att de kommer tillbaka. Vi avslog
              dem förra året.
            </seg>
            <seg n="a341c21a">
              Om Stefan Hagfeldt i dialog med sina väljare tycker att det är
              väldigt viktigt att slopa, säg, förmögenhetsskatten rakt av och
              majoriteten i kammaren inte tycker det avslår vi motionen. Men
              Stefan Hagfeldts väljare tycker fortfarande, antar jag, att man
              ska slopa förmögenhetsskatten. Därför tycker jag att det är rimligt
              att Stefan Hagfeldt och alla de andra 348 ledamöterna i Sveriges
              riksdag återkommer med förslag. Jag tycker att det ligger i förhållandet
              väljarevalda.
            </seg>
            <seg n="65fd04d3">
              Det här innebär naturligtvis inte att jag tycker att alla förslag
              som kommer i motionerna är bra. Det förstår ni. Jag tycker oftast
              att de inte är bra, som framgår av det jag tillsammans med mina
              kamrater kommit fram till i det här betänkandet och alla andra
              betänkanden, för den delen. Men jag tycker att alla motioner ska
              ha en seriös behandling, även om de väcktes förra året, året innan
              och året dessförinnan. Det är ju de valdas förslag, oftast, för
              att inte säga alltid, utarbetade i nära kontakt med väljarna.
            </seg>
            <seg n="b955a447">
              Efter denna deklaration om motionsinstitutet går jag över till
              de nu aktuella frågorna.
            </seg>
            <seg n="bbec381b">
              Som Britta Rådström, för ganska länge sedan nu, i sin inledning
              talade om gäller motionerna på inkomstskatteområdet det mesta.
              De gäller, för att ta några exempel, skatteskalan, reseavdrag,
              dubbel bosättning, förmån av fri bil, biodling, bär- och kottplockning,
              skattereduktion för hushållstjänster som hittills har dominerat
              debatten och avdrag för gåvor. Som synes rör det allt som rör
              sig på skatteområdet, om jag får använda ett lite slarvigt uttryck.
            </seg>
            <seg n="3cf01f9d">
              Men minsta gemensamma nämnare för nästan alla motioner och reservationer
              är sänkt skatt eller slopad skatt. Så kan de lite översiktligt
              sammanfattas.
            </seg>
          </u>
          <note n="65c23869">
            Utskottet föreslår riksdagen att bifalla förslaget i betänkandet
            och att avslå samtliga reservationer. För ordningens skull yrkar
            jag bifall till förslaget från skatteutskottet.
          </note>
          <u who="Q4794608" xml:id="i-cd08591f9141fb16-0" n="0dfc2483" prev="i-4414b057824c5b45-0">
            <seg n="85f484aa">
              Så har jag några övergripande uppfattningar om skatter. Jag har
              sagt detta många gånger tidigare: Skatter och skattesystemet har
              för oss socialdemokrater tre, kanske fyra, uppgifter. Det var
              därför jag började med citatet från Göran Rosenbergs bok.
            </seg>
            <seg n="9a577537">
              För det första ska de betala våra gemensamma utgifter, de som
              vi ofta i stor enighet beslutar om. För det andra ska de vara
              utjämnande, det vill säga minska de ekonomiska klyftorna. Det
              är svårt, men jag tycker att vi ska försöka. För det tredje ska
              de ha en styrande effekt, och jag tänker närmast på miljöskatter
              av olika slag. Förr i tiden hade vi lyxskatter på till exempel
              schampo. De hade också en styrande effekt trodde en del. Men den
              skatten tog vi tillsammans bort 1990, Anne-Marie Ekström. För
              det fjärde det erkänner jag gärna är svårare ska de vara konjunkturpåverkande.
              De ska strama åt när hjulen rullar för fort och släppa på när
              det behövs stimulans.
            </seg>
            <seg n="99683494">
              Sedan har jag några övergripande funderingar om detta. I slutet
              av 80- och i början av 90-talet genomförde vi, som Anne-Marie
              Ekström tidigare talade om, Socialdemokraterna och Folkpartiet,
              en stor genomgripande skattereform. Vi hade några ledord för reformen.
              De var likformighet, enhetlighet, sänkta skattesatser och breddade
              skattebaser.
            </seg>
            <seg n="4f10e781">
              Efter det formliga moras som Sveriges ekonomi befann sig i för
              tio år sedan var det nödvändigt att i vissa stycken tumma på ledorden.
              Jag erkänner rakt av: Det var absolut nödvändigt. Efterhand som
              ekonomin förbättrats har vi steg för steg kunnat vinna tillbaka
              förlorad mark, men en del återstår förvisso att göra. Jag tänker
              bland annat på det fjärde och sista steget i kompensation för
              egenavgifterna till pensionssystemet. Vi har genomfört tre fjärdedelar,
              men vi har en fjärdedel kvar. Det kostar mycket pengar, 1214 miljarder,
              som Per Rosengren sade tidigare. Det är mycket pengar.
            </seg>
            <seg n="7cff0882">
              Vi vill ta det fjärde steget, men nu finns inte resurserna. Som
              jag brukar säga och förvisso fått kritik för: Först måste pengarna
              in, och sedan kan vi fundera på vad de ska användas till. En del
              tycker att det är för kameralt, men verkligheten har lärt mig
              att det är viktigt att tänka på det sättet. Dynamiska effekter
              är vi alla väl vaccinerade mot numera. För oss är fjärde steget
              viktigt. När vi kan ta steget får löntagarna en välkommen förstärkning
              av sin köpkraft, och vi tar bort den orättvisa som det innebär
              med avdrag för egenavgifterna. De betyder mer för den som tjänar
              mycket pengar än för den som tjänar lite pengar. Stora förändringar
              är kostsamma, och sådana överväganden måste ingå i den budgetberedning
              som vi gör varje år som jag för tillfället har lämnat och som
              vi nu förbereder. Vi får återkomma till de frågorna i höst.
            </seg>
            <seg n="214ce154">
              De borgerliga reservationerna har förvisso en varierande inriktning,
              men det övergripande är förslag om kraftiga allmänna skattesänkningar.
              Dessa ska finansieras genom minskningar av kommunernas och statens
              ansvar på olika områden. Var och en ska få behålla mer av sin
              lön, och nu ska jag återge vad Roger Tiefensee sade. Det står
              också i betänkandet. Roger Tiefensee, fru talman, sade detta för
              en stund sedan: Var och en ska få behålla mer av sin lön och på
              detta sätt klara sig själv. Vi socialdemokrater menar att detta
              är och jag fortsätter att återge Roger Tiefensee ett underkännande
              av den gemensamma sektorn och betydelsen av kollektiva lösningar.
              Det ni nu underkänner har sedan decennier varit den svenska vägen.
            </seg>
            <seg n="aa201f19">
              Om ni bara ska tänka på er själva, Roger Tiefensee, vill jag
              resa ett litet varningens finger. Den helt övervägande delen av
              svenska folket sluter upp bakom dessa principer som formulerades
              på ett annat sätt i Göran Rosenbergs bok.
            </seg>
            <seg n="50cd0f39">
              Det är tillgången till omsorg om barn och gamla, utbildning för
              våra barn, ungdomar och vuxna, sjukvård efter behov och inte efter
              plånbokens tjocklek. Det är sådant som majoriteten anser är självklart
              i vårt land. Socialdemokratiska idéer har präglat den svenska
              väljarkåren. Men faktum kvarstår fundera på det för er egen skull
              att skattefinansiering av dessa gemensamma nyttigheter dessutom
              har en dubbel omfördelande effekt. Dels tar vi ut skatt, i princip,
              efter bärkraft, dels fördelas förmånerna, i princip, efter behov.
              Formulerat på ett mer explicit sätt, om inte en sådan formulering
              stör mina värderade kolleger alltför mycket ni får stå ut med
              det: från var och en efter förmåga till var och en efter behov.
            </seg>
            <seg n="8e98e960">
              Fru talman! Jag skulle kunna lägga till en massa andra saker,
              och jag syndar på nåden nu vad gäller tiden. Därför ska jag försöka
              dra ihop mitt anförande. Jag vill till mina värderade kolleger
              säga att ni alla var med på forskardagen som talmännen hade tagit
              initiativet till. Vi tillsammans med våra kolleger i socialförsäkringsutskottet
              fick höra två föreläsningar med rubrikerna Fördelning över ett
              livscykelperspektiv respektive Efter skatt om sanningen ska fram.
              Var möjligheterna att höra i Bååtska rummet så dåliga att ni inte
              hörde någonting? Dessa forskare visade att i det svenska skattesystemet
              och i den generella välfärden har gjorts omfördelningar som har
              minskat klyftorna. Var ni inte med alls? Att ni inte sov märkte
              jag. Jag var där, och ni var där. Fundera lite grann på vad vi
              fick lära oss den dagen.
            </seg>
            <seg n="599efa3b">
              Det jag nu har sagt innebär inte att jag påstår att allt är perfekt.
              Man ska inte vara så stelbent. Vi får göra förändringar över tiden
              därför att verkligheten förändras. Vi har ett öppet sinne för
              samtal och diskussion. Vi kräver lite mer ödmjukt, önskar bara
              några saker. Vi ska betala för de beslut som fattas i denna kammare,
              och vi ska eftersträva rättvisa. Det är utgångspunkten för socialdemokratisk
              skattepolitik på alla områden. Men min uppgift är att i dag resonera
              om och argumentera för socialdemokratisk skattepolitik på inkomstskatteområdet.
            </seg>
            <seg n="76ff3f26">
              Fru talman! Mina yrkanden har redan framställts.
            </seg>
          </u>
          <note type="speaker" n="b4b17a5e">
            Anf. 84 STEFAN HAGFELDT (m) replik:
          </note>
          <u who="Q5782422" xml:id="i-b77822c82ccc5d23-3" n="335c86fe">
            <seg n="d1b8379b">
              Fru talman! Arne Kjörnsberg tog inte upp speciellt mycket hur
              låginkomsttagare har det. Svenska folket vet säkert om att de
              betalar världens högsta skatter, men jag tror faktiskt inte att
              det är så många som vet om att låginkomsttagare i Sverige betalar
              världens högsta skatter.
            </seg>
            <seg n="c21bf809">
              Jag har en fråga till Arne Kjörnsberg. Vad säger han till de
              enligt redovisningen en miljon svenskar som för ett par år sedan
              inte ansåg sig ha råd att gå till tandläkaren? Vad säger Arne
              Kjörnsberg till dem? Det kan inte vara ett välfärdssamhälle om
              en så stor del av vår befolkning ska gå med tandvärk där till
              sist enda alternativet är att dra ut en tand få hål i garnityret.
              Det måste vara något vi kan diskutera. Måste låginkomsttagare
              jag menar oftast dem som faktiskt jobbar heltid ha så lite pengar
              kvar efter skatt att de drabbas av detta?
            </seg>
            <seg n="e1e8fd07">
              Jag tog också upp ett exempel i mitt anförande om bilmekanikern
              som gjorde en enklare reparation. För att han sedan skulle få
              behålla netto 100 kr fick samhället samtidigt in 4,4 gånger så
              mycket. Det är väl bra att samhället får in resurser, men det
              bäddar naturligtvis för svartjobb. Det är självklart att många
              människor i det läget vill byta tjänster och ta chansen att betala
              svart. En annan utredning visar att det är ungefär 60 miljarder
              vi går miste om. Det är kanske betydligt mer.
            </seg>
            <seg n="a1ceeb28">
              Ett sätt att komma till rätta med detta är att sänka skatterna.
              Folk ska uppleva att de skatter de betalar är rimliga.
            </seg>
            <seg n="1c1a8476">
              Jag tycker att Arne Kjörnsberg borde kunna kommentera vad man
              ska säga till den som inte har råd att gå till tandläkaren.
            </seg>
          </u>
          <note type="speaker" n="727fda42">
            Anf. 85 ARNE KJÖRNSBERG (s) replik:
          </note>
          <u who="Q4794608" xml:id="i-2d4242cbb349e465-0" n="0dfc2483">
            <seg n="e117b305">
              Fru talman! Självfallet ska jag kommentera det det är min uppgift.
              Jag brukar alltid försöka besvara frågor som jag får från mina
              meddebattörer, så den passningen var lite onödig.
            </seg>
            <seg n="bdd96712">
              Jag förstår att det är problem, men jag säger så här. Om Moderaterna
              sänker skatten med 250 kr, enligt riksdagens utredningstjänst,
              löser det inte problemet. Vägen är att förbättra tandvårdsförsäkringen.
              Så säger jag. Men då måste vi betala lite högre skatt i alla fall
              behöver jag betala högre skatt för att vi ska kunna förbättra
              tandvårdsförsäkringen. Det är nämligen vägen.
            </seg>
            <seg n="a18fada2">
              Om man till exempel ska ha sex implantat av något skäl kostar
              det mellan 120 000 och 140 000 kr. Det ska Stefan Hagfeldt lösa
              genom att sänka skatten med 250 kr i månaden för ett sjukvårdsbiträde,
              enligt riksdagens utredningstjänst. Fru talman! Det löser inte
              problemet.
            </seg>
            <seg n="b4158ed7">
              Får jag säga någonting om svartjobb jag får återkomma till det
              i nästa vända också. Stefan Hagfeldts recept för att komma till
              rätta med svartjobb är att sänka skatterna. Stefan Hagfeldt! All
              internationell erfarenhet visar att ju längre ned man kommer i
              Europa mot det som lite slarvigt uttryckt brukar kallas solbältet,
              men som man säger i EU-svängen desto mer ökar skattefusket, trots
              att de har formellt mycket lägre skattesatser än vad vi har. Det
              kan inte vara en möjlig väg.
            </seg>
          </u>
          <note type="speaker" n="6a6ebec7">
            Anf. 86 STEFAN HAGFELDT (m) replik:
          </note>
          <u who="Q5782422" xml:id="i-b77822c82ccc5d23-4" n="335c86fe">
            <seg n="acaa8474">
              Fru talman! Det som sades om den som ska laga sina tänder var
              en ganska intressant upplysning. Jag tror inte att implantat är
              riktigt så dyrt. Jag vet en som bytte åtminstone fem tänder och
              fick implantat, och det kostade 42 000 kr. Det är i och för sig
              en mycket stor utgift, som i många fall kanske inte går att räkna
              med i en vanlig familjs utgifter.
            </seg>
            <seg n="0f2fb438">
              Det intressanta är att om man till exempel ska sätta in en krona
              rör det sig om 3 000, 4 000 eller 5 000 kr. Det är det som den
              ensamstående mamman som har ett par barn och jobbar heltid kanske
              inte klarar av.
            </seg>
            <seg n="94a78fcb">
              Vårt barnavdrag uppgår bara det första året till 8 000 kr per
              barn, och det blir för två barn 500 kr mer i månaden. Det är alltså
              6 000 kr per år.
            </seg>
            <seg n="41211383">
              Vi ser också över våra skattesatser, och vi kommer med förslag
              som gynnar det har jag sagt tidigare här i talarstolen i dag låginkomsttagare
              och vanliga inkomsttagare. Det är naturligtvis viktigt att de
              här människorna också kan påverka sitt eget liv. De som bara får
              det att gå runt har ingen större valfrihet. Förhoppningsvis far
              de inte illa, men för dem som nästan måste tömma frysen i väntan
              på sin avlöning eller barnbidrag är det inte lätt att förklara
              för barnen att man får vänta med att köpa skorna en vecka tills
              inkomsten har kommit.
            </seg>
            <seg n="2ea29076">
              Det är inte bra att vi här i landet har världens högsta skatter
              för låginkomsttagare. Jag tycker att det borde bekymra Socialdemokraterna
              mer. Nu bollar man hela tiden fram och tillbaka och gör små detaljändringar
              i skattesystemet. Här behövs det rätt rejäla tag. Jag hoppas att
              Arne Kjörnsberg och alla socialdemokrater tar intryck av vad jag
              har sagt här i dag. Alla familjer bör ha möjlighet att leva på
              sin lön.
            </seg>
          </u>
          <note type="speaker" n="f656bd64">
            Anf. 87 ARNE KJÖRNSBERG (s) replik:
          </note>
          <u who="Q4794608" xml:id="i-2d4242cbb349e465-1" n="0dfc2483">
            <seg n="b653d29e">
              Fru talman! Alla familjer bör ha möjlighet att leva på sin lön.
              Ja, i Stefan Hagfeldts Sverige är det definitivt nödvändigt. Han
              ska ju sänka ersättningen när man blir sjuk och arbetslös hur
              ska det gå att leva på det? Dessutom vill han sänka skatten per
              månad.
            </seg>
            <seg n="b86b49c7">
              Fru talman! Egentligen är den här debatten obsolet, för att citera
              Lennart Hedquist. Vi diskuterar någonting som Stefan Hagfeldt
              egentligen inte står för.
            </seg>
            <seg n="0f6a7ef4">
              Jag har via riksdagens utredningstjänst tagit fram att era skatteförändringar
              för ett vårdbiträde som jobbar heltid innebär 250 kr i månaden
              och för mig 2 000 kr. Det är ert skatteförslag, såsom det manifesteras
              i detta betänkande.
            </seg>
            <seg n="680b05f3">
              Men jag vet inte vad Stefan Hagfeldt resonerar om. Är det detta
              betänkande? Är det någonting som finns i sinnevärlden? Eller är
              det vad ni har sagt i TV? Jag är ledsen, fru talman, men jag blir
              lite orättvis mot Stefan Hagfeldt, för jag vet inte riktigt vad
              jag ska diskutera.
            </seg>
            <seg n="c462f8d0">
              Vad är det som är moderat skattepolitik? Är det detta som ni
              har låtit riksdagens utredningstjänst ta fram och som massmedierna
              sedan har tagit reda på? Det är det som är problemet.
            </seg>
            <seg n="f4a8690c">
              Jag vet vad implantat kostar. Fem implantat för 42 000 kr hade
              man inte fått, Stefan Hagfeldt, om vi inte hade haft högkostnadsskydd
              till sådana saker, alltså tandvårdsförsäkringen. Det var det som
              var svaret från mig till den som hade bekymmer med sina tänder.
              Jag lovar att en krona i munnen normalt kostar mycket mer än 8
              000 kr. Men vägen till att lösa det, Stefan Hagfeldt, är att förbättra
              tandvårdsförsäkringen. Vi har ju börjat. Vi har börjat med de
              äldre och ska försöka gå nedåt efterhand som pengarna finns, och
              vi kan tillsammans ta fram pengarna och ta ansvaret.
            </seg>
          </u>
          <note type="speaker" n="71194ef7">
            Anf. 88 ANNE-MARIE EKSTRÖM (fp) replik:
          </note>
          <u who="Q4768084" xml:id="i-8f6356da5da2b9ca-2" n="83187289">
            <seg n="ac6fbb09">
              Fru talman! Jag vill också tacka Arne Kjörnsberg för redogörelsen
              av motionernas historia, vilken jag tyckte var intressant och
              upplysande.
            </seg>
            <seg n="05810f48">
              Hälften kvar och det ska löna sig att arbeta jag hoppas att Arne
              Kjörnsberg fortfarande står fast vid de deviserna, som vi kom
              överens om för ett antal år sedan. Jag var själv inte med då,
              men Arne Kjörnsberg var säkert med på den tiden.
            </seg>
            <seg n="e05cbcd0">
              Folkpartiet vill ha en genomgripande reform. Jag lyssnade en
              del även när vi var i Bååtska rummet och hörde att det är viktigt
              att man även tar hänsyn och kopplar ihop bidrag, försäkringssystem
              och skatter. De delarna påverkar varandra. Roger Tiefensee var
              inne på detta tidigare. Om man arbetar minskas bidraget och så
              vidare. Man måste göra en översyn för att se på den totala bilden.
              Tänker Socialdemokraterna ställa upp på att göra en översyn av
              skatterna?
            </seg>
            <seg n="a01dac8e">
              Jag vill förstås komma tillbaka till frågan om ROT-avdrag och
              RUT-avdrag. Jag vill fråga Arne Kjörnsberg om han tycker att det
              är riktigt att om det kommer en byggnadssnickare, oftast en man,
              hem till honom och byter ut ett fönster i hans hus ska han få
              göra avdrag på skatten. Men om det kommer en städerska, oftast
              en kvinna, och putsar mina fönster får jag inte göra något avdrag.
              Både Arne Kjörnsberg och jag har råd att betala fullt pris, men
              man kan byta ut oss mot en småbarnsfamilj med knappa resurser.
            </seg>
            <seg n="9f80a577">
              Varför värnar Socialdemokraterna så gärna manliga yrkesområden
              medan man är väldigt negativ till att göra något inom de områden
              där i huvudsak kvinnor jobbar? Är det möjligen så att byggfacken,
              som består av män, är starka och driver dessa frågor, medan de
              kvinnor som skulle kunna få ett vitt arbete i stället för att
              jobba svart inte har någon stark organisation bakom sig?
            </seg>
          </u>
          <note type="speaker" n="30a3fd46">
            Anf. 89 ARNE KJÖRNSBERG (s) replik:
          </note>
          <u who="Q4794608" xml:id="i-2d4242cbb349e465-2" n="0dfc2483">
            <seg n="a93c2aaa">
              Fru talman! Jag får tassa lite grann nu. Boråsare emellan kan
              man inte vara så stenhård. Eftersom vi båda kommer från Borås
              får jag vara lite rund i mitt sätt att argumentera.
            </seg>
            <seg n="43c2b578">
              Frågan om ROT och RUT ska jag ta i mitt nästa inlägg, för jag
              är säker på att Anne-Marie Ekström kommer tillbaka.
            </seg>
            <seg n="a9b5c4dd">
              Ja, jag var med när vi gjorde den stora skattereformen tillsammans
              med några kolleger som fortfarande finns kvar i riksdagen. Hälften
              kvar: Vi hade den utgångspunkten.
            </seg>
            <seg n="3e5f4077">
              Men vi kom överens om en sak till, Anne-Marie Ekström det var
              faktiskt Kjell-Olof Feldt och Anne Wibble som kom överens om det
              och det var att vi skulle följa upp skattereformen. Vi hade utgångspunkten
              att varje inkomstgrupp, eller decil som det kallas i de här sammanhangen,
              skulle betala sina egna skattesänkningar. Det var vi överens om.
              Så genomförde vi skattereformen, tyvärr med ett ofinansierat underskott
              på 1012 eller kanske 15 miljarder. Några år efteråt gjordes uppföljningen.
              Då visade det sig att de i den översta decilen, den tiondel som
              hade de högsta inkomsterna, inte hade betalat sina egna skattesänkningar.
              Då införde vi det som, mina vänner, heter andra skalsteget i skatteskalan.
              Det heter inte värnskatten. Den avskaffades 1998. Det heter andra
              skalsteget i skatteskalan.
            </seg>
            <seg n="72410a7f">
              Detta var utgångspunkten när vi genomförde reformen. Det var
              ett handslag mellan Anne Wibble och Kjell-Olof Feldt för våra
              respektive partier i fråga om att vi skulle göra på det sättet.
              Det är därför som vi har det andra skalsteget. Jag tycker att
              det är rimligt. Jag tycker att det är rättvist, med precis de
              argument som Per Rosengren använde tidigare. I den delen var de
              med i skattereformen, men de stod inte bakom allt. Det var, Anne-Marie
              Ekström, bara Folkpartiet och Socialdemokraterna som gjorde det.
            </seg>
          </u>
          <note type="speaker" n="de09b61f">
            Anf. 90 ANNE-MARIE EKSTRÖM (fp) replik:
          </note>
          <u who="Q4768084" xml:id="i-8f6356da5da2b9ca-3" n="83187289">
            <seg n="6a291e43">
              Fru talman! Jag har ännu inte fått svar på min fråga om man kan
              tänka sig att se över detta igen. Jag vidhåller att det är viktigt
              att hålla fast vid att man ska ha hälften kvar.
            </seg>
            <seg n="a93b054d">
              Även för dem som betalar statlig skatt i dag blir det, med tanke
              på de kommunalskattehöjningar som finns bland annat i vår egen
              kommun, över 50 %, och inte hälften kvar, i marginalskatt.
            </seg>
            <seg n="da5c81a6">
              Sedan vill jag återgå till frågan om ROT- och RUT-avdrag. Jag
              diskuterade detta med Per Rosengren förut. Han sade att det inte
              är så många som vill ha hjälp med städning. Jag tror att det är
              många som vill ha det. Det är många som kan tänka sig att anlita
              en städerska svart men som inte skulle kunna tänka sig att anlita
              någon som de måste betala vitt.
            </seg>
            <seg n="d6f93457">
              Det är inte bara småbarnsföräldrar som behöver städning och stöd
              när det gäller hushållstjänster. Det är också många äldre som
              i dag inte får hjälp med den mest elementära städningen. I stället
              får de ta hjälp av sina hårt belastade barn, som kanske är småbarnsföräldrar
              och själva skulle behöva ha städning hemma. De får hjälpa till
              att städa hos de gamla.
            </seg>
            <seg n="a6331d1d">
              Om man gör detta till en vit sektor skulle det dessutom bidra
              till att fler städföretag startas och till att man får fler kvinnliga
              företagare.
            </seg>
          </u>
          <note type="speaker" n="39a75479">
            Anf. 91 ARNE KJÖRNSBERG (s) replik:
          </note>
          <u who="Q4794608" xml:id="i-2d4242cbb349e465-3" n="0dfc2483">
            <seg n="5f07b0fb">
              Fru talman! Jag är ledsen att säga det, men Anne-Marie Ekström
              är kvar i gamla vanföreställningar. Det är precis som Per Rosengren
              sade. Det är precis som om det bara är kvinnorna som städar hemma,
              både vardagsrumsgolvet och toaletten. Det är precis som om det
              bara är kvinnor som startar städfirmor.
            </seg>
            <seg n="28edc2ed">
              Anne-Marie Ekström! Lyft blicken ett ögonblick! Lägg ett jämställdhetsperspektiv
              på det här!
            </seg>
            <seg n="cdfc950d">
              Jag har en principiell inställning. Det är fel att någon annan
              med sin skatt ska betala för att någon ska komma hem till mig,
              på Götgatan eller på Hasselbacksgatan, och städa. Det tycker jag
              är fel. Jag ska städa själv. Om någon annan ska städa ska jag
              i varje fall betala det själv med skattade pengar. Det är inte
              några låginkomsttagare, några vårdbiträden och undersköterskor,
              som med sin skatt ska bidra till att jag får mitt vardagsrumsgolv
              städat eller min toalett städad. Det är min principiella inställning.
              Därför är jag direkt avvisande mot detta.
            </seg>
            <seg n="672625a6">
              Däremot tycker jag faktiskt att Anne-Marie Ekström, liksom i
              förbigående, hade en poäng. Den gäller de äldre. Av kommunernas
              ekonomi har följt att det finns ett antal äldre som inte får särskilt
              mycket städning. Det skulle jag kunna tänka mig. Men jag tycker
              att det finns en rationellare väg, och det är att vi ser till
              att få in skatter. Roger Tiefensee kanske inte gillar det och
              kanske inte Gustav Fridolin heller jag vet inte men då får vi
              in mer pengar som vi kan ge till kommunerna, så att man också
              kan behovspröva detta.
            </seg>
            <seg n="de003be7">
              Jag tycker att det finns skäl att verkligt seriöst fundera på
              det. Det ska vara behovsprövat i så fall, men jag har inga sådana
              behov. Jag är ledsen, Anne-Marie Ekström. Lyft blicken! Gå ur
              den där fällan! Se det här ur jämställdhetsperspektivet!
            </seg>
          </u>
          <note type="speaker" n="38476b2f">
            Anf. 92 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-5" n="bc0aa61d">
            <seg n="582cd57e">
              Fru talman! Arne Kjörnsberg lyfte i sitt anförande fram kompensationen
              för egenavgifter till pensionssystemet som en bra skattereform.
              I Arne Kjörnsbergs anförande sades det och i utskottets text står
              det att själva argumentet för det är att egenavgifterna är en
              särskilt tung belastning för låg- och medelinkomsttagare eftersom
              de är avdragsgilla. Det är sant.
            </seg>
            <seg n="e44eb74b">
              Då kan man fråga sig: Varför inte göra som man gör i Finland
              och som Centerpartiet har föreslagit? I stället för att göra egenavgifterna
              avdragsgilla kompenserar man då egenavgifterna med en skatterabatt
              på 35 %, lika för alla.
            </seg>
            <seg n="b9d29744">
              Regeringen har genomfört tre steg och ska genomföra ett sista
              fjärde steg där man helt och hållet kompenserar för egenavgifterna.
              Effekten blir att vi har ett pensionssystem som betalas av staten
              med pensioner efter vad man har tjänat. Har du haft låg inkomst
              under ditt arbetsliv får du alltså låg pension. Har du haft hög
              inkomst under ditt arbetsliv får du hög pension, och det är staten
              som har stått för egenavgifterna.
            </seg>
            <seg n="7a20ff78">
              Med den politiken går klyftorna i arv. Jag vill föra en politik
              som faktiskt kan motverka inkomstklyftor redan i dag. Då vill
              jag rikta skattesänkningar just till människor med låga och normalstora
              inkomster. Tittar Arne Kjörnsberg i sina papper ser han säkert
              att riksdagens utredningstjänst har räknat fram att kvinnan som
              är undersköterska får 514 kr mer per månad i disponibel inkomst.
              Det är ett större egenbestämmande över sin privatekonomi.
            </seg>
          </u>
          <note type="speaker" n="157f1b25">
            Anf. 93 ARNE KJÖRNSBERG (s) replik:
          </note>
          <u who="Q4794608" xml:id="i-2d4242cbb349e465-4" n="0dfc2483">
            <seg n="d8055edd">
              Fru talman! Här hoppar Roger Tiefensee i galen tunna. Jag har
              nämligen tillsammans med företrädare för Centerpartiet, i det
              här fallet Åke Pettersson, varit med om att genomföra en pensionsreform.
              Den står jag för. Men Roger Tiefensee springer ifrån den överenskommelsen
              som en liten strykrädd hund.
            </seg>
            <seg n="18e9e8fa">
              Överenskommelsen är helig för oss socialdemokrater. Vi har träffat
              en överenskommelse med Moderata samlingspartiet, Folkpartiet,
              Centerpartiet och Kristdemokraterna om pensionsreformen. Den står
              vi för. Därför kommer vi inte, om inte alla dessa partier är överens
              med oss, att göra förändringar när det gäller egenavgifterna.
              För oss är det en hederssak. Därför behöver jag inte diskutera
              sakinnehållet. Vi har träffat en överenskommelse.
            </seg>
            <seg n="ea631b9b">
              Sedan har Roger Tiefensee rätt. Riksdagens utredningstjänsts
              sammanställning, som jag har fått via massmedierna, visar att
              det är en närmast dramatisk skillnad mellan Centerpartiet och
              i första hand Moderata samlingspartiet och Folkpartiet när det
              gäller skattesänkningar för folk i vanliga inkomstlägen, som Roger
              Tiefensee sade, alltså för vårdbiträden och undersköterskor, och
              för Roger Tiefensee och mig. Det är hedervärt, tycker jag. Jag
              har inga som helst problem att säga detta. Men Roger Tiefensee
              har problem. Ni vill för dem som tjänar mer än 33 000 kr sänka
              med 325 kr i månaden. Moderaterna vill sänka med 2 033 och Folkpartiet
              med 1 850. Hur ska ni klara det?
            </seg>
            <seg n="13e8aca8">
              Det är inte mitt bekymmer. Det är Roger Tiefensees bekymmer.
              Det är detta som är ert problem.
            </seg>
          </u>
          <note type="speaker" n="2fc83a9c">
            Anf. 94 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-6" n="bc0aa61d">
            <seg n="10ade645">
              Fru talman! Om Moderaterna har förändrat sin politik i retoriken
              hoppas jag också att det blir en förändring i praktiken. Och kan
              vi och Moderaterna komma överens förutsätter jag att Folkpartiet
              svansar efter.
            </seg>
            <seg n="c27ad7af">
              Grejen är att vi inte heller springer ifrån överenskommelsen
              om pensionssystemet. Vi rör inte egenavgifterna. Ni har själva
              infört, i tre steg, kompensation för egenavgifter. Det rör skattesystemet.
              Det är ingen dramatisk skillnad att säga att egenavgifterna, i
              stället för att de ska vara avdragsgilla, ska rendera en skatterabatt
              på 35 %, lika för alla. Det är precis det argumentet som ni använder.
            </seg>
            <seg n="9dc58676">
              Jag har diskuterat det här med Åke Pettersson, vår man i pensionsgruppen,
              Genomförandegruppen. Han tycker att det här ryms mycket väl inom
              överenskommelsen.
            </seg>
            <seg n="f5429c8a">
              Poängen med våra skatteförslag är att vi vill rikta skattesänkningar
              just till människor som har de största behoven. Utskottet skriver
              i sin betänkandetext att skatteskalan är anpassad till individens
              förmåga att bidra till de gemensamma kostnaderna. Min fråga till
              Arne Kjörnsberg är: Står du för det här? Är det så? Är skatteskalan
              anpassad till individens förmåga att bidra till gemensamma kostnader
              om skatteskalan innebär att man får betala så mycket skatt att
              man blir beroende av bidrag?
            </seg>
          </u>
          <note type="speaker" n="1fee339d">
            Anf. 95 ARNE KJÖRNSBERG (s) replik:
          </note>
          <u who="Q4794608" xml:id="i-2d4242cbb349e465-5" n="0dfc2483">
            <seg n="c1b57ff9">
              Fru talman! Det kanske är något kristligt byte, vad vet jag.
              Nu har Roger Tiefensee börjat använda moderat vokabulär: Lönen
              är inte så stor, och man måste ha bidrag. Oj, oj, oj. Det är precis
              som Moderaterna.
            </seg>
            <seg n="9f444484">
              Roger Tiefensee, var försiktig! Man kan annars tro att ni centerpartister
              är moderater. Det vill ni väl inte?
            </seg>
            <seg n="49c468c5">
              Låt mig vara mycket uppriktig. Jag tycker att det finns mycket
              tänkvärt i delar av era skatteförslag. Det finns bara ett övergripande
              problem. Det undergräver statens finanser med 30 miljarder kronor.
              Det är så väldigt mycket pengar att jag inte kan greppa det. Jag
              förstår inte hur mycket 30 miljarder är. Jag måste jämföra med
              någonting. Barnbidraget till landets alla barn kostar 23 miljarder.
              Ert underskott är 30 miljarder. Det är det som är problemet med
              ert förslag. Jag tycker att era tankar och ert sätt att uttrycka
              det oftast, utom när ni hamnar hos Moderaterna känns bra. Men
              ni har ett problem. Ni betalar inte för er. Ni betalar inte notan.
            </seg>
            <seg n="a9ea7121">
              Det var väl tur, fru talman, att Folkpartiets ledamot hade gått
              när Roger Tiefensee tillåter sig säga att om Moderaterna och Centerpartiet
              blir överens så svansar väl Folkpartiet efter. Detta sade jag
              mest för protokollet.
            </seg>
          </u>
          <note type="speaker" n="c4d04806">
            Anf. 96 PER LANDGREN (kd) replik:
          </note>
          <u who="Q4355135" xml:id="i-0b974587401c456a-3" n="4217a3d4">
            <seg n="3ff74b72">
              Fru talman! Jag får fråga Roger Tiefensee vad han anser att Kristdemokraterna
              gör om Moderaterna och Centern kommer överens.
            </seg>
            <seg n="a42f5aed">
              Arne Kjörnsbergs inledning tycker jag var spännande och intressant.
              När Göran Rosenberg skriver om plikten, profiten och konsten att
              vara människa och lägger ut texten om beroenden jag läser det
              gärna tangerar det lite grann det vi skriver och säger om naturliga
              gemenskaper. Någon individualism som skulle leda till att alla
              människor betraktar sig som öar i tillvaron isolerade från varandra
              är definitivt inte vår bild av det goda samhället. Det låter som
              en spännande bok.
            </seg>
            <seg n="3b9a205d">
              När Arne Kjörnsberg räknar upp grunderna för skatteuttag och
              varför man tar ut skatter över huvud taget tycker jag att det
              fattas någonting. Det fattas någonting i argumentationen. Jag
              vill lägga till att jag uppskattar Kjörnsbergs värdering av motionsbehandlingen.
              Det var ett fint inlägg om vikten av de valda ledamöternas egna
              förslag men när det kommer till uppräkningen finansiering av gemensamma
              utgifter, utjämnande, styrande effekt och konjunkturpåverkande
              fattas någonting. Vad fattas? Det är tillväxtskapande. Kan inte
              skatter försvåra och försämra möjligheterna för tillväxt vilket
              i sin tur leder till att det finns mindre skattebaser att använda
              för att finansiera den gemensamma välfärden? Det finns en annan
              sak också, etiken. Men vi kan ta tillväxten först.
            </seg>
          </u>
          <note type="speaker" n="7c83a4e4">
            Anf. 97 ARNE KJÖRNSBERG (s) replik:
          </note>
          <u who="Q4794608" xml:id="i-2d4242cbb349e465-6" n="0dfc2483">
            <seg n="5e531ff3">
              Fru talman! Per Landgren har rätt. Det är bara det att det viktigaste
              man måste göra för tillväxten är att se till att det är en bra
              utbildningsnivå bland barn, ungdomar och vuxna, att det finns
              välutbildad arbetskraft och att infrastrukturen fungerar. Det
              är sådant som i första hand skapar tillväxt. Att det finns många
              kloka människor som får utlopp för sina idéer skapar tillväxt.
              Det kanske kan bli någon tiondel till om man vidtar skatteförändringar.
            </seg>
            <seg n="20aab07e">
              Problemet är att om man ser på detta ur något slags teoretisk
              synpunkt har Sverige från 1994 till 2002 haft ca 1 % högre tillväxt
              än euroområdet. Vi har haft 0,7 eller 0,8 % högre tillväxt än
              OECD-området. Så det kan väl inte vara alldeles fel med vårt system
              med skatter och allt det andra som jag talade om. Men vi är beredda
              att diskutera detta. Det har ju vår partiordförande mycket klart
              deklarerat.
            </seg>
            <seg n="d7d65008">
              Per Landgren! Skattesänkningar ska finansieras. Det ska inte
              bli några hål i Moder Sveas portmonnä. Det är faktiskt grundläggande.
              Då går det åt skogen med tillväxten. Jag satt i Sveriges riksdag
              när vi hade minustillväxt det konstiga ordet. Vi hade minustillväxt.
              Det fanns två orsaker till det: dels en nedgång i världskonjunkturen
              det ska sägas helt öppet och väldigt ärligt dels att man misskötte
              Sveriges ekonomi så att vi fick svåra underskott. Det var det
              som var orsaken till minustillväxten.
            </seg>
          </u>
          <note type="speaker" n="c9fc7749">
            Anf. 98 PER LANDGREN (kd) replik:
          </note>
          <u who="Q4355135" xml:id="i-0b974587401c456a-4" n="4217a3d4">
            <seg n="76412eef">
              Fru talman! Det går an att jämföra den svenska ekonomins utveckling
              och tillväxt med OECD-länder och andra när vi är i en lågkonjunktur.
              Vi kan jämföra den svenska tillväxten med Tyskland och tycka att
              det går bra här i Sverige. Men vi får inte slappna av och tycka
              att det är bra relativt bara för att vi har mer än någon annan
              när det kunde vara så mycket bättre.
            </seg>
            <seg n="ed242040">
              Arne Kjörnsberg och fru talman! Vi ska snart debattera förmögenhetsskatten.
              Folk i allmänhet kanske tror att förmögenhetsskatten drabbar förmögna
              i första hand när det i verkligheten mer är så att förmögenhetsskatten
              driver kapital ur landet och förhindrar kapitalbildning som behövs
              för nyföretagande. Då har vi en skatt som påverkar tillväxten
              och gör att den gemensamma kakan blir mindre.
            </seg>
            <seg n="2b476513">
              Jag brukar säga och det gör säkert andra också, det är inte originellt
              att Socialdemokraterna är bra på fördelning. Men de är inte bra
              på att skapa resurser för fördelning. Resurserna kan man inte
              skapa, men de är inte heller bra på att skapa bra förutsättningar
              för en bra fördelning. Arne Kjörnsberg tittar på kakan och ser
              att om man tar bort en bit så måste den finansieras och så vidare.
              Men det gäller ju att ha lite framåtsiktande förslag också som
              kan göra att kakan blir större.
            </seg>
            <seg n="f72bcc47">
              Vi är beroende av varandra. Vi behöver ett välfärdssystem. Vi
              behöver understöd till skola, vård och omsorg. Då behöver vi också
              ett näringsliv som växer och trivs i landet och gör att tillgångarna
              och resurserna ökar. Rent teoretiskt vet naturligtvis Arne Kjörnsberg
              detta, men när han debatterade tidigare med Stefan Hagfeldt och
              talade om tandvårdsproblemen var det högre skatt som var lösningen
              för att kunna finansiera en utbyggd tandvårdsreform. En högre
              skatt, men varför aldrig någonting om tillväxt?
            </seg>
            <seg n="78d44c8d">
              Jag tycker att det är symtomatiskt. Det är först när jag påpekar
              detta som Arne säger ja, naturligtvis och så vidare.
            </seg>
          </u>
          <note type="speaker" n="77f623ff">
            Anf. 99 ARNE KJÖRNSBERG (s) replik:
          </note>
          <u who="Q4794608" xml:id="i-2d4242cbb349e465-7" n="0dfc2483">
            <seg n="89548f0e">
              Fru talman! Jag vet inte riktigt vilka ord jag ska välja för
              att inte vara på gränsen till oförskämd. Jag tycker att det mest
              var snack, om jag säger så, det som Per Landgren nu sade, exempelvis
              om att vi är bra på fördelning. Varför är det tillväxt när vi
              har ansvaret och minustillväxt när ni har ansvaret? Varför är
              det så? Jag sade att det till en del berodde på världskonjunkturen,
              men det största skälet var att ni misskötte Moder Sveas portmonnä
              så att vi fick låna 130 miljarder kronor. Det är fem och ett halvt
              års barnbidrag. Så mycket fick vi låna för att få portmonnän att
              gå ihop. Det var därför vi hade minustillväxt.
            </seg>
            <seg n="6b80cbd0">
              Vad beror det på att vi, med den här fruktansvärda förmögenhetsskatten,
              har och har haft bättre tillväxt? Jag har inte valt ut ett år.
              Jag har tittat på EU:s statistikkontors siffror Eurostat heter
              det visst och de visade att vi 19942002 hade nästan exakt en procentenhets
              bättre tillväxt än euroområdet. Per Landgren brukar ju alltid
              tala om att där har man minsann inte förmögenhetsskatt. Man har
              det i och för sig i något av länderna men inte i alla. Trots det
              har vi haft bättre tillväxt. Jag bara läser Eurostats statistik.
            </seg>
            <seg n="0d9f3b99">
              Det måste vara någonting annat. Det måste bero på att vi har
              barnomsorg, välutbildade människor, bra skolor och universitet
              och allt sådant i vårt land. Det måste bero på det, tillåter jag
              mig att tro. Jag erkänner att det är en lekmannamässig fundering.
              Jag är ingen räknenisse. Det är inte min uppgift att vara räknenisse;
              det är min uppgift att vara förtroendevald. Jag tror att det beror
              på detta.
            </seg>
            <seg n="2434a969">
              Sammanhållningen i vårt land betyder säkert väldigt mycket. Att
              vi kan träffa bra löneavtal, samarbetet mellan arbetsmarknadens
              parter, betyder säkert väldigt mycket.
            </seg>
          </u>
          <note n="101b93d7">
            Föredrogs
          </note>
          <note n="aa924e4c">
            Överläggningen var härmed avslutad.
          </note>
          <note n="b669efd3">
            13 § Allmänna motioner om företags- och kapitalbeskattning
          </note>
          <note type="speaker" n="bc81acb4">
            Anf. 100 PER-OLOF SVENSSON (s):
          </note>
          <u who="Q6199088" xml:id="i-051c4bca4d701bc5-0" n="7e689e6b">
            <seg n="539155c2">
              Fru talman! Rubriken på det här betänkandet säger precis vad
              det innehåller: allmänna motioner om företags- och kapitalbeskattning.
            </seg>
            <seg n="3413a248">
              Därmed skulle den här presentationen egentligen kunna vara klar.
              Men någon liten sak kanske tål att förklaras för den som inte
              är så insatt i våra göranden och låtanden.
            </seg>
            <seg n="f7bf5531">
              Som vanligt föreslås i betänkandet att de allra flesta motionerna
              ska avslås, oavsett om de kommer från ledamöter från majoritetspartierna
              eller om det är ledamöter från oppositionen som väckt dem. Vän
              av ordning kan då fundera över om ledamöterna bara kommer på dumma
              idéer att motionera om när nu i stort sett alla motioner avslås.
              Nu är det gudskelov inte så. Många motioner innehåller en hel
              del som det verkligen tål att funderas över.
            </seg>
            <seg n="c3b5c172">
              Varför avslås de då? kan man undra. Jo, om man läser betänkandet
              i dess helhet kan man konstatera att de allra flesta avslås därför
              att den fråga som aktualiseras i motionen redan övervägs, bereds,
              utreds eller på annat sätt är aktuell i regeringskansli eller
              departement. Det finns ingen som helst anledning att bifalla en
              motion som innehåller något som det redan börjat arbetas med.
              Därav följer att de flesta motioner avslås.
            </seg>
            <seg n="dce431f3">
              Andra motioner som ledamöterna väckt, fru talman, är sådana som
              varit med tidigare år och då avslagits. Riksdagens ledamöter låter
              sig inte nedslås av detta utan fortsätter år efter år att väcka
              samma motioner, kanske med någon mindre justering av texten allt
              i förhoppningen att, liksom droppen urholkar stenen, så småningom
              få sin motion bifallen.
            </seg>
            <seg n="dd466a49">
              Detta betänkande, fru talman, innehåller just ett sådant ärende
              som har avslagits av tidigare riksdagar. Nu har dock droppen urholkat
              stenen, så nu är det dags för ett tillkännagivande till regeringen
              från riksdagen.
            </seg>
          </u>
          <note type="speaker" n="78544d98">
            Anf. 101 LENNART HEDQUIST (m):
          </note>
          <u who="Q5796375" xml:id="i-a0f676d7dc9db450-0" n="02391727">
            <seg n="cbb022b0">
              Fru talman! Betänkandet om företags- och kapitalbeskattningen
              innehåller många för vårt lands framtida välstånd och tillväxt
              viktiga frågor. Mest har det förstås blivit fråga om att vi i
              oppositionen fått tillfälle att redovisa våra föreslagna åtgärder
              för ett bättre företags- och tillväxtklimat, samtidigt som regeringen
              med sina stödpartier Vänsterpartiet och Miljöpartiet halsstarrigt
              vägrar att vidta de nödvändiga åtgärderna.
            </seg>
            <seg n="64aa59a8">
              Fru talman! Jag yrkar bifall till reservation 1 från Moderaterna,
              Kristdemokraterna och Centerpartiet. Det är en reservation som
              väl beskriver en väg till just en bättre företags- och kapitalbeskattning.
              Vi moderater står självfallet bakom alla våra reservationer, men
              för att vinna tid avstår jag här från att formellt yrka bifall
              till dem.
            </seg>
            <seg n="7906a3fc">
              Trots vad jag inledningsvis sade görs det ett framsteg i betänkandet,
              och det är att utskottet enigt gör ett tillkännagivande om en
              snabb utredning om införande av tonnageskatt för rederinäringen.
              En tonnageskatt innebär att ett rederis vinst beräknas genom en
              teoretisk vinstsats på tonnaget på vilken sedan bolagsskattesatsen
              appliceras. Den här metoden ger en långsiktigt riktig beskattning
              som också har den stora fördelen att den för rederierna möjliggör
              en god framförhållning och planering utan överraskningar på skattesidan.
            </seg>
            <seg n="017b6856">
              I vår omvärld har övriga berörda EU-länder redan infört en sådan
              här beskattningsmetod. Det är nu angeläget att frågan utan fördröjning
              utreds och att förslag föreläggs riksdagen. Det är symtomatiskt
              att regeringen redan har fördröjt den här frågan, till exempel
              genom att förra året motsätta sig detta beslut som ju har en majoritet
              i riksdagen bakom sig. Regeringen har nu godtagit att det finns
              en sådan majoritet. Det är dock också viktigt att leverans sker
              snabbt, och vi avser att bevaka att så verkligen sker.
            </seg>
            <seg n="4f8e7348">
              Fru talman! En annan fråga som befinner sig i långbänk är regeringens
              handläggning av de så kallade 3:12-reglerna. Vi har där i betänkandet
              lagt fram en gemensam borgerlig reservation.
            </seg>
            <seg n="e7639156">
              Det är på sitt sätt märkligt att vi inte har kunnat få till stånd
              ett ökat tryck på regeringen i den här frågan genom en majoritet.
              Då kan någon fråga sig varför vi inte har kunnat få det och varför
              detta är märkligt. Jo, det är märkligt med utgångspunkt från vad
              Per Rosengren i ett flertal debatter här i kammaren har sagt om
              behovet av en sådan förändring. Denne Rosengren har förordat just
              den metod som nu de borgerliga partierna, Svenskt Näringsliv och
              Företagarna har enats kring, nämligen en reviderad BEK-modell.
              Inom borgerligheten ser vi en sådan modell som i varje fall ett
              första steg mot en bättre beskattning av fåmansföretagen.
            </seg>
            <seg n="83c95e01">
              Jag tycker att Per Rosengren har anledning att senare i debatten
              utveckla av vilken anledning man inte velat sätta detta ytterligare
              tryck på regeringen i denna fråga. Per Rosengren sade i den förra
              debatten att politik var det möjligas konst. Jag tycker att Per
              Rosengren och Vänsterpartiet med sitt agerande att inte kunna
              ställa upp bakom ändrade 3:12-regler snarast har visat att politik
              är det omöjligas konst.
            </seg>
            <seg n="7b076fd1">
              Fru talman! En annan sak som berörs i betänkandet är beskattning
              av ideella föreningar. Förra veckan var det en konferens här i
              riksdagen som väldigt tydligt visade vilken hopplös situation
              många ideella föreningar befinner sig i när Skatteverket, utifrån
              sin tolkning av den gällande lagstiftningen, jagar föreningar
              för att beskatta till exempel av ledare och andra utfört ideellt
              arbete. Det talas till exempel om föreningar som medverkat i städning
              av vägrenar eller motsvarande och som då ska inkomstbeskattas
              för detta.
            </seg>
            <seg n="6bd23e7d">
              Gunnar Myrdal sade på sin tid att vi har ett skattesystem i det
              här landet som gör svenska folket till skattefifflare. Det förefaller
              som om vi inom ramen för vad som gäller för föreningars beskattning
              åstadkommer att väldigt många verksamma inom föreningslivet känner
              sig som eller anklagas för att vara skattefifflare.
            </seg>
            <seg n="0ba06233">
              Fru talman! Jag känner det väldigt angeläget att den av regeringen
              aviserade översynen av beskattningen av ideella föreningar snarast
              kommer till stånd så att dessa många aktivt verkande ideella krafter
              får ett tydligt besked om vad som gäller i skattehänseende. Från
              statens sida bör inställningen vara att ideellt arbete ska uppmuntras.
              Om detta har vi skrivit i en reservation.
            </seg>
            <seg n="fb144d66">
              Bland alla de frågor som tas upp i betänkandet finns även frågan
              om flyttskatt vid byte av fonder. Inte minst för alla svenskar
              som sparar i aktier i form av fonder är detta en oerhört aktuell
              fråga. Om man upptäcker att man skulle vilja byta till en annan
              fond som bedöms ha större möjligheter att ge avkastning på kapitalet
              eller som sköts bättre och således flyttar kapitalet utlöses därmed
              skatt. I praktiken finns det alltså en inlåsning till den fond
              som man ursprungligen har valt.
            </seg>
            <seg n="9d14a6c9">
              Många av fondbolagen, kanske inte minst bankernas fondbolag,
              tycker självklart att det här är väldigt bra eftersom det leder
              till minskad konkurrens inom fondsektorn; man behåller de kunder
              som man ursprungligen fått.
            </seg>
            <seg n="95693b79">
              Men om man vill förbättra konkurrensen ska man naturligtvis se
              över skattereglerna i det hänseendet så att reavinstskatt inte
              utlöses bara därför att kapitalet flyttas från en fond till en
              annan. Jag trodde faktiskt att den insikten hade kommit till riksdagen
              och riksdagsledamöterna i största allmänhet, så att man kunde
              åstadkomma ett beslut om att få till stånd en ändring åtminstone
              i det hänseendet. Därför är jag oerhört överraskad över att vi
              moderater står ensamma där. Jag förmodar att det är fråga om ett
              misstag att några av partierna inte, som det heter, hakat på den
              reservationen.
            </seg>
            <seg n="19a2e735">
              Fru talman! Det har med önskvärd tydlighet framgått att det här
              betänkandet, liksom föregående betänkande, spänner över ganska
              många skattefrågor. Jag har valt att peka ut just nämnda frågor,
              men den som är intresserad gör klokt i att läsa betänkandet i
              dess helhet med alla kloka reservationer som finns i det.
            </seg>
          </u>
          <note type="speaker" n="04760bfe">
            Anf. 102 ANNE-MARIE EKSTRÖM (fp):
          </note>
          <u who="Q4768084" xml:id="i-8f6356da5da2b9ca-4" n="83187289">
            <seg n="e3bee1d7">
              Fru talman! Vi behöver tillväxt, och vi behöver fler jobb. Därför
              behövs det fler företag. Tyvärr verkar det mycket gå i motsatt
              riktning. Electrolux lägger ned i Västervik. Borås Wäfveri flyttar
              verksamhet utomlands. Under de senaste åren har många större industriföretag
              lagt ned verksamheten i Sverige och flyttat utomlands.
            </seg>
            <seg n="1067b595">
              Om Egendomsskattekommitténs förslag om förmögenhetsbeskattning
              av O-noterade aktier går igenom riskerar fler företag att lämna
              Sverige.
            </seg>
            <seg n="e3f29efc">
              Sverige kommer att bli mer och mer beroende av de små och medelstora
              företagen. De företag som finns i dag måste få en chans att överleva,
              och det måste skapas förutsättningar för att starta fler företag.
            </seg>
            <seg n="2b5aef69">
              Nutek har gjort beräkningar enligt vilka ca 10 000 nya företag
              behöver startas varje år framöver för att kompensera de arbetstillfällen
              som storföretagen väntas rationalisera bort. Men det gäller inte
              bara nya företag. Också de företag som finns i dag måste i större
              utsträckning finnas kvar även i framtiden och växa.
            </seg>
            <seg n="06eaa7f7">
              Det är inte bara 40-talister som är anställda som går i pension,
              utan det gör också företagare. Var fjärde svensk företagare är
              äldre än 55 år och kommer att gå i pension under de närmaste åren
              detta enligt siffror som Nutek tagit fram. Man konstaterar också
              att de småföretag som ligger utanför storstäderna löper större
              risk att försvinna i samband med nästa generationsskifte.
            </seg>
            <seg n="907ec1bb">
              Fru talman! Allt måste göras för att den som är ung i dag ska
              våga starta företag eller ta över ett företag som kanske gått
              i arv i flera generationer. Vi här i riksdagen kan inte skapa
              företag men vi kan se till att ge förutsättningar för ett bra
              företagsklimat.
            </seg>
            <seg n="c0aea42a">
              Fru talman! I dagens Sverige beskattas ägare av fåmansbolag hårdare
              än ägare av andra bolag. Detta är sannerligen otillfredsställande.
              Skatteregler måste vara utformade så att den som satsar tid och
              pengar och som tar risker får en rimlig belöning för det.
            </seg>
            <seg n="4ceaf2e6">
              De förslag som regeringen lade fram i höstens budget om en ändring
              av 3:12-reglerna och om en förändring i arvs- och gåvoskatterna
              räcker inte på långa vägar. Det som fanns med i budgeten i höstas
              var ungefär 30 miljoner men regeringen lovade 1 miljard. I budgeten
              och i utskottets betänkande hänvisas till att inriktningen i övrigt
              är att de nya reglerna ska kunna gälla från den 1 januari 2005.
              Enligt budgetpropositionen kommer ett sådant förslag att presenteras
              under våren. Det ska bli spännande att få se vad som är på gång.
              Det borde redan nu finnas några indikationer på hur förslaget
              kommer att se ut. Det är ju bara lite drygt en månad kvar tills
              vårbudgeten läggs fram.
            </seg>
            <seg n="81fb8a98">
              Fru talman! Folkpartiet har tillsammans med Kristdemokraterna,
              Centern och Moderaterna, precis som Lennart Hedquist förut nämnde,
              förordat den så kallade BEK-modellen att hela värdet av det egna
              kapitalet får tas upp till beskattning. Också flera av näringslivets
              organisationer förespråkar denna modell. Modellen har presenterats
              i utredningen om 3:12-reglerna. Det är viktigt att de små företagens
              problem snabbt får en lösning. Vi har den lösningen och hoppas
              att också regeringen kommer fram till att det är dess lösning.
            </seg>
            <seg n="d233432f">
              Fru talman! Skatteregler får inte hindra att företag kan gå i
              arv från en generation till en annan. Ett plötsligt dödsfall ska
              inte behöva betyda att den yngre generationen inte kan ta över
              ett företag på grund av att man tvingas göra sig av med hela eller
              delar av företaget för att kunna betala skatter. Generationsskiftesproblematiken
              måste ses över. Också där är vi i de fyra borgerliga partierna
              ense.
            </seg>
            <seg n="b96fc257">
              Fru talman! Precis som Lennart Hedquist tidigare sade innehåller
              betänkandet också en hel del olika punkter om företags- och kapitalbeskattning.
              Jag håller med Lennart Hedquist och vill uttala min glädje över
              att motionerna om att frågan om tonnageskatt ska utredas har tillstyrkts
              ett ärende som, som sagt, dragits i långbänk.
            </seg>
            <seg n="86db0af7">
              Även om Folkpartiet inte har någon reservation om en översyn
              av skattesituationen för ideella föreningar tycker också vi att
              det är bra och riktigt att göra en sådan utredning.
            </seg>
            <seg n="48f3dc13">
              Fru talman! Sedan vill jag säga några ord om kommunerna.
            </seg>
            <seg n="05f32dec">
              Folkpartiet anser att verksamheten i kommunerna inte ska bedrivas
              i bolagsform, utan verksamhet i en kommun ska bedrivas i förvaltningsform.
              Det är inte säkert att kommunerna ens en gång ska bedriva verksamhet,
              vare sig i bolagsform eller i förvaltningsform. Självklart ska
              kommunala bolag inte heller samlas i en koncern. När kommunal
              verksamhet bedrivs i aktiebolagsform försvinner nämligen öppenheten.
              Dessutom är, som sagt, risken större att kommunala bolag kan konkurrera
              ut privat företagsamhet.
            </seg>
            <seg n="cb481d7b">
              Kommunerna ska inte bedriva verksamhet som någon annan kan bedriva,
              utan kommunerna ska ägna sig åt kärnverksamheterna.
            </seg>
            <seg n="c5a47f49">
              Fru talman! I dag förekommer det att kommunala bolag bildar en
              koncern. Detta innebär att vinster i ett bolag kan täcka förluster
              i ett annat. Som ett exempel kan nämnas bolagen i min hemstad
              Borås. Där har det bildats en kommunal koncern. I flera år har
              elkunder hos Energiverket, vilket gått med vinst, bidragit till
              att subventionera besöken i djurparken, som gått med förlust.
              Detta är fullständigt ohållbart. Energikunder ska betala sin energi
              inte annat som kommunen driver.
            </seg>
            <seg n="1411bdf6">
              I andra fall kan förluster i kommunal verksamhet genom den här
              principen undanhålla skatt för staten. Kommuner ska inte syssla
              med skatteplanering. Det är ett oacceptabelt sätt att plocka pengar
              till den egna kommunala verksamheten. Därför anser vi i Folkpartiet
              att det måste till lagändringar som omöjliggör kommunal skatteplanering
              genom koncernbildning.
            </seg>
          </u>
          <note n="b4e3da27">
            Slutligen yrkar jag bifall till reservation 8.
          </note>
          <note type="speaker" n="1bb54f3d">
            Anf. 103 PER LANDGREN (kd):
          </note>
          <u who="Q4355135" xml:id="i-0b974587401c456a-5" n="4217a3d4">
            <seg n="94d940c5">
              Fru talman! Med anknytning till Arne Kjörnsbergs tidigare inlägg
              skulle man kunna säga: Heder åt dessa motioner som Socialdemokraterna
              nu lägger upp för slakt!
            </seg>
            <seg n="f19d4f87">
              Man kan tänka sig att förstå vad Per-Olof Svensson menar när
              han försvarar motionshanteringen. Man kan också försöka visionera
              lite grann och tänka sig en starkare riksdag, en riksdag med utskott
              som har mer resurser, mer lagtekniskt kunnande utöver den kompetens
              som vi redan har i utskottet och som är viktig men som gör att
              vi oftare producerar lagförslag direkt. Då skulle vi inte ha den
              här hanteringen, utan Per-Olof Svensson med partikamrater och
              andra skulle direkt kunna ta fasta på de goda idéer som ofta finns
              i motionerna från alla partier.
            </seg>
            <seg n="c7e64d94">
              Det om de årligen återkommande motionerna, som vi nu hanterar.
            </seg>
            <seg n="e4c0aab5">
              Vi har en riktig nyhet annars i betänkandet som också föranleder
              mitt bifallsyrkande. Jag vill börja med att yrka bifall till reservation
              1 och även reservation 5.
            </seg>
            <seg n="a0fd8f18">
              Nyheten är att det nu finns partier, såväl i majoriteten som
              i oppositionen, som gemensamt vill söka lösningar och faktiskt
              har ett lösningsförslag på de problem som drabbar fåmansföretagare.
              Jag tänker på det faktum att vi har en fyrpartireservation som
              föreslår en lösning för den så kallade 3:12-problematiken. En
              sådan gemensam reservation har vi inte haft förut.
            </seg>
            <seg n="ddf64b91">
              Som alla vet räcker det dessvärre inte med Kristdemokraternas,
              Moderaternas, Folkpartiets och Centerns röster för att införa
              den så kallade BEK-modellen. Men att döma av vad vår vänsterpartistiske
              kollega Per Rosengren sagt i medier och på andra håll borde vi
              kunna komma överens. I den rapport som jag tidigare refererade
              i ett annat inlägg jag tar mig friheten att visa rapporten här
              Skatter ur ett vänsterperspektiv från februari i år skriver Rosengren
              och Marie Engström: För att underlätta för företag som vill växa
              och investera för fler jobb anser vi att en reformering av reglerna
              med utgångspunkt i BEK-modellen vore bra. Dagens system gynnar
              företagare som initialt varit kapitalstarka på bekostnad av dem
              som haft sämre utgångsläge.
            </seg>
            <seg n="2b18d277">
              Jag instämmer med Rosengren och Engström. Men någon gång, och
              nu finns det tillfället, måste ni styrka era uttalanden i rapporten
              och annorstädes med det viktigaste ni har, det vill säga ledamotskapet
              i Sveriges riksdag, och faktiskt gå från ord till handling. Annars
              öppnar ni garden ytterligare för anklagelser om dubbelspel. Fåmansföretagarna
              har verkligen problem med dagens skatteregler, det vet ni. De
              borde få stöd av de politiker som inser detta. Rosengren och Engström
              tillhör denna grupp politiker det tillstår jag. De bör då agera
              därefter. Det bör finnas ett tryck på dem så att de gör detta.
            </seg>
            <seg n="2f612bad">
              Det står i utskottsbetänkandet däremot i majoritetens skrivning
              att ni inte vill att riksdagen föregriper den pågående beredningen.
              Men, förstå mig rätt Rosengren få gärna svara sedan det är den
              politiska beredningen som görs nu. Det är nu ställningstaganden
              ska göras. Varför då inte komma med det från en riksdag där vi
              har en majoritet för detta? Det är nu BEK-modellen bereds, om
              den över huvud taget bereds, på Finansdepartementet. Den ska beredas
              nu, för nu finns det en majoritet i kammaren. Kommer inte detta
              i propositionsform är det inget annat än ett svek från Vänsterpartiet.
              Det är ett svek mot landets fåmansföretagare, och det är ett svek
              gentemot alla de läsare som har tagit del av vad Engström och
              Rosengren har sagt. Jag läste i Dagens Nyheter den 11 februari
              apropå den borgerliga enigheten om BEK-modellen att Per Rosengren
              säger:
            </seg>
            <seg n="e5da3c5e">
              Vad roligt. Det är ju vår linje att BEK-modellen ska införas.
              Jag utgår från att han är rätt citerad i DN.
            </seg>
            <seg n="71337799">
              Jag väntar på att socialdemokraterna presterar åtminstone något
              vettigt argument för att man inte ska införa BEK-modellen.
            </seg>
            <seg n="48704697">
              Jag hoppas att det inte var en brasklapp som gör att när de kommer
              med vilket argument som helst viker sig Vänstern. Så får det inte
              vara.
            </seg>
            <seg n="52ef3822">
              Ni måste verkligen känna in på bara huden att man inte kan komma
              med dubbla budskap i massmedier, i Dagens Industri och annorstädes
              och sedan, när det kommer till kritan i kammaren, svika. Det går
              inte att sitta på två stolar samtidigt, inte att tala med kluven
              tunga, utan nu är det sanningens minut. Är det så att Vänsterpartiet
              och Rosengren inte röstar med så förstår jag det vill jag ändå
              höra Per Rosengren säga varför, vad som kommer att ske och hur
              ni kommer att agera. I så fall får vi ta saken i egna händer,
              Rosengren, i utskottet.
            </seg>
            <seg n="f2905737">
              Fru talman! Jag skulle önska att riksdagsmajoriteten vid något
              tillfälle även såg till svenska kontra utländskt ägda företag
              i Sverige och de skatteskillnader som råder dem emellan. Inte
              sällan får man höra socialdemokrater skryta om de utländska investeringarna
              i vårt land, som om det vore förträffligt och ett bevis på hur
              bra vårt investeringsklimat är. Men man måste väl också fråga
              sig vad det är som skapat detta fina klimat.
            </seg>
            <seg n="f0010e51">
              När Göran Persson gratulerade gnosjöborna till de utländska investeringarna
              var det i själva verket försäljningar av svenska företag till
              utländska ägare han jublade åt. Missförstå mig inte. Utländska
              medborgare ska naturligtvis kunna etablera sig i vårt land och
              skapa välfärd även här, men det måste ske under samma förutsättningar
              som för svenska. Jag kan inte begripa hur någon skulle kunna hävda
              att det är rimligt att svenskt företagsägande ska dubbelbeskattas
              i Sverige samtidigt som utländska företagsägare inte beskattas,
              utan de kommer undan. Det skapar en orimlig situation för svenska
              företagare på den svenska marknaden. Ska man hårdra det lite grann
              är det ungefär som att det är bättre med utländska företagsägare,
              bättre med utländska kapitalister än med svenska. Kan det vara
              en ambition när det gäller inkomstfördelning och skillnader i
              samhället att de framgångsrika företagarna antingen ska vara utländska
              och bo någon annanstans eller, om de är svenska, flytta härifrån?
              Det kan inte gärna vara önskemålet. Ändå är det en realitet. Då
              undrar man: Är det bra med utländska kapitalister men inte med
              svenska? Är det lättare att hantera?
            </seg>
            <seg n="c2ece7ab">
              Detta förhållande får inte kallas ett gott investeringsklimat,
              för då kan vi med säkerhet säga att när de svenska företagen tar
              slut upphör investeringarna.
            </seg>
            <seg n="fd0fcfe7">
              Kristdemokraterna vill höja bolagsskatten så att diskriminerande
              företagsskatter kan tas bort. Det är inte med någon glädje som
              vi föreslår detta. Vi gör det för övrigt, inte tillsammans med,
              men i enighet med Vänsterpartiet, vad jag förstår. Det är en nödvändighet
              för att man ska kunna, som vi diskuterade tidigare, ordföranden
              och jag, lägga skattebelastningen där den gör minst skada. Då
              bör den diskriminerande skatten tas bort. Ingen företagare vill
              egentligen heller se att bolagsskatten höjs, men man är beredd
              att gå med på det. Svenskt Näringsliv, LRF och Företagarna är
              beredda att göra detta, för de ser också skadligheten hos förmögenhetsskatten.
              Kan man inte inse det?
            </seg>
            <seg n="b8aacc53">
              Faran med ett alltför stort utländskt ägande är förstås att många
              jobb plötsligt kan försvinna om företagsledningar i andra länder
              beslutar om nedläggningar i Sverige. Den hotbilden kommer vi aldrig
              ifrån business is local , som man säger.
            </seg>
            <seg n="9f85266e">
              Låt oss nu se till att de svenska företagsledarna kan säga samma
              sak som utländska företagsledare, att det är bra att investera
              i Sverige.
            </seg>
          </u>
          <note type="speaker" n="d50ae71e">
            Anf. 104 PER ROSENGREN (v):
          </note>
          <u who="Q6079824" xml:id="i-e845a6728207d80f-9" n="29b447d9">
            <seg n="6cd6ea96">
              Fru talman! Här behandlas motioner från den allmänna motionstiden
              som berör företags- och kapitalbeskattning. Jag har redan fått
              ett antal frågor som jag ska försöka att besvara.
            </seg>
            <seg n="e1da55b2">
              Men jag ska börja med att yrka bifall till reservation 3 som
              handlar om underhållsfonder, alltså möjlighet att göra avsättningar
              för framtida reparationer i bostadsföretag. Det är angeläget för
              att man ska kunna genomföra de nödvändiga reparationer som behövs.
              Den typen av åtgärder är kanske minst lika viktiga som att återinföra
              ROT-avdrag. Det skulle ge stimulans till fastighetsägare på ett
              eller annat sätt.
            </seg>
            <seg n="b6a31f86">
              Detta innebär bara en framskjuten beskattning eftersom avdraget
              medges det år som avsättningen görs. När reparationen som sådan
              utförs blir den ju inte avdragsgill en gång till.
            </seg>
            <seg n="844e3b3e">
              Man kan naturligtvis diskutera en utvidgning av detta begrepp
              till att omfatta även en sådan subvention, men det är inte det
              som vi menar med skattefria underhållsfonder. Vi inom Vänsterpartiet
              tror att den typen av riktade åtgärder skulle vara mycket effektivare
              än ett återinförande av ROT-avdraget.
            </seg>
            <seg n="85344844">
              Nog om det.
            </seg>
            <seg n="300fc9c7">
              Ett enigt utskott vill nu ha ett tillkännagivande om att man
              ska utreda tonnageskatten. I det tillkännagivandet skulle vi väldigt
              gärna ha velat ha med att det ska vara statsfinansiellt neutralt.
              För att detta ska få en seriös behandling önskar också näringen
              själv att detta ska vara statsfinansiellt neutralt. De ska betala
              minst lika mycket skatt som de har gjort hittills. Men för att
              öka förutsebarheten vill man gå över till det systemet, och det
              kan ligga någonting i det.
            </seg>
            <seg n="9fd20414">
              Lennart Hedquist ville att man skulle återkomma med förslag.
              Men det ska ju inte utredas i vilken utsträckning som detta är
              bra. Om en utredning kommer fram till att detta är bra och att
              det går att genomföras på ett statsfinansiellt neutralt sätt,
              då välkomnar också jag ett sådant förslag.
            </seg>
            <seg n="9c6535fb">
              Det finns en mängd reservationer till betänkandet om periodiseringsfonder,
              om fåmansföretag, om 3:12-reglerna och om BEK-modellen. Det finns
              också en lite underlig motion från Kristdemokraterna om schablonbeskattning
              i delar av landet.
            </seg>
            <seg n="73e12406">
              Jag tror inte att man ska införa diversifierade skatteregler,
              det vill säga olika regler för olika delar av landet, framför
              allt inte inom företagsbeskattningens område. Det kan leda till
              väldigt negativa effekter.
            </seg>
            <seg n="29e12c75">
              Det finns också en reservation med anledning av icke inträffad
              händelse jag vet inte om kammaren har noterat det. Kristdemokraterna
              har en reservation om att man inte ska göra något åt avkastningsskatten,
              att den ska vara kvar som den är. Men det finns inga förslag om
              det.
            </seg>
            <seg n="60d7f169">
              I en utredning för något år sedan diskuterade P.-O. Edin i ett
              mer långsiktigt perspektiv huruvida man ska ha den här typen av
              skatteavvikelser. Han pekade på det kostar 67 miljarder per år
              och ifrågasätter om sådana skatteavvikelser och det gynnandet
              av ett visst sparande ska finnas. Jag tycker att resonemanget
              är bra, men det är inget skarpt förslag. Att reservera sig på
              det här sättet är ganska udda och lite roligt. Det är en ny inriktning
              på hur frågorna behandlas i riksdagen.
            </seg>
            <seg n="8f2ace89">
              Sedan finns det några frågor som är under beredning, till exempel
              generationsskiften. Egendomsskattekommittén behandlar den frågan
              och ska lägga fram sitt slutbetänkande den 31 maj. Alla skrivningar
              och diskussioner om arv och gåva lyftes ur det huvudbetänkande
              som lades fram nu bara för att man inte skulle låsa fast sig.
              Det visar att det finns ett ärligt uppsåt att verkligen gå till
              botten med dessa frågor.
            </seg>
            <seg n="d0ba1fd7">
              Vi kommer över på ärligt uppsåt och annat som har debatterats
              kring Egendomsskattekommittén när vi behandlar nästa betänkande.
              Det finns vissa uppgifter i tidningen i dag som inte får stå oemotsagda.
            </seg>
            <seg n="c3995e83">
              Jag tycker att det är jätteroligt att Folkpartiet och Kristdemokraterna
              nu också har anslutit sig till en BEK-modell, åtminstone till
              en modell som innebär att man inte enbart gynnar de företag som
              har en stor kapitalinsats från början.
            </seg>
            <seg n="e00765dd">
              När det gäller BEK-modellen finns det dock en och annan fråga
              som ännu inte är utredd, och det är hur man ska göra med advokater
              och konsulter som kan bygga upp ganska mycket kapital. De skulle
              kunna betala in pengar och sedan tillgodogöra sig en avkastning
              som är beskattad på en lägre nivå. Det gäller när man byter en
              arbetsbeskattning mot en kapitalbeskattning. Men där finns ett
              problem som vi måste komma runt.
            </seg>
            <seg n="ef7cb05e">
              För att komma runt detta problem kan man diskutera även andra
              modeller. Men jag har en oerhört viktig fråga till de borgerliga:
              Hur ämnar ni ställa er till det enkelbeskattade utrymmet, om vi
              nu ska införa en BEK-modell? Det enkelbeskattade utrymmet kombinerat
              med en BEK-modell innebär ju ett enormt gynnande av vissa, framför
              allt av de med väldigt stora kapitalinsatser från början. Vi ifrågasätter
              alltså konstruktionen med det enkelbeskattade utrymmet och vill
              använda det som en del av finansieringen.
            </seg>
            <seg n="0d5b0c16">
              En fråga som det finns all anledning att ställa till de borgerliga
              är: Hur tänker ni göra med det enkelbeskattade utrymmet eftersom
              ni vill införa en BEK-modell?
            </seg>
            <seg n="7ee6d5d4">
              Jag kan tänka mig andra lösningar än BEK som undanröjer dessa
              problem. Det pågår ett ganska intensivt arbete med att reformera
              3:12-reglerna. Det har hållits miniseminarier med representanter
              för olika intressen, alltifrån näringslivsintressen till forskarvärlden,
              med olika uppfattningar om BEK-modellen. Det har gett oss som
              varit med ganska mycket att gå igenom och skärskåda. Hur utformar
              man ett system som dessutom är väldigt enkelt?
            </seg>
            <seg n="d7c6fb51">
              3:12-utredaren kom ju fram till att man i stället för att tillämpa
              BEK-modellen för mindre företag och för företag av en viss storlek
              kunde man tänka sig en förenklingsregel kombinerad med en form
              av takmodell som verkligen skulle rikta in sig på företag med
              anställda. Vid ett visst antal anställda skulle alla 3:12-regler
              helt tas bort. Då skulle man slippa räkna fram beskattat eget
              kapital en form av infasning och slippa problemet med konsulter
              och advokater. Ett sådant system skulle inte kunna missbrukas.
            </seg>
            <seg n="89f01738">
              Jag vill travestera en känd offentlig person: Låt inte mina tidigare
              uttalanden bli prejudicerande. Det innebär att jag är beredd att
              ta till mig andra modeller som kanske till och med är bättre.
              Det pågår en diskussion med näringslivet om hur man skulle ställa
              sig till den här typen av modell. Tillsammans kan vi kanske mejsla
              fram någonting som är enkelt, bra och som inte har de brister
              som BEK trots allt har. Men inriktningen måste naturligtvis vara,
              och det står jag fast vid fortfarande, att man inte ska extremt
              gynna dem som har mycket att sätta in från början och missgynna
              dem som arbetar upp ett kapital, som man gör med dagens regelsystem.
              Det gäller att skapa ett system som är tillväxtdrivande, och på
              den punkten är vi väldigt tydliga.
            </seg>
            <seg n="7031fdd3">
              Fru talman! Jag tror jag yrkade bifall till reservation 3. I
              övrigt har jag inget mer att säga i det här ärendet just nu.
            </seg>
          </u>
          <note type="speaker" n="c997ca4c">
            Anf. 105 PER LANDGREN (kd) replik:
          </note>
          <u who="Q4355135" xml:id="i-0b974587401c456a-6" n="4217a3d4">
            <seg n="d4bd3bca">
              Fru talman! Under Per Rosengrens korta genomgång av ett antal
              reservationer uppehöll han sig väldigt mycket vid underhållsfonder,
              och det kan man väl förstå. När han sedan kom till frågan om schablonbeskattning
              av vissa småföretag kritiserade han Kristdemokraterna och tyckte
              att i vissa delar av landet lät farligt. Men försöksverksamheter
              har väl skett förut i vissa delar av landet. Det sade han ingenting
              om. Det är alltså fråga om en försöksverksamhet.
            </seg>
            <seg n="b33200ee">
              Om vi i någon form av förhållandevis snabb utredning kan komma
              fram till att det här fungerar bra i landet genast därför att
              det fungerar bra i andra länder eller något liknande, då behövs
              ju inte den typen av försöksverksamhet, men det nämnde han inte
              i sin kritik, så jag vill bara ha med det.
            </seg>
            <seg n="7b73682d">
              När det gäller fåmansföretagen och BEK-modellen tycker jag att
              Per Rosengren nu har målat in sig i ett hörn på ett ganska bra
              sätt. Nu får han visa hur pass stark han är. Det försiggår nu
              ett propositionsskrivande i Finansdepartementet. Om det därav
              skulle komma ut en bättre modell än BEK-modellen, som gynnar tillväxt
              och den form av risktagande som egenföretagare, småföretagare
              gör och som också gör att de kan tjäna på detta och ha bra drivkrafter,
              inte beskattas så att initiativen och företagsamheten kvävs, och
              det kan stärka skattebaserna och därmed den gemensamma välfärden,
              så är det bra. Men nu är det upp till bevis.
            </seg>
            <seg n="ff69ea0f">
              Jag ser också de problem som Rosengren nämnde, och jag kan inte
              säga att jag omedelbart har en lösning på dem. Det finns en risk
              med den typen av investering bara för att få inhösta mer i lön.
            </seg>
          </u>
          <note type="speaker" n="1987ca7c">
            Anf. 106 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-10" n="29b447d9">
            <seg n="aa45a0c2">
              Fru talman! Det sista som Per Landgren säger är intressant, att
              han inser problematiken. Jag tror nog att vi kan mejsla ut någonting
              som blir ganska bra i slutändan och bra mycket bättre än det system
              som vi har i dag. Det är det som vi ska eftersträva.
            </seg>
            <seg n="e3060655">
              Drivkraften måste alltid vara tillväxt och att gynna de företag
              som anställer folk för att komma ifrån timglasproblematiken, det
              vill säga väldigt få företag med ett visst antal anställda och
              att de nystartade företagen tenderar att vara enmansföretag med
              möjligen någon anställd.
            </seg>
            <seg n="a13c69e3">
              När det sedan gäller schablonbeskattningen tror jag inte att
              man ska göra testerna geografiskt, utan det är bättre att göra
              dem branschvis. Det är den enda möjligheten. Jag tror också att
              RSV i sin rapport pekar på att det är kontantbranschen som man
              i första hand ska vända sig till. Jag tror inte att det är möjligt
              att göra de här försöken i olika delar av landet. Det rimmar illa
              med det sätt som vi arbetar på i Sverige på skattesidan.
            </seg>
            <seg n="76d88cc1">
              När det sedan gäller om jag är tillräckligt stark för att genomdriva
              detta kan jag tala om att jag tränar i gymmet ungefär tre dagar
              i veckan. Om jag hinner bygga upp tillräcklig muskelmassa för
              att klara mig på Finansdepartementet får vi se. De är ju väldigt
              många.
            </seg>
            <seg n="5086d515">
              Det som också är väldigt intressant är hur ni ämnar ställa er
              till en diskussion om att ta bort det enkelbeskattade utrymmet
              i sammanhanget. I vissa fall kan det bli extrema skattefria utdelningar
              som man kan ta emot. Detta som vi har skapat är en sak som inte
              har nämnts i debatten över huvud taget och som man i det här sammanhanget
              verkligen kan ifrågasätta, i synnerhet om man ska välja BEK-modellens
              väg. Per Landgren tog upp och det diskuterades i utredningen hur
              detta skulle användas som en delfinansiering av de andra förslagen,
              men det kom aldrig med som en slutlig produkt i betänkandet.
            </seg>
          </u>
          <note type="speaker" n="804d8edd">
            Anf. 107 PER LANDGREN (kd) replik:
          </note>
          <u who="Q4355135" xml:id="i-0b974587401c456a-7" n="4217a3d4">
            <seg n="0c357511">
              Fru talman! Vad gäller schablonbeskattningen av vissa småföretag
              är det inte så att vi menar att våra förslag står och faller med
              en försöksverksamhet i delar av landet. Vi har drivit detta vad
              gäller frisörer. Vi har också varit inne på det, i alla fall i
              interna diskussioner, vad gäller taxibranschen, och så vidare.
              Det handlar inte om att medvetet vilja missförstå man får nog
              läsa lite mer noggrant än så utan tanken är att gynna det goda
              här.
            </seg>
            <seg n="1ab0ddd6">
              När det gäller BEK-modellen igen kan jag bara säga att extrema
              skattefria utdelningar inte är det som vi är ute efter. Jag vet
              inte vem som är ute efter det. Vad vi är ute efter är att småföretagsamheten
              ska blomstra och inte kvävas i sin linda, och vi vill att någonting
              ska hända och att det ska hända snart.
            </seg>
            <seg n="c2e8d322">
              De rapporter som jag har fått från tillväxtsamtal och om vad
              som försiggår på Finansdepartementet är inte så betryggande, så
              Rosengren måste nu jobba hårt, fru talman. Det finns ju starka
              motkrafter i det stora partiets rörelse, och nu gäller det att
              få bort den här formen av Lidbomeri som det ändå är fråga om.
            </seg>
          </u>
          <note type="speaker" n="7e3f89ca">
            Anf. 108 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-11" n="29b447d9">
            <seg n="3c24ada3">
              Fru talman! Jag återkommer till detta med det enkelbeskattade
              utrymmet. Det är en sak som nästan aldrig nämns i debatten, som
              man nästan tiger ihjäl, att det finns en regel som är extremt
              gynnsam för ett visst antal företagare.
            </seg>
            <seg n="8f9b60ed">
              Jag ställer frågan till samtliga borgerliga företrädare och ni
              får fundera på om ni är beredda att använda borttagandet av det
              utrymmet som en del i en finansiering, för annars kan det alltså
              bli väldigt, väldigt gynnsamt, en kraftig överkompensation. Jag
              har hört att det finns företagare som har tagit ut 500 000 kr
              skattefritt genom att utnyttja detta enkelbeskattade utrymme.
            </seg>
            <seg n="92d9f387">
              Då är vi inne på en lagstiftning som faktiskt en socialdemokratisk
              regering ligger bakom och som i övrigt är väldigt njugg när det
              gäller möjligheterna att ta ut till och med kapitalbeskattad utdelning.
              Här behövs ett klargörande från olika partier om hur man ser på
              detta.
            </seg>
          </u>
          <note type="speaker" n="3e6c4310">
            Anf. 109 LENNART HEDQUIST (m) replik:
          </note>
          <u who="Q5796375" xml:id="i-a0f676d7dc9db450-1" n="02391727">
            <seg n="76dc3ab9">
              Fru talman! Per Rosengren och jag tycks vara överens om att man
              inte ska kväva utan gynna tillväxt i fåmansbolagen. Med den utgångspunkten
              är det oerhört angeläget att man kan ändra i de nuvarande 3:12-reglerna
              och få till stånd de ändringarna så snabbt som möjligt.
            </seg>
            <seg n="8b865b1b">
              En utgångspunkt i diskussionerna mellan oss fyra borgerliga partier
              har varit att det mot bakgrund av Per Rosengrens väldigt starka
              engagemang för BEK-modellen, och det har noterats även på andra
              håll, skulle finnas en majoritet i Sveriges riksdag för att gå
              vidare med BEK-modellen och uppnå ett resultat relativt snabbt
              även om vi skulle ha en motspänstig regering.
            </seg>
            <seg n="f66da6dd">
              Nu ser Per Rosengren uppenbarligen vissa problem med BEK-modellen
              och säger att det kanske finns andra modeller. Som Per Rosengren
              vet har inte minst vi från moderat håll pekat på att det finns
              andra modeller som skulle kunna vara ännu bättre, bland annat
              ett avskaffande av 3:12-reglerna i förening med att man inför
              vissa bestämmelser för att undvika ett icke avsett nyttjande av
              borttagandet.
            </seg>
            <seg n="b64e0e2f">
              Vad Per Rosengren borde svara på nu är om han är beredd att se
              till att det bildas en majoritet i Sveriges riksdag för att ändra
              de nuvarande 3:12-reglerna även om Socialdemokraterna skulle vara
              motspänstiga.
            </seg>
          </u>
          <note type="speaker" n="3809f425">
            Anf. 110 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-12" n="29b447d9">
            <seg n="16ceedeb">
              Fru talman! Lennart Hedquist vet att det finns ett samarbete
              som ska utvärderas till hösten. Om den utvärderingen går som vi
              hoppas att den ska gå kommer samarbetet att fortsätta. Då är det
              inte aktuellt att skapa majoriteter med några andra partier än
              dem vi samarbetar med. Däremot är det min absoluta förhoppning,
              och jag är fullkomligt övertygad om det, så det är inte bara min
              tro, att den här frågan kommer att få sin lösning relativt snart.
              Jag kan inte garantera att det kommer att vara BEK-modellen som
              kommer att läggas fram, men det kommer att bli en modell som inte
              bara gynnar dem som har haft mycket stort kapital att sätta in
              i begynnelsen av verksamheten. På ett eller annat sätt kommer
              man att se till att det blir drivkrafter för att bland annat anställa
              mer folk i produktionen genom att man ökar möjligheterna till
              kapitalbeskattat uttag.
            </seg>
          </u>
          <note type="speaker" n="66652ba6">
            Anf. 111 LENNART HEDQUIST (m) replik:
          </note>
          <u who="Q5796375" xml:id="i-a0f676d7dc9db450-2" n="02391727">
            <seg n="ae56bf1a">
              Fru talman! Det är ju utmärkt om vi verkligen kan få fram ett
              sådant förslag som är en avsevärd förbättring i förhållande till
              dagens regler. Jag tror att svenska företagare är oerhört angelägna
              om att så kommer att ske och att det kommer att ske snart. Sedan
              kan man naturligtvis, om inte det bästa förslaget kommer fram
              omedelbart, se det som ett steg på vägen till något ännu bättre
              i en framtid då man kanske också har fått i gång en tillväxt som
              skapar ännu större resurser.
            </seg>
            <seg n="a6a3b0e5">
              Per Rosengren ser vissa problem med att det finns andra oformligheter
              i beskattningen som man i så fall också måste ta hänsyn till.
              Det får man ju göra, men det viktiga är att det nu kommer fram
              förslag med relativt stor skyndsamhet.
            </seg>
            <seg n="c1757eb3">
              Då kan jag gå över till den andra frågan som var uppe i repliken
              med Per Rosengren, nämligen detta med tonnagebeskattningen. Det
              kommer nu att ske en utredning i Regeringskansliet. Men den utredningen
              sker ju mot bakgrund av att övriga berörda EU-länder har infört
              en sådan beskattning, att vi vet att det går att göra det, att
              beskattningen går att genomföra och att den blir konkurrensneutral.
              Den kan också vara statsfinansiellt neutral. Då har jag utgått
              från att vi gemensamt vill säkerställa att det kommer att föreläggas
              ett sådant förslag till riksdagen så snabbt som möjligt. Jag uppfattade
              att Per Rosengren slirade lite grann på den punkten och sade att
              nu är det en utredning och då får vi väl se om det kommer något
              förslag.
            </seg>
            <seg n="c029216d">
              Det är ju väldigt viktigt att utredningen, som rimligen kommer
              att visa att det här går att genomföra också i Sverige varför
              skulle det inte gå att göra det? resulterar i att det kommer ett
              utarbetat förslag till riksdagen så att vi kan ta ställning till
              det här.
            </seg>
          </u>
          <note type="speaker" n="37734381">
            Anf. 112 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-13" n="29b447d9">
            <seg n="b2ef35fa">
              Fru talman! Jag tar det sista först, tonnageskatten. Jag hoppas
              att den här utredningen kommer till stånd väldigt snabbt och att
              det blir ett snabbt resultat. Det finns ju redan utarbetade förslag,
              som bland annat Redareföreningen har kopierat från andra länder.
            </seg>
            <seg n="3bf588e4">
              Det är tolv av de femton EU-länderna som har infört det. Det
              är väl också en av anledningarna till att det här tillkännagivandet
              nu kommer. Man har sett att det har gått dithän i Europa. Det
              blir en konkurrenssituation för svensk rederinäring. Jag tror
              att samtliga partier här i riksdagen är väldigt intresserade av
              att ha en rederinäring i landet. Vi får se vad utredningen kommer
              fram till och framför allt hur det kommer att se ut statsfinansiellt
              och hur rederinäringen som sådan reagerar på de olika nivåer som
              den här tonnageskatten kommer att ha. Jag vet att rederinäringen
              som sådan är intresserad av en statsfinansiellt neutral beskattning.
              Jag tror inte att det ska bli några som helst problem ur den synpunkten.
            </seg>
            <seg n="f4f3702e">
              Det var intressant att konstatera att Lennart Hedquist också
              inser att det finns vissa problem med det här enkelbeskattade
              utrymmet. Det är en sak som det kommer att blåsa till storm kring
              om man säger att man ska använda det utrymmet till någon form
              av finansiering. Här finns ju många som har varit väldigt gynnade.
              Men, som jag har sagt förut: Det har sällan nämnts i debatten
              att vi har en för vissa företag ytterst generös möjlighet att
              ta ut. Det är inte bara fråga om huruvida det är kapitalbeskattat.
              Det är enkelbeskattat, det vill säga icke beskattat i mottagarledet
              över huvud taget.
            </seg>
            <seg n="aa6e958d">
              Det är naturligtvis taktik från dem som driver de här frågorna
              att inte nämna detta. Det vill man inte göra, för man vill både
              ha kakan och äta den. Man vill göra en generell förbättring i
              3:12-regelsystemet men man vill också behålla det enkelbeskattade
              utrymmet. Där tror jag att vi får fundera på om det över huvud
              taget är rimligt.
            </seg>
          </u>
          <note type="speaker" n="b9a5cec5">
            Anf. 113 ROGER TIEFENSEE (c):
          </note>
          <note n="b3797f82">
            Fru talman! Ledamöter och åhörare!
          </note>
          <u who="Q6210672" xml:id="i-320bb539a1486620-0" n="bc0aa61d">
            <seg n="e3f5c68c">
              Jag får ofta frågan hur det är att vara riksdagsledamot, om man
              kan påverka något. Som ledamot i ett parti i opposition tvingas
              jag erkänna att min roll mycket är opinionsbildande. Jag får inrikta
              mig på att skriva reservationer och arbeta för ett maktskifte.
              Samtidigt håller jag alltid öppet för att det finns en möjlighet
              för mig att påverka om jag har goda, underbyggda argument.
            </seg>
            <seg n="eda554f2">
              I dag är det en sådan dag. Jag är väldigt glad över att det finns
              en majoritet i utskottet som ställer sig bakom min motion om att
              utreda införandet av tonnagebeskattning för svensk sjöfart. Det
              är, som antytts tidigare i debatten, ett förslag som har lagts
              fram under flera år. Jag står överst på den här motionen i år.
              Jag vet inte om det var det som föll majoriteten i smaken, men
              det känns ändå glädjande.
            </seg>
            <seg n="4e3fd981">
              Jag hoppas att regeringen tar till sig det här tillkännagivandet
              från utskottet om att snabbt utreda frågan. För det är drag i
              svensk rederinäring. Man konkurrerar med kvalitet. Man konkurrerar
              med säkerhet och miljötänkande. Att införa en tonnagebeskattning
              innebär att svenska rederier får bättre möjlighet att planera
              investeringar i nya fartyg och försäljningar av gamla. Som regelsystemet
              är i dag är det skattemässigt mest gynnsamt om man säljer det
              gamla och köper det nya vid samma tillfälle. Då får man ingen
              reavinstskatt.
            </seg>
            <seg n="e246aea3">
              Problemet är att detta inte stämmer överens med ett rederis verklighet.
              Det kanske är gynnsamt att sälja ett fartyg en viss del av året
              och att köpa en annan. Sedan är det kanske långa leveranstider
              på ett nytt fartyg. Att införa en tonnagebeskattning gör att det
              går bättre att planera förändringarna, förnyelsen, av tonnaget.
              Det påverkar ju. Nytt tonnage innebär bättre miljö och bättre
              säkerhetsarbete. Vi stimulerar på så sätt ett arbete som pågår.
            </seg>
            <seg n="0b4275ed">
              Jag vill särskilt rikta ett tack till Barbro Feltzing, som jag
              har haft ett väldigt gott samarbete med både vad gäller motionen
              och i utskottets arbete. Man hör på Per Rosengrens ändå lite njugga
              inställning till det här att Barbro har dragit ett tungt lass.
              Så ett särskilt tack till dig!
            </seg>
            <seg n="df663cad">
              Fru talman! Samtidigt som tonnagebeskattning är ett exempel på
              ett ställningstagande som gynnar en bransch i Sverige, i svenskt
              näringsliv, gör utskottet en lång rad ställningstaganden i det
              här betänkandet som gör att vi bildar en majoritet som hindrar
              en positiv utveckling av företagandet. Den fråga som näringslivet,
              ett enigt näringsliv, sätter allra högst på dagordningen är just
              frågan om att lösa den diskriminerande beskattningen av fåmansföretagare.
              Det har diskuterats tidigare. I dag beskattas ägare till fåmansbolag
              hårdare än små ägare i stora bolag.
            </seg>
            <seg n="50c6e209">
              Det som ligger bakom detta är att dagens regel om utdelning för
              fåmansbolag tar sin utgångspunkt i historien, i hur stort kapital
              som man en gång förde in i företaget. I reservation 5, som jag
              här kan passa på att yrka bifall till, lyfter vi fram ett alternativ
              från de fyra borgerliga partierna som just handlar om att gynna
              tillväxt, att det fulla värdet av det egna kapitalet ska kunna
              vara underlag för kapitalutdelning. Det är också det förslag,
              som har kallats för BEK-modellen, som ett enigt näringsliv har
              ställt sig bakom.
            </seg>
            <seg n="34813be2">
              Fru talman! En annan del i betänkandet gäller beskattning av
              allmännyttiga och ideella föreningar och stiftelser.
            </seg>
            <seg n="372e1105">
              Tidigare har vi diskuterat att utskottets majoritet sällan har
              en åsikt om vad man vill göra, utan mer en åsikt om vad man inte
              vill göra. I betänkandetexten kan man faktiskt ana antydan till
              en åsikt. Utskottet skriver: Det kan enligt utskottets mening
              inte bestridas att lagregleringen ger ett splittrat och otidsenligt
              uttryck. Det syftar alltså på regleringen kring beskattning av
              allmännyttiga föreningar och beskattning av stiftelser.
            </seg>
            <seg n="cb41d16f">
              Jo, jag vill mena det. Det är precis så. De här reglerna ger
              verkligen ett splittrat och framför allt otidsenligt intryck i
              dag. Det handlar om ändamålskrav för vilka stiftelser och fonder
              som ska anses allmännyttiga och därmed skattegynnade. Det är ändamålskrav
              som formulerades någon gång på 1950-talet och därmed andas den
              tidens syn på vad som är allmännyttigt.
            </seg>
            <seg n="ea73c4f1">
              Det pratas om att man ska ha en skattegynnad situation om man
              främjar svenskt försvar eller nordiskt samarbete. Det moderna
              som vi betraktar som allmännyttigt i dag hade varit att prata
              om fredsarbete och internationellt samarbete. Miljöarbete finns
              över huvud taget inte med i den lista på ändamålskrav som finns
              i inkomstskattelagen och som styr vilka fonder och stiftelser
              som ska betraktas som allmännyttiga.
            </seg>
            <seg n="87dd77ec">
              Det finns en katalog som man kan komma med i. Där finns bland
              annat Nobelstiftelsen och Olof Palmes minnesfond. Det är totalt
              ett femtiotal. Det har varit diskussion om den här katalogen.
              Kjell-Olof Feldt har sagt att det är en pervers form av lagstiftning
              där man uttryckligen namnger olika skattesubjekt i lagen i stället
              för att jobba med generella regler.
            </seg>
            <seg n="16034ac6">
              Det är det reservation nr 8, som jag passar på att yrka bifall
              till, handlar om. Det gäller en nödvändig översyn av regelverket
              kring hur allmännyttiga och ideella föreningar och stiftelser
              ska beskattas.
            </seg>
            <seg n="26661710">
              En sådan översyn skulle kunna uppdatera det jag gav exempel på:
              I stället för att prata om att de som gynnar svenskt försvar ska
              vara skattebefriade borde man tala om dem som sysslar med fredssamarbete.
              I stället för att prata nordiskt samarbete ska man prata internationellt
              samarbete. Man bör naturligtvis också lyfta in miljöfrågor. Det
              finns en allmän opinion för att den som sysslar med miljöfrågor
              gör ett allmännyttigt arbete.
            </seg>
          </u>
          <note type="speaker" n="f03dffe5">
            Anf. 114 BARBRO FELTZING (mp):
          </note>
          <u who="Q4859748" xml:id="i-de11ef4655885a7f-0" n="b5806745">
            <seg n="a5934396">
              Fru talman! Tack Roger Tiefensee för de vänliga orden.
            </seg>
            <seg n="693bd905">
              Eftersom det är en så viktig sak kommer jag först att prata en
              del om tonnageskatten. Jag är ju från västkusten. Sjöfartsfrågorna
              och rederierna ligger därför väldigt nära mig.
            </seg>
            <seg n="fc4abb50">
              Tonnageskatten tycker jag är viktig. Som vi har hört har många
              länder infört tonnageskatten. Man betalar ju skattebelopp som
              är direkt relaterat till tonnage som är i trafik. Jag minns att
              Per Rosengren förra året sade att man skulle jämföra det med att
              införa tonnageskatt på alla bilar. Läs förra årets protokoll.
            </seg>
            <seg n="0f43833c">
              Det här är ingen ny skattesats, utan det är skatteberäkningen
              som ändras. Det innebär att rederiet faktiskt får betala skatt
              antingen det är vinst eller förlust. Tonnageskatten innebär säkert
              många fördelar för rederierna. Det innebär inte att skatteintäkterna
              för staten minskar. De kan till och med öka när fler fartyg inflaggas
              och tonnaget därmed ökar och breddar skattebasen.
            </seg>
            <seg n="9edb69b7">
              Med tanke på frågan om den ökade arbetslösheten vill jag säga
              att man beräknar att varje sjöjobb ger cirka sex landjobb. Det
              kan behövas nu när vi har hört att regeringen räknar med att arbetslösheten
              kommer att öka mer än vad man trott.
            </seg>
            <seg n="284ea2b3">
              I England fick man nya fartyg inflaggade och tonnaget gick upp
              med 30 % när man införde tonnageskattesystemet.
            </seg>
            <seg n="e271ee58">
              Vi har i dag ca 250 svenskflaggade fartyg men vi vill ha lika
              många eller fler under annan flagg. Ett litet fartyg ökar ju skatteunderlaget
              med ca 100 000 och med större fartyg blir det ju mer.
            </seg>
            <seg n="a146fda7">
              Det är viktigt att det blir internationellt konkurrenskraftigt
              att segla under svensk flagg. Vi har så höga kvalitetsnormer i
              Sverige att det innebär en högre säkerhet och högre miljökrav.
              I Östersjön går det in väldigt många risiga fartyg. Vi är rädda
              för att de ska läcka olja. Ryssland tar in olja med 2530 år gamla
              fartyg som är nästan upprostade.
            </seg>
            <seg n="9dcc49ec">
              Det är viktigt att vi gör detta. Jag är väldigt nöjd med att
              utskottet ger tillkännagivandet till regeringen att låta utreda
              förutsättningen för att införa en tonnageskatt. Jag hoppas, fru
              talman, att detta sker så snart som möjligt, eftersom utskottet
              anser att det är angeläget att göra det, och att det resulterar
              i att man kan införa en tonnageskatt. Det är väl det som är meningen
              med utredningen, hoppas jag.
            </seg>
            <seg n="ea8114de">
              Det finns en reservation från Miljöpartiet som gäller att införa
              ett etableringskonto för företagare och löneanställda som innebär
              att det ska vara möjligt att skattefritt spara till start av företag.
              Det är något man har i Danmark. Vi vill att regeringen ska titta
              på vad det skulle kosta att genomföra ett sådant kontosparande
              och titta på vad som har hänt i Danmark. Jag vill yrka bifall
              till reservation 4 under punkt 6 om ett etableringskonto.
            </seg>
            <seg n="7caa0a6f">
              Flera har talat om ideella föreningar. Det är viktigt att frågan
              kommer fram så att den får en bra lösning i framtiden. Jag känner
              mycket för att det inte ska bli momsbelagt.
            </seg>
          </u>
          <note type="speaker" n="4ff63159">
            Anf. 115 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-14" n="29b447d9">
            <seg n="dad3124c">
              Fru talman! Jag vet inte om det är jag som ska läsa föregående
              års protokoll. Barbro Feltzing var lite oförsiktig.
            </seg>
            <seg n="346025e0">
              Jag kan naturligtvis aldrig ha sagt att det skulle införas på
              alla bilar. Däremot skulle åkerinäringen kunna kräva samma sak
              för sin bilpark. De transporterar ju också. Det handlar ju om
              att man byter en form av beskattning nuvarande företagsbeskattning
              mot någon form av tonnageskatt.
            </seg>
            <seg n="1683dfa0">
              Jag vill bara göra klart att jag aldrig på något sätt har påstått
              att det skulle gälla samtliga bilar. Det handlar om att jämföra
              rederinäringen med åkerinäringen. De skulle kanske också vara
              intresserade av att få någon annan typ av beskattning.
            </seg>
            <seg n="e8ad3206">
              Jag ville bara göra det klart för kammaren.
            </seg>
          </u>
          <note type="speaker" n="96c12cd6">
            Anf. 116 BARBRO FELTZING (mp) replik:
          </note>
          <u who="Q4859748" xml:id="i-de11ef4655885a7f-1" n="b5806745">
            <seg n="7b6d94f9">
              Fru talman! Jag är införstådd med att det gäller åkerierna. Jag
              nämnde bilar, men sade inte vilka bilar. Jag tror inte att det
              är lika angeläget som frågan om tonnageskatten.
            </seg>
            <seg n="4b85c630">
              Per Rosengren var ju väldigt osäker förra året när det gällde
              tonnageskatt men kanske är lite säkrare nu.
            </seg>
            <seg n="89e0aefa">
              Vi vill gärna ha det statsfinansiellt neutralt. Det säger man
              också, men jag tycker inte att det behöver stå i tillkännagivandet.
            </seg>
          </u>
          <note type="speaker" n="e8cda598">
            Anf. 117 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-15" n="29b447d9">
            <seg n="e338301d">
              Fru talman! Det har dessutom hänt en hel del sedan detta behandlades
              förra gången. Ett flertal EU-länder har infört tonnageskatt. Det
              gör att det av konkurrensskäl finns all anledning att se över
              detta.
            </seg>
            <seg n="32c643b5">
              Hur det slutgiltigt kommer att se ut och om det kommer att genomföras
              eller ej återstår att se. Om man kommer fram till att rederinäringen
              kommer att gynnas konkurrensmässigt och att det är statsfinansiellt
              neutralt då ser jag inga som helst hinder att införa en tonnageskatt.
              Men det måste till en utredning först.
            </seg>
            <seg n="02ad17e5">
              Men, som sagt, att vi har en annan uppfattning nu beror på att
              det har skett så mycket så snabbt när det gäller andra länders
              agerande att vi också måste anpassa oss efter det.
            </seg>
          </u>
          <note type="speaker" n="cb926345">
            Anf. 118 BARBRO FELTZING (mp) replik:
          </note>
          <u who="Q4859748" xml:id="i-de11ef4655885a7f-2" n="b5806745">
            <seg n="f65bb699">
              Fru talman! Det som Per Rosengren säger verkar bra, och jag har
              inget emot det som han säger. Det handlar självklart om att konkurrensen
              är viktig. Jag välkomnar det, och jag hoppas att utredningen kommer
              i gång.
            </seg>
          </u>
          <note type="speaker" n="adbb8ccc">
            Anf. 119 FREDRIK OLOVSSON (s):
          </note>
          <u who="Q3373667" xml:id="i-5c66a39d0abbb53c-0" n="765a2206">
            <seg n="b411279a">
              Fru talman! Jag ska börja med att säga något om tonnageskatt.
              Det är ett enigt skatteutskott som rekommenderar riksdagen att
              göra detta tillkännagivande. Finansministern har tidigare sagt
              i ett frågesvar, tror jag, att detta är något som regeringen är
              intresserad av att titta närmare på just med tanke på att det
              är någonting som har genomförts i så många andra EU-länder.
            </seg>
            <seg n="cb0ec754">
              Vi beskattar ju inte människor och företag för nöjes skull eller
              för att skapa jobb i skatteförvaltningen. Skatternas stora värde
              ligger ju i vad de används till och vilka resultat den användningen
              leder till.
            </seg>
            <seg n="078b7ae1">
              När riksdagen fattar beslut om pengar till sjukvård, utbildning,
              barnbidrag och andra viktiga saker behandlas skattepolitikens
              andra sida. Dessa två sidor går inte utan vidare att skilja åt.
              Men det är just vad de borgerliga ledamöterna i skatteutskottet
              brukar göra. Och huvuddelen av den här debatten har också handlat
              om själva skatterna. Inte många ord sägs om den nytta skatterna
              gör på andra håll i samhället i form av gemensam välfärd och ökad
              jämlikhet. Det kanske ligger lite grann i sakens natur med tanke
              på hur riksdagens arbete är ordnat. Men jag tror ändå att det
              kan vara bra att inleda med några ord om detta.
            </seg>
            <seg n="caab4255">
              Skattesystemet ska inte bara finansiera den gemensamma välfärden.
              Det ska dessutom utformas på ett sådant sätt att det stimulerar
              till arbete och investeringar och bidrar till en uthållig tillväxt.
              Och inte minst viktigt är att skatterna ska göra klyftorna i samhället
              mindre. Därför accepterar vi inte att de som har det bäst i samhället
              får stora skattesänkningar på bekostnad av kvaliteten i vården
              för de sjuka, på bekostnad av kvaliteten i skolan för barn och
              unga, på bekostnad av kvaliteten i omsorgen om gamla eller på
              bekostnad av rättvisan.
            </seg>
            <seg n="fdf542ef">
              Där skiljer vi oss från de borgerliga partierna, eller i vart
              fall från nästan alla borgerliga partier. Deras skattepolitik
              har en dålig fördelningspolitisk profil. För att tala klarspråk
              leder den till nya klyftor och ökade orättvisor. För oss är det
              inget nytt att det blir resultatet av en borgerlig skattepolitik.
              Det är någonting som vi har hävdat i många år. Det nya ligger
              möjligen i att även några av de borgerliga partierna nu tycks
              erkänna att det blir resultatet av den egna politiken sedan Riksdagens
              utredningstjänst har fått titta närmare på hur det skulle bli.
            </seg>
            <seg n="9ab2407e">
              Från Moderaterna sägs det att granskningen ska resultera i någon
              form av omläggning av skattepolitiken. Det ska bli intressant
              att se vilka skattesänkningar som nu inte längre är god moderat
              politik. Hittills har jag faktiskt inte hört många ord om vilka
              skattesänkningar som har avförts från den moderata agendan för
              att de är för orättvisa. Vi kanske får höra det längre fram.
            </seg>
            <seg n="6a7f3b5d">
              Fru talman! För Sverige är det oerhört viktigt att näringslivet
              har förmågan att skapa starka, livskraftiga och dynamiska företag.
              Vår skattepolitik måste därför utformas på ett sådant sätt att
              den inte hindrar utan så långt möjligt i stället bidrar till en
              sådan utveckling. En viktig sak för att så ska vara fallet är
              att skattesystemet är neutralt och likformigt, vilket betyder
              att det behandlar olika företag och företagsformer på ett sätt
              som inte leder till att konkurrensen snedvrids. Skattesystemet
              måste dessutom upplevas som rättvist av de människor som arbetar
              i företagen. Det var också utgångspunkten för 1990 års skattereform,
              denna mytomspunna händelse som jag knappt kommer ihåg, men som
              jag har läst en del om. Med denna skattereform fick Sverige en
              bra och internationellt konkurrenskraftig företagsbeskattning.
              Det innebär inte att Sverige för snart 15 år sedan uppfann det
              skattesystem som skulle gälla för tid och evighet. Tvärtom måste
              man alltid göra justeringar i takt med att omvärlden och förutsättningarna
              förändras.
            </seg>
            <seg n="95577d9d">
              En av skattedebattens stora frågor är beskattningen av småföretag,
              vilket vi har hört här tidigare. Från borgerligt håll låter man
              ibland göra gällande att ingenting har hänt. Så är givetvis inte
              fallet. Under de senaste åren har en rad förändringar gjorts för
              att göra det mer gynnsamt och mindre krångligt att driva företag.
              Flertalet av stoppreglerna som tidigare fanns för fåmansföretagen
              har avskaffats. Möjligheterna till avsättningar i periodiseringsfond
              har utvidgats, vilket i praktiken innebär lägre skatt. Deklarationen
              för fysiska personer som driver enskild näringsverksamhet har
              förenklats. Nystartade företag kan skjuta upp sin inbetalning
              av preliminärskatt i tre månader. Vi har infört skattefrihet på
              kapitalvinster och utdelningar på näringsbetingade andelar. Och
              i den senaste budgeten avsattes 1 miljard kronor för skattesänkningar
              för småföretag när arvs- och gåvoskattereglerna förändrades för
              att underlätta generationsskiften, och klyvningsräntan i de så
              kallade 3:12-reglerna höjdes, vilket innebär att utrymmet för
              hur mycket en fåmansföretagare kan ta ut och beskatta som inkomst
              av kapital ökar.
            </seg>
            <seg n="1c64acd5">
              Vi är självklart beredda att fortsätta diskussionen om förändringar
              och förbättringar i skattesystemet. Regeringen bereder exempelvis
              ytterligare de frågor som den så kallade 3:12-utredningen har
              presenterat. Varken jag eller utskottets majoritet vill föregå
              den beredningen. Men jag vill ändå säga några ord om detta.
            </seg>
            <seg n="1828308d">
              Det är inte utan en viss förvåning som man har kunnat följa den
              helomsvängning som de borgerliga partierna har gjort när det gäller
              fåmansbolagen. Helt plötsligt är den så kallade BEK-modellen god
              moderat politik. I motsvarande debatt för ett år sedan sablade
              Moderaternas representant fullkomligt ned modellen som småföretagarfientlig
              och förtalade både BEK-modellen och den utredning som lade fram
              förslaget. Och det var bara tre månader sedan som den moderata
              ståndpunkten här i kammaren var att det var befängt att över huvud
              taget diskutera klyvningsregler. Nu är det hastigt och lustigt
              god moderat politik. Så kan det gå.
            </seg>
            <seg n="52265246">
              Möjligen med undantag från Centerpartiet, som var snabbt ute
              på banan, gäller samma kraftiga omsvängning också de andra borgerliga
              partierna som tidigare har föreslagit en normallönemodell för
              beskattning av småföretag men som nu plötsligt accepterar att
              det inte är möjligt att utgå från en sådan. Här har det inte gått
              riktigt lika fort. Det är drygt tio år sedan som den borgerliga
              regeringen under Carl Bildt slog fast att den principen var omöjlig
              att genomföra i praktiken. Det är därför bra att ni tar reson.
            </seg>
            <seg n="1a634852">
              Fru talman! Som jag sade tidigare får vi anledning att återkomma
              till debatten om fåmansbolagens beskattning eftersom 3:12-utredningens
              förslag för närvarande bereds i Regeringskansliet. Detsamma gäller
              för ytterligare några intressanta områden som också har varit
              uppe till diskussion här i dag, exempelvis när det gäller schablonbeskattning
              som vi också är intresserade av att titta närmare på.
            </seg>
          </u>
          <note n="968359e0">
            Jag yrkar bifall till förslaget i skatteutskottets betänkande
            och avslag på samtliga reservationer.
          </note>
          <note type="speaker" n="365a69d0">
            Anf. 120 ANNE-MARIE EKSTRÖM (fp) replik:
          </note>
          <u who="Q4768084" xml:id="i-8f6356da5da2b9ca-5" n="83187289">
            <seg n="5c66d6f9">
              Fru talman! Först vill jag ändra ett yrkande. Av misstag yrkade
              jag bifall till reservation 8. Det är i stället reservation 5
              som jag yrkar bifall till. Det handlar om punkt 8.
            </seg>
            <seg n="ee0b2625">
              Fru talman! Jag håller inte med om att vi bara talar om skatter.
              Detta är en skattedebatt, och därför blir det så att huvuddelen
              av det som vi diskuterar är skatter.
            </seg>
            <seg n="5db22a5e">
              Vi kan inte få den välfärd som vi vill ha om vi inte får en tillväxt.
              Och för att få en bra tillväxt måste vi ha ett företagande som
              stimuleras. Där spelar skatter en stor roll. De skatter som belastar
              företagen måste vara så konstruerade att de bidrar till att företagen
              kommer att överleva och växa och även att man vill starta nya
              företag.
            </seg>
            <seg n="0ed7ea87">
              Vid presentationen av regeringsförklaringen i höstas talade statsministern
              om tillväxt och att man skulle satsa 1 miljard på att göra det
              bättre för småföretagare. Men när sedan budgetpropositionen kom
              hittade vi bara 30 miljoner. Det saknas alltså en stor del pengar
              innan man är uppe i denna miljard. Dessa pengar skulle satsas
              på förbättringar av 3:12-reglerna.
            </seg>
            <seg n="8900ebdd">
              Kommer Socialdemokraterna nu att hela tiden hänvisa till att
              detta bereds? I utskottets betänkande och i budgetpropositionen
              står det att det ska komma förslag under våren och att de ska
              träda i kraft den 1 januari 2005. Stämmer det?
            </seg>
          </u>
          <note type="speaker" n="cda7b6ec">
            Anf. 121 FREDRIK OLOVSSON (s) replik:
          </note>
          <u who="Q3373667" xml:id="i-5c66a39d0abbb53c-1" n="765a2206">
            <seg n="aa420c3f">
              Fru talman! Vi har ingen annan ambition än att det ska bli precis
              som det står.
            </seg>
            <seg n="5c469126">
              Det är lite märkligt med denna besatthet av skatter när det gäller
              tillväxt. Vi har haft en bra tillväxt i Sverige sedan vi tog över
              regeringsmakten 1994. Vi spöar både EU i euroområdet och OECD.
              Vi ligger i princip på samma nivå som USA. Det har vi gjort med
              de skatter som ni vill sänka. Uppenbarligen finns det någonting
              annat, precis som Arne Kjörnsberg sade tidigare, som också spelar
              roll för tillväxten, någonting som uppenbarligen är mycket viktigare
              än skatter.
            </seg>
            <seg n="29748a57">
              Jag tror till exempel att små klyftor och en gemensam välfärd
              i sig är tillväxtdrivande. Det handlar också om att vi har en
              väl utbyggd barnomsorg som gör att man kan delta i arbetskraften
              på ett bra sätt. Det tror jag är oerhört viktigt. Många andra
              länder tittar också på just de delarna i den svenska politiken.
              Från Storbritannien har man varit här flera gånger och tittat
              på just de sakerna. Utbildningsfrågor är naturligtvis också oerhört
              väsentliga.
            </seg>
          </u>
          <note type="speaker" n="8232374a">
            Anf. 122 ANNE-MARIE EKSTRÖM (fp) replik:
          </note>
          <u who="Q4768084" xml:id="i-8f6356da5da2b9ca-6" n="83187289">
            <seg n="efef92c4">
              Fru talman! Jag vill inte påstå att vi är besatta av skatter.
              Men det vi pratade om i samband med det förra betänkandet var
              att det ska löna sig att arbeta. För företagare är det viktigt
              att man stimulerar företag att växa, att de kan få pengar över,
              att det ska löna sig att ta risker. Jag kommer tillbaka till detta
              med risker, Per Rosengren.
            </seg>
            <seg n="194f7d25">
              Däremot håller jag med Fredrik Olovsson om att välfärd och tillväxt
              hör ihop. När det gäller tillväxt är det också viktigt att det
              finns en bra barnomsorg och en bra vård för gamla och sjuka. De
              faktorerna hänger ihop, det håller jag med om.
            </seg>
            <seg n="89e4a673">
              Det finns också andra saker som är viktiga när det gäller företagande.
              Det är bland annat att ändra attityderna. Det ska vara fint att
              vara företagare. I dag uppfattas det nästan som något skämmigt,
              som man säger i Borås.
            </seg>
            <seg n="5641bd33">
              Det är också viktigt med infrastruktur, det håller jag med om.
            </seg>
            <seg n="1246c1bb">
              Till syvende och sist kommer man tillbaka till skatterna. Genom
              3:12-reglerna tvingas man betala alldeles för mycket skatt och
              kan inte sätta in pengarna i företaget. Det är viktigt att de
              ses över. Jag undrar fortfarande om det kommer något förslag i
              vårbudgeten.
            </seg>
          </u>
          <note type="speaker" n="c04737d4">
            Anf. 123 FREDRIK OLOVSSON (s) replik:
          </note>
          <u who="Q3373667" xml:id="i-5c66a39d0abbb53c-2" n="765a2206">
            <seg n="ee7026c1">
              Fru talman! Om det kommer i vårbudgeten vet jag inte. Däremot
              gäller naturligtvis de tider som varit förutskickade tidigare.
              Det kan mycket väl komma i budgetpropositionen i höst, åtminstone
              de konkreta förslagen.
            </seg>
            <seg n="7538b15f">
              Anne-Marie Ekström talar om att det inte ska vara fult att vara
              företagare. Jag har aldrig någonsin hört någon säga att det är
              fult att vara företagare eller mött den attityden. Jag har bara
              hört borgerliga politiker som säger att det är så. Det finns en
              risk för att företagarna upplever att det är på det sättet, om
              ni fortsätter att säga så. Jag vill hävda att det verkligen inte
              är på det viset. Tvärtom tycker jag att mycket av politiken handlar
              just om att göra det lättare att driva företag. Jag nämnde i mitt
              anförande flera saker som också har gjorts för att så ska bli
              fallet.
            </seg>
            <seg n="f7272308">
              Nu gäller det generationsskiften, 3:12 och annat. Där har vi
              gjort en del, bland annat genom att anvisa 1 miljard i skattesänkningar
              som var med i budgeten. Det finns vissa fördröjningseffekter.
              Det har bland annat att göra med när man säljer sitt företag.
              En del av effekten kommer då och inte löpande, årligen. Därför
              finns en viss fördröjningseffekt i det hela.
            </seg>
            <seg n="21fd034f">
              Jag vill ändå påpeka att vi har haft en bra tillväxt, och vi
              vill naturligtvis fortsätta att ha det. Vi vill inte komma tillbaka
              till 80-talet och början på 90-talet, när väldigt få företag skapades
              i Sverige. På 90-talet har takten kunnat fördubblas när det gäller
              antalet nya företag. Det skapas i dag mellan 35 000 och 40 000
              nya företag årligen. Det är dubbelt så mycket som för 15 år sedan.
            </seg>
          </u>
          <note type="speaker" n="fb06aaa6">
            Anf. 124 LENNART HEDQUIST (m) replik:
          </note>
          <u who="Q5796375" xml:id="i-a0f676d7dc9db450-3" n="02391727">
            <seg n="e31d27d4">
              Fru talman! Med anledning av vad Fredrik Olovsson sade inledningsvis
              känner jag mig uppmanad att markera att det inte är fråga om någon
              moderat svängning i sig i skattepolitiken. Redan för drygt ett
              år sedan tog jag upp att om man har världens högsta skattetryck
              så måste man nästan kunna sänka alla skatter, i någon mening.
              Men det kan man inte göra. Man klarar inte, i det korta perspektivet,
              att sänka även skatter som det finns goda argument för att sänka.
              Man måste sänka skatterna bit för bit, i den takt som utrymme
              ges och man når önskat resultat med de skattesänkningar man genomför.
            </seg>
            <seg n="1e380a13">
              Det är olika typer av skatter som man bör sänka i olika situationer.
              I den situation som Sverige befinner sig i just nu är det viktigt
              att sänka skatter för det arbetande Sverige. Då måste man fokusera
              på inkomstskatterna för vanliga inkomsttagare. Det är vad vi moderater
              gör. Samtidigt är det oerhört väsentligt att man sänker de mest
              skadliga skatterna. Där kommer förmögenhetsskatten in, som kommer
              att diskuteras senare. Där kommer också frågan in om att få till
              stånd ändringar i 3:12-reglerna.
            </seg>
            <seg n="a2d0dff7">
              BEK-modellen kanske inte är den ideala modellen, men den är bättre
              än dagens regler. God moderat politik, Fredrik Olovsson, är att
              åstadkomma något som är bättre än det som är i dag. Därför kan
              införande av en reviderad BEK-modell vara ett steg på vägen till
              någonting bättre även för fåmansbolagen.
            </seg>
          </u>
          <note type="speaker" n="1b57ea60">
            Anf. 125 FREDRIK OLOVSSON (s) replik:
          </note>
          <u who="Q3373667" xml:id="i-5c66a39d0abbb53c-3" n="765a2206">
            <seg n="adc51ff8">
              Fru talman! Det blir alltså ingen förändring vad gäller Moderaternas
              skattepolitik men möjligen en annan ambition i takten, om jag
              har förstått Lennart Hedquist rätt. Jag tycker att det är sympatiskt
              att också ni har en reformistisk anda och inte vill göra allting
              på en gång. Där känner jag mig hemma som socialdemokrat, även
              om det kanske skiljer sig en hel del åt när det gäller vart vi
              vill.
            </seg>
            <seg n="98f65bbf">
              Moderaterna ska sänka skatten för vanliga inkomsttagare. Jo tack,
              så kan man också beskriva det. Enligt RUT:s siffror handlar det
              om att ni vill ge över 20 miljarder kronor till dem som tjänar
              absolut bäst. Det är hälften av de skattesänkningar som ni vill
              göra. Det är ingen tvekan om var fördelningsprofilen i era skatteförslag
              ligger.
            </seg>
          </u>
          <note type="speaker" n="17867718">
            Anf. 126 LENNART HEDQUIST (m) replik:
          </note>
          <u who="Q5796375" xml:id="i-a0f676d7dc9db450-4" n="02391727">
            <seg n="d899deed">
              Fru talman! I det läge som vi befinner oss i nu finns det inte
              anledning att se till avskaffandet av den statliga skatten för
              dem med högst inkomster, som diskuterades föregående mandatperiod.
              Det finns även andra revideringar av det moderata skatteförslaget
              från föregående mandatperiod som vi kan se på betydligt längre
              sikt.
            </seg>
            <seg n="a4be45d6">
              Däremot är det viktigt att vanliga inkomsttagare som har heltidsarbete
              inte drabbas på det sätt som sker i dag av en marginalskatt på
              över 50 %. Det var aldrig avsikten med skattereformen. Där måste
              brytpunkten kunna höjas.
            </seg>
            <seg n="fdeea18b">
              Jag vill också i min replik ta upp en annan skattefråga som jag
              hittills inte har fått något svar på. Det gäller beskattningen
              av föreningslivet. Förra veckan var det en konferens här i Riksdagshuset
              som visade tydligt hur felaktigt det blir med nuvarande skattelagstiftning
              när den tillämpas på ideella föreningar. Det finns föreningsmedlemmar
              och ledare som gör insatser till exempel på miljöområdet städar
              vägrenar eller har andra inkomstkällor för föreningen och så kommer
              Skatteverket och ska inkomsttaxera föreningen för det. Det är
              väldigt viktigt att den översyn som Bosse Ringholm har talat om
              ska komma verkligen kommer till stånd, så att vi inte gör föreningslivet
              till en samling så kallade skattefifflare, enligt Skatteverkets
              definition.
            </seg>
          </u>
          <note type="speaker" n="ff75b90e">
            Anf. 127 FREDRIK OLOVSSON (s) replik:
          </note>
          <u who="Q3373667" xml:id="i-5c66a39d0abbb53c-4" n="765a2206">
            <seg n="797344cf">
              Fru talman! När det gäller de ideella föreningarna kan jag egentligen
              bara hålla med Lennart Hedquist. Föreningslivet är oerhört viktigt.
              Alla de ideella insatser som görs är något av det bästa med Sverige.
              Vi stöder också föreningslivet med samhälleliga medel på många
              håll. Vi vill gärna förstärka det under den här mandatperioden
              inte minst när det gäller idrottsrörelsen.
            </seg>
            <seg n="72a544d6">
              Det är också viktigt att man inte i andra ändan ställer till
              problem i onödan för de viktiga insatser som utförs. Den översyn
              av reglerna som Bosse Ringholm har utlovat är väldigt viktig.
              Vi skriver i betänkandet att vi tycker att det är viktigt. Eftersom
              regeringen på eget bevåg vill se över frågorna finns det ingen
              anledning för oss att rikta något särskilt tillkännagivande från
              riksdagens sida.
            </seg>
            <seg n="b77cf4dd">
              Lennart Hedquist och jag kan vara överens om att det är väldigt
              viktiga frågor.
            </seg>
          </u>
          <note type="speaker" n="819c8692">
            Anf. 128 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-7" n="bc0aa61d">
            <seg n="298a273f">
              Fru talman! Fredrik Olovsson lyfter i sitt anförande fram att
              det är viktigt att det finns en neutralitet och likformighet i
              beskattningen av företag. Det är jag den första att skriva under
              på. Jag skulle vilja ställa frågor om neutraliteten och likformigheten
              även ska gälla allmännyttiga och ideella föreningar och stiftelser.
            </seg>
            <seg n="00f62505">
              Vi hanterar delvis den frågan i betänkandet. Jag förde i mitt
              anförande fram att det är ett problem i dag när reglerna för vad
              som ska betraktas som kvalificerat allmännyttigt är så pass gamla
              att de absolut inte känns relevanta för vad vi betraktar som allmännyttigt
              i dag. Man talar om att den som gynnar svenskt försvar ska betraktas
              som allmännyttig. Man talar om nordiskt samarbete i stället för
              att tala om fredssamarbete och internationellt samarbete.
            </seg>
            <seg n="19ca4461">
              Det vore angeläget att göra en översyn av ändamålskriterierna
              och få dem mer moderna och anpassade efter vad vi tycker är allmännyttigt
              i dag. Min fråga till Fredrik Olovsson är om han är beredd att
              konstruktivt bidra till att initiera en sådan översyn. Han kanske
              inte är beredd att göra det här i dag men senare under våren när
              vi får tillbaka ärendet i annat sammanhang.
            </seg>
            <seg n="cf6d19d6">
              Utskottsmajoriteten hänvisar till att finansministern följer
              utvecklingen. Jag tycker inte riktigt att det räcker. Vi borde
              ta initiativ i skatteutskottet. Är du beredd att medverka till
              det?
            </seg>
          </u>
          <note type="speaker" n="ab40c6f3">
            Anf. 129 FREDRIK OLOVSSON (s) replik:
          </note>
          <u who="Q3373667" xml:id="i-5c66a39d0abbb53c-5" n="765a2206">
            <seg n="6e22cfa5">
              Fru talman! Jag hade den stora äran att få lyssna på en interpellationsdebatt
              mellan finansministern och Roger Tiefensee om just det här ärendet
              för en tid sedan. Jag har ingen annan uppfattning är finansministern.
              Han var också intresserad av att reda ut dessa frågor. Jag ska
              villigt erkänna att de inte alltid är helt logiska, även om jag
              tycker att nordiskt samarbete inte på något vis skulle vara fulare
              än något annat internationellt arbete.
            </seg>
          </u>
          <note type="speaker" n="6883579b">
            Anf. 130 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-8" n="bc0aa61d">
            <seg n="6670f586">
              Fru talman! När det gäller det nordiska samarbetet har Centerpartiet
              en väldigt god tradition. Men världen ska inte stanna vid Norden.
              Vi håller på att utvidga EU, och vi har en global värld. Då är
              det lite synd att man inte ser mer till internationellt samarbete.
            </seg>
            <seg n="62f812af">
              Ska man hårdra reglerna i inkomstskattelagen i dag förbehålls
              det för de fonder och allmännyttiga stiftelser som har lyckan
              att komma in i den så kallade katalogen. En som jag tycker allmännyttig
              verksamhet som Right Livelihood-stiftelsen får efter tio års prövning
              avslag på att komma in i katalogen och betraktas inte som allmännyttig.
            </seg>
            <seg n="5537b5c1">
              Nu har den också fått påpekanden från Skatteverket som inte anser
              att den är allmännyttig därför att den delade ut pris till personer
              som i sig inte var allmännyttiga. Det blir väldigt konstigt. Jag
              tror säkert att det har varit någon Nobelpristagare som inte är
              att betrakta som allmännyttig, om man ska göra den jämförelsen.
            </seg>
            <seg n="09a408fd">
              I interpellationsdebatten sade Bosse Ringholm inget konkret.
              Han sade att han skulle följa utvecklingen. Men han lovade inte
              att han skulle göra en ordentlig översyn. Min fråga kvarstår.
              Är Fredrik Olovsson beredd att medverka till en sådan översyn?
            </seg>
          </u>
          <note type="speaker" n="da123745">
            Anf. 131 FREDRIK OLOVSSON (s) replik:
          </note>
          <u who="Q3373667" xml:id="i-5c66a39d0abbb53c-6" n="765a2206">
            <seg n="5864938b">
              Fru talman! Vad gäller en och annan Nobelpristagare inte minst
              när det gäller fredspriset får man nog i varje fall i efterhand
              ifrågasätta om de har varit särskilt allmännyttiga.
            </seg>
            <seg n="a5afa8ce">
              Till skillnad från Roger Tiefensee har jag fullt förtroende för
              finansministern. När han säger att han verkligen ska följa utvecklingen
              räcker det för mig i dag. Jag vet också att han funderar över
              frågorna.
            </seg>
            <seg n="5b74e9fe">
              För att vi ska vara alldeles överens i slutet av debatten håller
              jag med om att världen inte stannar vid Norden.
            </seg>
          </u>
          <note type="speaker" n="c780220b">
            Anf. 132 INGER LUNDBERG (s):
          </note>
          <u who="Q4963957" xml:id="i-ac3813ac853e1f51-0" n="f9a16fe0">
            <seg n="feab92a3">
              Fru talman! På en punkt i betänkandet tycker jag att utskottet
              har gjort det lite för lätt för sig. Det handlar om de motioner
              som tar upp frågan om avdragsrätt för konstinköp till företag.
            </seg>
            <seg n="bc0169b0">
              Jag har naturligtvis respekt för att utskottet inte omedelbart
              kan besluta sig för ett tillkännagivande till regeringen om ändrade
              avdragsregler för konst. Däremot tycker jag att det är lite träligt
              att man inte ens vill belysa Skatteverkets praxis för förstagångsupplåten
              konst eller tar upp frågan på dagordningen.
            </seg>
            <seg n="93b59cbe">
              Det jag är ute efter är inte att vi ska gynna speciellt konstinköp.
              Däremot blir det tokigt om konsten missgynnas. Så verkar det faktiskt
              vara i dag.
            </seg>
            <seg n="d37fdec5">
              Företagen har i princip inte rätt att skriva av konstverk av
              olika slag. De anses ha ett evigt värde. Enda undantaget förefaller
              vara litografiska blad som har ringa värde. En sådan tillämpning
              är det lätt att ha respekt för när det gäller konst som säljs
              i andra eller tredje hand. De konstverken har ett etablerat värde
              på marknaden.
            </seg>
            <seg n="0564461f">
              Däremot blir det orättvist när tillämpningen blir likadan för
              konst som kommer ut på marknaden för första gången. Det är en
              myt att all konst ökar i värde. Det är tvärtom. God konst har
              ett konstnärligt och känslomässigt värde. Men de allra flesta
              konstverk faller i värde och det ganska rejält när de har sålts
              första gången. Det är bara enstaka konstverk som ökar i pris.
            </seg>
            <seg n="9edd8bd7">
              Utskottet skulle bara behöva jämföra priserna på ett traditionellt
              galleri med en vanlig stadsauktion för att se att jag faktiskt
              har rätt. Det gör inte konsten mindre värd i företagen och på
              arbetsplatserna. Men det gör praxis för avskrivning värd att diskutera.
            </seg>
            <seg n="d8decd2e">
              Om företag fick möjlighet att köpa förstagångsupplåten konst
              på samma villkor som de gör andra insatser för en god arbetsmiljö
              eller en trevlig miljö på företaget skulle vi få både mycket mer
              inspirerande arbetsplatser och en helt annan marknad för svensk
              konst.
            </seg>
            <seg n="72997801">
              Det skulle göra samhället lite mer spännande. Det skulle också
              skapa betydligt fler jobb åt en yrkes- och företagargrupp som
              inte vill annat än att försörja sig själv men brottas med stora
              svårigheter på en väldigt tuff marknad.
            </seg>
            <seg n="3d7aaae4">
              Svensk bildkonst och skulptur håller hög standard. Vi gör från
              samhällets sida stora satsningar på utbildning av konstnärer genom
              de stora och dyra högskoleutbildningarna, flera kompletterande
              skolor, folkhögskolor och skapande konst i gymnasieskolan.
            </seg>
            <seg n="94eb5138">
              Samtidigt har vi nästan en omöjlig marknadssituation för de skapande
              konstnärerna. Vår generations svenskar har under en följd av år
              inte prioriterat köp av förstagångsupplåten konst, och svenska
              företag är ofta återhållsamma med att köpa konst.
            </seg>
            <seg n="499dada7">
              En breddad arbetsmarknad för bildkonstnärer skulle vara gynnsam
              för samhällsekonomin. Skickliga bildkonstnärer lever i dag under
              usla ekonomiska förhållanden. Många av dem har stora studieskulder
              från en lång och dyrbar utbildning. Det måste vara samhällsekonomiskt
              mycket klokare att de får möjlighet att arbeta på en fungerande
              marknad än att de tvingas till tillfälliga lösningar och ofta
              har svårt att försörja sig själva.
            </seg>
            <seg n="fac3031b">
              I sitt yttrande över motionen som jag skrivit avstyrker utskottet
              med hänvisning till att man inte vill ge indirekt stöd till konstnärlig
              verksamhet och hänvisar den bekymmersamma situationen för bildkonstnärerna
              helt och hållet till kulturpolitiken. Det tycker jag är orättvist.
              Den översyn jag föreslagit handlar inte om ett kulturpolitiskt
              stöd utan om att konsten som andra insatser för arbetsmiljön i
              företagen ska få en rättvis behandling.
            </seg>
            <seg n="683f94e7">
              Jag har respekt för att det inte finns majoritet för den synen
              i kammaren i dag. Men jag hoppas att få komma tillbaka, att utskottets
              ledamöter funderar lite grann över frågan och att debatten förs.
              Jag tror att den har ett värde i en tid när vi behöver stärka
              kulturens roll både hemma och på jobbet.
            </seg>
          </u>
          <note n="bc187a3f" type="speaker">
            Anf. 133 GUNNAR ANDRÉN (fp):
          </note>
          <u who="Q5556677" xml:id="i-93d16044548dd601-0" n="f9a16fe0">
            <seg n="47125438">
              Fru talman! Jag är på mitt bästa humör i dag, och jag vill därför
              gratulera många när jag nu ska tala om tonnageskatter. Först vill
              jag gratulera alla socialdemokrater med Arne Kjörnsberg i spetsen
              som har tagit detta viktiga steg som jag ser det för Sveriges
              del på rederiområdet. Jag gratulerar också alla ledamöter i övrigt
              som skrev på detta Roger Tiefensee, Lars Tysklind, Barbro Feltzing,
              Karin Svensson Smith, Per Landgren och Lennart Hedquist.
            </seg>
            <seg n="3ae3a4b2">
              Jag tror att detta att vi nu får möjlighet att införa tonnageskatt
              inte så mycket är en skattefråga, även om Fredrik Olovsson tycker
              att det talas mycket om skatter. I första hand är det en näringsfråga.
              Vi behöver modernare tonnage i Sverige, och detta öppnar möjligheten.
            </seg>
            <seg n="8f677500">
              Jag vill rikta ett särskilt varmt tack till Claes-Göran Brandin
              från Socialdemokraterna, som ställde denna fråga alldeles nyligen
              till finansminister Bosse Ringholm. Därför har vi fått möjlighet
              att få detta positiva svar från alla socialdemokrater och ett
              informellt sett enigt utskott.
            </seg>
            <seg n="4f6180d2">
              Jag fick däremot för bara åtta månader sedan ett totalt annat
              svar på exakt samma fråga. Det kanske är fräckt i överkant att
              säga det, men jag tycker att det är bra att visa att man tar intryck
              av omvärlden och hur verkligheten ser ut. Då, den 18 juni 2003,
              skrev finansminister Bosse Ringholm detta tråkiga tycker jag svar
              till mig: En tonnageskatt skulle komma att strida mot principerna
              bakom vårt skattesystem. Det står en massa annat också, till exempel
              att det skulle ge upphov till avgränsningsproblem och allt möjligt.
            </seg>
            <seg n="d825e3a4">
              Man vill ju svensk rederinäring väl och det är positivt att alla
              socialdemokrater här vill det också. Jag hade inte heller betvivlat
              det, för vi har alla ett gemensamt intresse av att den svenska
              rederinäringen blir konkurrenskraftig. Ibland måste man fundera
              över varför det yrkas avslag på en del ganska goda motioner. Jag
              har också råkat ut för det, fru talman. Jag har skrivit en motion
              i just det här ärendet, den svenska rederinäringens konkurrenskraft,
              som behandlades av trafikutskottet. Den bara avstyrker man helt
              och hållet. Jag kan i och för sig förstå det det är ju det här
              med motionsrätten men jag uppfattar att den inte ens blev sakbehandlad.
              Det tycker jag är tråkigt, och därför är jag tacksam för att skatteutskottet
              gemensamt har kunnat göra detta för svensk sjöfartsnäring och
              för svenskt näringsliv. Jag tror att det är väldigt bra.
            </seg>
            <seg n="30a3c519">
              Jag har inget särskilt yrkande, utan jag vill bara tacka utskottet
              och inte minst Claes-Göran Brandin, som jag tror har spelat en
              viktig roll i sammanhanget genom sin fråga.
            </seg>
          </u>
          <note type="speaker" n="20fa917d">
            Anf. 134 LENNART KOLLMATS (fp):
          </note>
          <u who="Q5917980" xml:id="i-5874fe77cbc2aa6b-0" n="1760153e">
            <seg n="9b8ac0a7">
              Fru talman! Det är uppenbarligen tacksägelsetid här just nu.
              Jag vill tacka Inger Lundberg för hennes inlägg om konstnärerna;
              det var mycket intressant.
            </seg>
            <seg n="ee9d9b5d">
              Jag tänkte också ta upp en annan sak. Jag tycker att det är roligt
              att ge mig in i skattedebatten ibland, inte minst för att de ekonomiska
              frågorna berör kulturen i hög grad. Vi har en statlig finansiering
              av kulturen på drygt åtta miljarder. Även om vi från Folkpartiet
              i höstas hade en något större summa så räcker det inte riktigt.
              Det finns andra finansieringskällor. Den viktigaste är det som
              vi enskilda svarar för. Det är den klart dominerande finansieringskällan.
            </seg>
            <seg n="4a6b26c0">
              Men det kan komma ytterligare finansiärer, och då behöver vi
              som lagstiftare se till att underlätta den finansieringen om vi
              tror att kulturen har en positiv effekt i vårt samhälle. För några
              år sedan var det inga större problem med att företag sponsrade
              till exempel Dramaten eller Operan och fick avdrag fullt ut för
              sponsringen. Men sedan kom en dom som innebar att det bara blev
              hälften kvar. Det brukar vi ju vilja ha, men i detta sammanhang
              var det inte så lyckat. Det var bara hälften som godtogs, och
              resten ansågs vara gåva och därmed inte avdragsgill.
            </seg>
            <seg n="864b3301">
              Vi hade tidigare en situation då kultursponsringen ökade. Men
              efter detta har det skett en nedgång enligt de uppgifter jag har
              fått. Det är bekymmersamt. Jag har fått berättat för mig att det
              har fått till följd att till exempel Drottningholmsteatern har
              fått dra ned på antalet uppsättningar från två till en under sommaren.
              Då är det lätt att säga: Se där man ska inte förlita sig på sponsring!
              Då går det så här! Då vill jag säga att om det inte hade funnit
              sponsring så hade teatern inte kunnat ge två uppsättningar under
              några år. Vi får väl ändå vara glada för det som har varit och
              försöka komma tillbaka.
            </seg>
            <seg n="b8f83117">
              Riksdagen gav regeringen i uppgift att se på det här. Jag är
              uppriktigt bekymrad över att det ska ta så lång tid att bereda
              frågan. Jag vet att utskottet skriver att man avstyrker Folkpartiets
              motion mot bakgrund av att frågan bereds. Men det skulle onekligen
              vara mycket intressant att få en uppfattning om ifall det finns
              någon form av tidsplan för detta, för det var den 10 april 2002
              som riksdagen gav regeringen uppdraget.
            </seg>
            <seg n="393f9875">
              Problemet med sponsringen om man jämför med idrotten är att sponsring
              av idrott är tydlig. Det kan inte vara lika tydligt när det gäller
              kultursponsring. Det är inte möjligt att skådespelare och musiker
              är lika nedlusade med reklam som fotbolls- och ishockeyspelare.
              Det måste man ta hänsyn till. Ni kan ju tänka er föreställningen
              Hamlet där man står med skallen och på skallen finns det ett pannband
              där det står Pharmacia! Jag tror inte att det skulle uppskattas
              någonstans.
            </seg>
            <seg n="0610bd65">
              En annan del som vi har uppmärksammat i kulturutskottet är sambandet
              mellan kulturen och hälsan. Under vår forskningsdag hade vi forskare
              här som tydligt visade detta samband och vilken positiv betydelse
              kulturen har för hälsan både om man medverkar i kulturaktiviteter
              och om man bara tar del av dem. Jag sympatiserar personligen i
              hög grad med att man kan ge möjlighet till att så kallade kulturcheckar
              får samma skatteförmåner som motionscheckar. Vi behöver genomföra
              olika insatser för att minska sjukskrivningarna. Varför då inte
              tillgodogöra sig de resultat som forskningen visar och stimulera
              till ytterligare deltagande i det kulturutbud som finns och som
              jag hoppas ska öka? Jag hoppas också att det blir fler partier
              som i framtiden kommer att bevaka detta, för kultur är friskvård.
            </seg>
          </u>
          <note n="101b93d7">
            Föredrogs
          </note>
          <note n="aa924e4c">
            Överläggningen var härmed avslutad.
          </note>
          <note n="7168eb4d">
            14 § Allmänna motioner om fastighets- och förmögenhetsbeskattning
          </note>
          <note type="speaker" n="7b0edf9b">
            Anf. 135 BRITTA RÅDSTRÖM (s):
          </note>
          <u who="Q4971571" xml:id="i-2ff0d253090c2e5b-1" n="d465995f" next="i-4fc543dcc506c431-1">
            <seg n="641dcccc">
              Fru talman! Vi i skatteutskottet är ihärdiga debattörer. Det
              ser vi i dag. Först nu är vi inne på utskottets tredje betänkande
              för dagen.
            </seg>
            <seg n="a753c725">
              Den debatt vi nu ska föra handlar om allmänna motioner om fastighets-
              och förmögenhetsbeskattning. Fastighets- och förmögenhetsskatten
              är ett hett debatterat område sedan lång tid tillbaka. Alla har
              synpunkter inte bara politiker om ifall dessa skatter är för höga,
              för låga eller lämpliga som de är. Vi har under de senaste åren
              mött både insändare och demonstrationer i dessa frågor, så nog
              engagerar de många. Flera utredningar har också sett över frågorna
              och de regler som gäller i dag.
            </seg>
          </u>
          <note n="8a3c8572">
            Senast i förra veckan debatterade riksdagen en begränsningsregel
            för förmögenhetsskatten med mera. Riksdagen behandlade också i
            höstas ett stort antal motionsyrkanden från den allmänna motionstiden
            samtidigt med regeringens förslag om utgiftsramar och beräkningen
            av statsinkomsterna för 2004. Bland dessa yrkanden fanns förslag
            om ändringar i fastighets- och förmögenhetsbeskattningen som lagts
            fram av de olika borgerliga partierna.
          </note>
          <u who="Q4971571" xml:id="i-4fc543dcc506c431-1" n="d465995f" prev="i-2ff0d253090c2e5b-1">
            <seg n="090a9000">
              I dag ska riksdagen debattera skatteutskottets betänkande angående
              de återstående motioner som väcktes under den allmänna motionstiden
              om fastighets- och förmögenhetsbeskattningen. I motionerna tas
              bland annat upp frågor som rör avveckling av fastighetsskatten,
              dess framtida utformning, beskattning av bostadsrätter, byggande
              för äldreboende, fastighetsskatt för fastigheter belägna i utlandet
              och avveckling av den mycket omtalade förmögenhetsskatten.
            </seg>
            <seg n="2d25f0dc">
              Fru talman! Med dessa ord överlämnar jag förslaget till debatt.
            </seg>
          </u>
          <note type="speaker" n="2062d0e6">
            Anf. 136 ULF SJÖSTEN (m):
          </note>
          <u who="Q6179028" xml:id="i-ccb9687073178533-0" n="acf590c5" next="i-d7ff5600b592155c-0">
            <seg n="74c6d5c5">
              Fru talman! Jag tror att jag bara behöver tala i åtta minuter,
              men eftersom det snart är dags för votering kan jag nu få en möjlighet
              att tala inför en fullsatt kammare och det är en nåd att stilla
              bedja om. Så vi får se; jag kanske drar ut på det lite grann!
            </seg>
            <seg n="acc4f2c9">
              Fru talman! För exakt en vecka sedan, precis som Britta Rådström
              sade, debatterade skatteutskottet en begränsningsregel för förmögenhetsskatt.
              Den debatten illustrerade väl det ständigt ökade behovet av krångliga
              specialregler, begränsningsregel för förmögenhetsskatt, dämpningsregel
              för fastighetsskatt och utökad begränsningsregel för fastighetsskatt.
              Detta visar med all önskvärd tydlighet att fastighetsskattesystemet
              inte längre fungerar. Huvudorsaken är den kraftiga höjning av
              skatteuttaget som har skett under senare år.
            </seg>
            <seg n="be31dfc5">
              Fastighetsskatten tas ut på en fiktiv avkastning av den investering
              som gjorts i det egna boendet. Det finns ringa samband mellan
              den skatt som tas ut och människors förmåga att betala skatten.
              Skatten tas ut på en inkomst som inte finns disponibel. Många
              människor med låga inkomster har under senare år råkat mycket
              illa ut som en följd av den ökade fastighetsskattebördan. Det
              gäller allt från barnfamiljen med ett ärvt fritidshus i skärgården
              och änkan efter fabriksarbetaren i Kungshamn till pensionärsparet
              med den slutbetalda villan i centrala Borås.
            </seg>
            <seg n="9dcb44a1">
              Fastighetsskatten har blivit svår att bära för människor som
              arbetar och har sin utkomst i tillväxtområden. Den har fått en
              segregerande effekt i och med att den har gjort det svårt för
              människor med låga inkomster att bo kvar i områden med höga taxeringsvärden.
            </seg>
            <seg n="510e1e3b">
              Fru talman! Det behövs inga nya skatteregler. Det behövs en beskattning
              som upplevs som rimlig och rättvis. Vi moderater anser därför
              att det är helt nödvändigt att en avveckling av fastighetsskatten
              påbörjas. Vi har också föreslagit en väg med en successiv sänkning
              av skattesatsen så att skatteuttaget kommer ned till mer rimliga
              nivåer. På längre sikt är det Moderaternas uppfattning att fastighetsskatten
              ska avvecklas helt.
            </seg>
            <seg n="ee45c70b">
              Fru talman! Förmögenhetsskatten hindrar tillväxt och utveckling
              i Sverige. Den är en av landets mest skadliga skatter. Den hindrar
              investeringar i Sverige och styr kapital till fel investeringar.
              Den driver kapital ur landet. Beräkningar säger att svenskar i
              dag har 500 miljarder kronor placerade någon annanstans än i Sverige.
              Svenskt Näringsliv bedömer att mer än 1 000 miljarder är placerade
              utomlands. Det är häpnadsväckande siffror.
            </seg>
            <seg n="aa3e1aa4">
              Förmögenhetsskatten är godtycklig och öppnar oanade möjligheter
              till skatteplanering. Förmögenhetsskatten är orättvis. Några av
              landets rikaste personer är delvis skattebefriade, medan vanligt
              folk som råkat bo in sig i ett hus som stigit kraftigt i värde
              tvingas att betala. Många länder har avskaffat förmögenhetsskatten.
              I dag finns det endast fyra OECD-länder utanför Norden som beskattar
              förmögenheter. De flesta som betalar förmögenhetsskatt i dag är
              småhusägare.
            </seg>
            <seg n="f231d284">
              Fru talman! Det bästa för tillväxt och utveckling i landet hade
              varit att lyssna på de borgerliga partierna och inleda en avveckling
              av förmögenhetsskatten som drabbar många normala egnahemsägare.
              Inte minst näringslivets organisationer har fört fram denna skatts
              skadliga effekter för tillkomsten av nya jobb samt att den leder
              till försämrade investeringsförutsättningar. I Skattebasutredningens
              betänkande föreslogs att förmögenhetsskatten skulle slopas, men
              regeringen har inte tagit några initiativ för att få bort den.
            </seg>
            <seg n="b207b0ba">
              I debatten i förra veckan ställde jag en fråga till de av skatteutskottets
              ledamöter som vill bevara förmögenhetsskatten, uppenbarligen även
              efter Egendomsskattekommitténs förslag, det vill säga till socialdemokrater,
              vänsterpartister och miljöpartister. Och jag ställer frågan igen
              och hoppas att någon på ett rationellt sätt kan förklara varför
              förmögenhetsskatten ska vara kvar när den försvårar tillväxt och
              hindrar tillkomsten av nya jobb, försämrar investeringsmöjligheterna
              i Sverige, driver kapital ut från landet, är orättvis och straffar
              de många urskillningslöst och irrationellt men låter de få, i
              vart fall i vissa fall, löpa. Varför?
            </seg>
            <seg n="546f10a3">
              Moderaterna har i en motion till riksdagen krävt ett avskaffande
              av förmögenhetsskatten från och med 2005 års taxering. Vi kommer
              givetvis att fortsätta arbetet för en snar avveckling av förmögenhetsskatten.
            </seg>
          </u>
          <note n="cdc1a3b5">
            Fru talman! Avslutningsvis yrkar jag bifall till den moderata
            reservationen 1 under betänkandets punkt 1 i utskottets förslag
            till riksdagsbeslut.
          </note>
          <note n="101b93d7">
            Föredrogs
          </note>
          <note n="b3eb94e4">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note n="75b51e6b">
            Ajournering
          </note>
          <note n="d14ded10">
            Kammaren beslutade kl. 15.55 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q6179028" xml:id="i-d7ff5600b592155c-0" n="acf590c5" prev="i-ccb9687073178533-0">
            <seg n="3f874348">
              Återupptagna förhandlingar
            </seg>
            <seg n="25d46ef1">
              Fru talman! I det förra ärendet hade jag anledning att tacka
              ett antal socialdemokrater. Dessvärre har Claes-Göran Brandin
              inte skrivit någon fråga till finansministern i de här ärendena.
              Det avspeglar sig också i betänkandet. Det är i grund och botten
              ganska dyster läsning för Sveriges del, utomordentligt dyster.
            </seg>
            <seg n="2f5aca31">
              Men jag vill börja i en annan ända, nämligen med det yttrande
              som ordföranden i skatteutskottet, Arne Kjörnsberg, gjorde i en
              tidigare debatt under dagen när han beskrev Socialdemokraternas
              skattepolitik. Jag noterade att han sade exakt så här: Från var
              och en efter förmåga. Det tycker jag är en bra princip.
            </seg>
            <seg n="d7da25db">
              Men nu behandlar vi, fru talman, de allmänna motionerna om fastighets-
              och förmögenhetsbeskattningen. Är det någonting som utmärker den
              här behandlingen så är det att det nästan inte finns något som
              helst samband mellan förmågan och den debiterade skatten. Är detta
              var och en efter förmåga? Det tror jag inte ens att ni socialdemokrater
              tycker, för det är ett enda stort lapptäcke av undantag.
            </seg>
            <seg n="fe09bfb0">
              Fru talman! Jag hade anledning att i en annan debatt fråga: När
              kommer nästa undantag från fastighetsskatten? Jag frågade först
              Per-Olof Svensson för något halvår sedan om den här saken. Han
              sade att det kommer snart. Sedan tror jag att det var Catharina
              Bråkenhielm som jag frågade alldeles nyligen: När kommer nästa
              undantag? Sedan dess har det kommit nya förslag från Förmögenhetsskattekommittén
              om nya undantag.
            </seg>
            <seg n="365b8ad1">
              Hade det inte varit så allvarligt hade detta lämpat sig väldigt
              bra för en fars. Medborgarna vet ju inte vad som gäller från den
              ena stunden till den andra. Det beror på att i hela skattekonstruktionen,
              både på förmögenhets- och fastighetsskattesidan, finns inte den
              goda tanke som vi liberaler och ni socialdemokrater står bakom,
              nämligen var och en efter förmåga. Detta saknas. Det är särskilt
              tydligt på dessa två områden i fråga om skattepolitiken.
            </seg>
            <seg n="9fd81219">
              Fastighetsskatten bygger inte längre på principen skatt efter
              bärkraft. Det finns massor med fattiga pensionärer, låginkomsttagare
              och andra som beskattas ohyggligt hårt därför att de har fått
              fina grannar som har köpt hus för mycket pengar. Jag tycker att
              det ideologiska momentet i grund och botten är mycket allvarligt
              för er. Ni måste fundera över om det är rimligt att man driver
              människor från gård och grund.
            </seg>
            <seg n="13ff0543">
              Samma sak gäller på förmögenhetsskattesidan. Det är en lång rad
              undantag. Jag skulle kunna citera en psalm i det här sammanhanget:
              Jag kan icke räkna dem alla. Det hade passat bra. Dessvärre är
              det så. Men den goda princip som skatteutskottets ordförande Arne
              Kjörnsberg ställde sig bakom, var och en efter förmåga, gäller
              inte. De rikaste människorna betalar nästan ingen förmögenhetsskatt
              i detta land. Jag önskar att samma princip kunde gälla för alla
              människor. Nu är det ett rent lotteri vem som betalar förmögenhetsskatt.
            </seg>
            <seg n="a00232ea">
              Jag ska inte gå in mer i detalj på det här, men jag måste på
              en punkt få ta upp en sak i det underlag som vi fått från bostadsutskottet
              dit vi från skatteutskottet remitterade det här förslaget. I en
              väsentlig mening i bostadsutskottets yttrande står det att det
              inte räcker med att bara fiskala synpunkter läggs på detta utan
              man måste också lägga bostadspolitiska synpunkter på hela fastighetsbeskattningen.
            </seg>
            <seg n="8f12bcad">
              Jag tycker att det är en mycket viktig mening att skicka med
              till finansministern från bostadsutskottet via skatteutskottet.
              Detta duger helt enkelt inte. Om vi bara har fiskala synpunkter
              på detta, herr skatteutskottets ordförande, kommer ingenting längre
              att gälla av den goda skatteprincipen var och en efter förmåga.
            </seg>
            <seg n="caacb2f0">
              Sedan måste jag ta upp en annan fråga. Vi har ju alldeles nyss
              haft en förmögenhetsskattekommitté som jag inte ens vet om den
              har lagt fram sitt slutliga förslag ännu. Men det är i alla fall
              offentligt på olika sätt, och vi har tidigare diskuterat det här.
              Det finns en ledamot i både Förmögenhetsskattekommittén och som
              ersättare i skatteutskottet som har hyllats något alldeles våldsamt
              av till exempel tidningen Dagens Industri, nämligen herr Rosengren.
            </seg>
            <seg n="932b4010">
              Jag fick hans pressmeddelande. Jag tycker att det är utmärkt
              om den fria liberala pressen, den socialdemokratiska pressen,
              den moderata pressen, centerpressen och alla andra skriver om
              detta. Jag tror inte att Flamman kommer att skriva så mycket om
              det. Där kan man citera vad Per Rosengren säger i sitt pressmeddelande
              från den 19 mars: Ryktet om förmögenhetsskattens död är starkt
              överdrivet. Det är rubriken, fru talman.
            </seg>
            <seg n="a6507a3e">
              Jag tror för min del att Vänsterpartiet har en ideologisk grund
              i den här frågan och att ni driver väldigt många socialdemokrater
              framför er. Jag tror att detta är en väldigt dålig politik för
              Sverige. Den ansats som herr Rosengren har i andra sammanhang,
              nämligen att vi måste få bort de skadliga skatterna, är alldeles
              utmärkt, men när det kommer till hur man ska bete sig i det här
              konkreta fallet är i själva verket herr Rosengren garanten för
              att vi ska fortsätta att driva svenska företag ut ur landet. Detta
              tror jag att den övriga delen av majoriteten i skatteutskottet
              måste inse. Det duger inte att låta herr Rosengren diktera vilka
              förmögenhetsskatter vi ska ha i det här landet.
            </seg>
            <seg n="d3801e9d">
              Per Rosengren säger själv att med den politik han förespråkar
              är det nästan omöjligt att konstruera ett system ett förmögenhetsskattesystem
              som fångar in de stora förmögenheterna utan att samtidigt få orimliga
              konsekvenser i form av skatteflykt. Fru talman! Vad är detta annat
              än ett bra argument för att vi på sikt måste göra oss av med hela
              förmögenhetsskatten? Beslutsfattarna måste kunna leva upp till
              den inriktning som skatteutskottets ordförande hade i ett annat
              anförande: Var och en efter förmåga. Tyvärr är bostadsbeskattningen
              inte längre konstruerad så att den uppfyller detta mycket rimliga
              inte bara socialdemokratiska men också liberala krav.
            </seg>
          </u>
          <note n="5986a428">
            Förhandlingarna återupptogs kl. 16.00.
          </note>
          <note n="8e70356b">
            15 § Beslut om ärenden som slutdebatterats vid dagens sammanträde
          </note>
          <note n="5e212af8">
            Punkt 2
          </note>
          <note n="d6dda81d">
            Punkt 5
          </note>
          <note n="1e97e42d">
            Punkt 9
          </note>
          <note n="78ffdee3">
            Övriga punkter
          </note>
          <note n="7e7e3ee1">
            Punkt 1
          </note>
          <note n="5e212af8">
            Punkt 2
          </note>
          <note n="72f9679b">
            Punkt 3
          </note>
          <note n="a5b99579">
            Punkt 4
          </note>
          <note n="7e7e3ee1">
            Punkt 1
          </note>
          <note n="5e212af8">
            Punkt 2
          </note>
          <note n="0c3d53fd">
            Punkt 13
          </note>
          <note n="78ffdee3">
            Övriga punkter
          </note>
          <note n="7e7e3ee1">
            Punkt 1
          </note>
          <note n="d6dda81d">
            Punkt 5
          </note>
          <note n="1f81ce47">
            Punkt 6
          </note>
          <note n="37a442ef">
            Punkt 8
          </note>
          <note n="0c3d53fd">
            Punkt 13
          </note>
          <note n="78ffdee3">
            Övriga punkter
          </note>
          <note n="3e7ed643">
            16 § (forts. från 14 §) Allmänna motioner om fastighets- och
            förmögenhetsbeskattning (forts. SkU22)
          </note>
          <note n="3db5bc08" type="speaker">
            Anf. 137 GUNNAR ANDRÉN (fp):
          </note>
          <note type="speaker" n="9cfc89bd">
            Anf. 138 PER LANDGREN (kd):
          </note>
          <u who="Q4355135" xml:id="i-b65acec0197e0ff3-0" n="4217a3d4" next="i-67cfe4c92cd458c4-0">
            <seg n="96b4d889">
              Fru talman! Rubriken på betänkandet är Allmänna motioner om fastighets-
              och förmögenhetsbeskattning fastighetsbeskattning. Ska man vara
              riktigt noga ska det även handla om arvsbeskattningen. Den har
              ju också utvecklats till en fastighetsbeskattning.
            </seg>
          </u>
          <note n="c694b065">
            Jag vill börja med att yrka bifall till reservation 3 och reservation
            10.
          </note>
          <u who="Q4355135" xml:id="i-67cfe4c92cd458c4-0" n="4217a3d4" prev="i-b65acec0197e0ff3-0">
            <seg n="a1dcbd44">
              Sedan konstaterar jag att betänkandet rymmer de skatter som kanske
              är mest ideologiskt laddade. Å ena sidan hävdar borgerliga partier
              att flera av skatterna är skadliga för vår samhällsekonomi och
              att de i vissa fall bryter mot viktiga skatterättsliga och etiska
              principer, de träffar hejdlöst fel och tvingar människor från
              sina hem. De går emot principen skatt efter bärkraft. Å andra
              sidan hävdar socialdemokrater och stödpartierna att förmögenhetsskatten
              behövs för att finansiera den gemensamma välfärden men också för
              att jämna ut inkomstskillnader i samhället. Det kan hända att
              argumenten kan kompletteras, men jag tycker att man kan notera
              igen att bland den samlade Vänsterns argument finns just att skatterna
              behövs för välfärden, inte avskaffa eller reformera för att skapa
              mer resurser för välfärden, för att kakan ska bli större.
            </seg>
            <seg n="537eeee2">
              Jag skulle önska, fru talman, att man ändå kunde lägga bort de
              partipolitiska skiljelinjerna och någonstans stoppa undan det
              ideologiska, det intuitiva och ryggmärgsmässiga och försöka se
              till landets, Sveriges, bästa. Förmögenhetsskatten börjar nu också
              bli så liten, inte minst om Egendomsskattekommitténs förslag blir
              verklighet, att man kan undra om det över huvud taget är värt
              det pris som vi ständigt betalar för att beskatta svenskägt kapital
              hårdare än utländskt.
            </seg>
            <seg n="651413e9">
              När rika, väl bemedlade det är inget fel med det helt lagligt
              skatteplanerar bort förmögenhetsbeskattningen och kommer undan
              den, borde vem som helst inse att de socialpolitiska argumenten
              för att ha den kvar faktiskt har förintats. Dessutom kan aktiemiljardärerna
              i egenskap av huvudägare slippa förmögenhetsskatt på sitt aktieinnehav.
              Då borde det vara glasklart för alla. Man kan räkna upp de förmögenhetstillgångar
              som beskattas och fångas upp och de som inte beskattas. Sedan
              finner man att skatten är olikformig, den blir en form av frivillig
              beskattning, som statsrådet Nuder sade jag hoppas jag återger
              honom rätt. Den blir en dum skatt, den dummaste av alla svenska
              skatter som P.-O. Edin har sagt. Ändå tvingas vi ha den kvar,
              trots hur det ser ut i vår omvärld, trots globaliseringen, trots
              den snabba kapitalflykten, trots att i en undersökning refererad
              häromdagen många utlandssvenskar har sagt sig vara beredda och
              vilja flytta tillbaka och ta sitt kapital med sig.
            </seg>
            <seg n="aa6e2ef8">
              I ett par års tid har majoriteten hänvisat all kritik av förmögenhetsskatten
              till Egendomsskattekommittén. Den utreder och så vidare. Vi vet
              att regeringen tillsatte kommittén strax före valet. Man kan misstänka
              att det är ett smart till och med för smart sätt att begrava frågor
              under en valrörelse. Jag minns hur finansministern och även statsministern
              under valrörelsen hänvisade till just utredningen. Tidigare hänvisades
              det till Skattebasutredningen. Kanske kom den utredningen inte
              fram till något som var politiskt gångbart. Jag vet inte. Men
              nu vet vi vad båda utredningarna har kommit fram till. Den ena
              vill avskaffa förmögenhetsskatten om det inte går att göra den
              likformig eller rättvis bland alla de tillgångar som borde fångas
              upp till beskattning. Den andra vill grovt sett halvera skatten,
              vill ändra den, bredda den på aktiesidan, och sänka värderingsreglerna.
            </seg>
            <seg n="bd1925be">
              Vad säger riksdagsmajoriteten? Vill majoriteten uttala sig om
              detta principiellt redan eller vill man vänta på en utredning
              eller hänvisa till någonting annat? Är det rimligt det kan jag
              fråga Per Rosengren, fru talman att, som Egendomsskattekommittén
              gör, föreslå att en reducering av förmögenhetsskatten betalas
              av medelinkomsttagare? Är det ett rimligt finansieringsförslag?
              Är det över huvud taget rimligt att ha den skatten kvar? Det förs
              fram sådana förslag till finansiering, att medelinkomsttagare
              ska finansiera skatter eller som tidigare förslag att ta från
              avkastningen på pensionskapitalet. Vad jag förstår, fru talman,
              är Rosengren inte principiellt emot detta om man läser det skattepolitiska
              programmet som jag viftade med förut i debatten. Men ändå vill
              jag minnas att herr Rosengren i medier har uttalat sig om att
              det inte var ett intelligent förslag. Hur många stolar ska Rosengren
              sitta på egentligen? Sedan försvann det helt och hållet, och då
              tycker Rosengren att det är bra. Men vad står i ert program? Vill
              ni inte ha en likformighet vad gäller avkastning på kapital?
            </seg>
            <seg n="e5121530">
              Skatten skadar vårt lands ekonomi, och den skadar svenskägda
              företag. Man kan undra om det ens är värt att ha den kvar. Är
              det rimligt när den kommer ned på dessa nivåer att över huvud
              taget ha den kvar? Men att sänka fribeloppet gör att jag befarar
              att det gäller att få upp skatteuttaget så att det inte blir alltför
              lågt.
            </seg>
            <seg n="a70bd971">
              En annan ordning som är ett av många bevis för att skatten är
              otidsenlig och inte är bra är att riksdagen jag ska inte säga
              vi i det här fallet har infört en begränsningsregel i förmögenhetsskatten.
              Den behövs. Ja, ja vi var med. Den behövs för att den lindrar.
              Men samtidigt är det ett system som vi vänder oss mot. Sedan kommer
              det förslag om att den ska avskaffas. Det blir ett lappande och
              lagande. Det blir något slags skattepolitisk ingenjörskonst som
              inte är bra. Jag hoppas att frågorna besvaras och att det blir
              en bra diskussion. Jag uppfattar det som att Socialdemokraternas
              egendomsskattepolitik nu är kaotisk. Man vet inte vad som gäller.
              Det är tillväxtsamtal, Skattebasutredningen, Egendomsskattekommittén
              och det är skatteutskottet här och olika besked där.
            </seg>
            <seg n="884f673d">
              Det är sant att trägen vinner. Jag vill därför påminna kammaren
              om vad Kristdemokraterna vill göra med den statliga fastighetsbeskattningen.
              Vi vill avskaffa den helt.
            </seg>
            <seg n="2b7fb182">
              Men sedan tar vi ansvar, tycker jag. Vi menar inte att man bara
              kan släppa detta, utan vi säger att enligt subsidiaritetsprincipen
              och med syfte att stärka den kommunala skattebasen bör vi ge kommunerna
              rätt att införa och ta ut en avgift på maximalt 2 600 kr per år
              och fastighet. Det är ett sätt att rädda kvar och göra den här
              formen av beskattning legitim, genom att koppla den till en typ
              av kommunal service som är fastighetsrelaterad. Som det är nu
              är den statliga fastighetsskattens legitimitet körd i botten.
              Den här modellen uppfattar jag som både ansvarsfull och riktig.
              Den ökar dessutom den kommunala friheten.
            </seg>
          </u>
          <note type="speaker" n="c747dd90">
            Anf. 139 ROGER TIEFENSEE (c):
          </note>
          <u who="Q6210672" xml:id="i-edc5dd77bc084d76-1" n="bc0aa61d" next="i-320bb539a1486620-1">
            <seg n="62e867b4">
              Fru talman! Den här debatten om fastighets- och förmögenhetsbeskattning
              sker lite i skuggan av Egendomsskattekommitténs arbete. Utskottets
              majoritet hänvisar till kommitténs arbete och tar egentligen inte
              ställning till vad man vill göra utan bara ställning till vad
              man inte vill göra.
            </seg>
            <seg n="5c901f9b">
              Kommittén har läckt rätt friskt. Vi har ledamöter i skatteutskottet
              som har bidragit till det. Det är rätt känt vad förslagen kommer
              att innebära. Vi vet att kommitténs förslag inte kommer att lösa
              problemen med fastighetsskatt och förmögenhetsskatt, utan kommitténs
              förslag innebär snarare att man skapar nya problem.
            </seg>
            <seg n="60e25eac">
              Fru talman! Den viktigaste frågan som gäller fastighetsskatten
              är att reformera själva taxeringssystemet. I dag har vi ett taxeringssystem
              som inte ger rimliga och rättvisa taxeringsvärden. Man kan betrakta
              dagens system som närmast ett lotteri, när en grannes lyckade
              försäljning eller vilket värdeområde man råkar hamna i påverkar
              den egna fastighetens taxeringsvärde mer än det faktiska marknadsvärdet.
            </seg>
            <seg n="1753a2db">
              Om vi har ett taxeringssystem i botten som inte fungerar räcker
              det inte att komma med en begränsningsregel, en dämpningsregel
              eller vad reglerna än må heta. Då behövs det en rejäl reformering
              av själva taxeringssystemet.
            </seg>
            <seg n="5a0ea356">
              Vid sidan av den nödvändiga reformeringen av taxeringssystemet
              vill Centerpartiet rikta fastighetsskattens sänkning till de områden
              där taxeringsvärdena har ökat allra mest de senaste åren. Det
              gör vi genom att sätta ett tak på taxeringsvärdet för en normaltomt
              på 300 000 kr.
            </seg>
            <seg n="8bd9bd8c">
              Om ni har gått in på Skatteverkets hemsida kanske ni har sett
              att en normaltomt kan variera; den kan vara 1 000 kvadratmeter
              på något ställe och mindre eller större på något annat ställe.
              Då finns det en reglering inom dagens system som lägger till och
              drar av värdet av normaltomten. Men vi har sagt att en normaltomt,
              oavsett var den ligger, inte ska värderas högre än 300 000 kr.
              Då kapar vi just topparna där taxeringsvärdena har stuckit i höjden
              under de senaste åren. Vi undviker spiraleffekten, där markvärdet
              skruvar upp också byggnadsvärdet.
            </seg>
            <seg n="c3169b75">
              Efter den här första nödvändiga åtgärden för att kapa topparna,
              för att ta bort de värsta problemen med fastighetsskatten, tycker
              vi att man ska fortsätta att sänka skattesatsen.
            </seg>
            <seg n="44cf9eb0">
              Om förslagen från Egendomsskattekommittén om fastighetsskatten
              är ett lappande och lagande är de en ren katastrof när det gäller
              förmögenhetsskatten.
            </seg>
            <seg n="1e000342">
              Man kan betrakta förmögenhetsskatten som mer eller mindre frivillig;
              det finns väldigt många möjligheter att undgå den. I sitt försök
              att minska skatteplaneringsmöjligheterna har Egendomsskattekommittén
              föreslagit att O-listenoterade aktier också ska förmögenhetsbeskattas.
              Jag vill understryka att det är ett dumt förslag. Det innebär
              att det kommer att bli svårare att skaffa fram riskvilligt kapital
              till små och växande företag. Kvar på O-listan kommer att vara
              de placerare, småföretag, som behöver riskvilligt kapital. De
              som finns på O-listan för att skatteplanera kommer att försvinna
              därifrån.
            </seg>
            <seg n="241abe90">
              Redan innan betänkandet har lagts fram ser vi att kapital börjar
              flyttas och placeras. Det är ett ökat intresse för att placera
              i bostadsrätter. Det finns risk för att vi skapar en bubbla på
              bostadsmarknaden.
            </seg>
            <seg n="63cc550a">
              Då tycker jag, fru talman, att det är mycket tydligt att förmögenhetsskatten
              måste avskaffas. Det första viktiga steget är att se det här problemet,
              med en kombination av fastighetsskatt och förmögenhetsskatt, och
              helt enkelt ta bort egnahem som underlag för förmögenhetsbeskattning
              och också helt och hållet avskaffa sambeskattningen.
            </seg>
            <seg n="f14266c6">
              Egendomsskattekommittén har sagt att sambeskattningen ska avskaffas
              mellan makar och sambor men behållas mellan föräldrar och barn.
              Skatteverkets egna experter i kommittén har sagt att intäkten
              av att behålla sambeskattningen mellan föräldrar och barn är ungefär
              lika stor som den administrativa kostnaden. Då kan man undra vad
              det är för poäng med att behålla den.
            </seg>
            <seg n="b0dc25aa">
              Sambeskattningen för övrigt avskaffades i början på 70-talet,
              så det är hög tid att fullfölja det och göra kvinnor till riktiga,
              egna skattesubjekt, i stället för att de ska vara bihang. Det
              är en jämställdhetsfråga att avskaffa sambeskattningen.
            </seg>
          </u>
          <note n="62b29498">
            Därmed, fru talman, skulle jag vilja yrka bifall till reservation
            nr 10, som handlar om en avveckling av förmögenhetsskatten.
          </note>
          <u who="Q6210672" xml:id="i-320bb539a1486620-1" n="bc0aa61d" prev="i-edc5dd77bc084d76-1">
            <seg n="1a72eb81">
              Jag skulle också vilja lyfta upp detta att skatteutskottets majoritet
              talar om vad man inte vill göra. Om någon dag eller något halvår
              kanske man kommer att inta en helt annan ståndpunkt, för att man
              ska lotsa igenom ett förslag som man tidigare har avslagit.
            </seg>
            <seg n="6c6aa827">
              Ett sådant exempel är att avskaffa fastighetsskatten på vindkraft.
              Centerpartiet har länge tyckt det. Vi har en reservation om det
              i betänkandet, och det är reservation nr 9, som jag yrkar bifall
              till. Där säger vi att vindkraftverken ska betraktas som maskiner
              och inte som byggnader och därmed inte fastighetsbeskattas. Det
              har Egendomsskattekommittén också sagt. Det kostar 6 miljoner,
              så det är nålpengar i statens budget. Det är snarare en principfråga
              att vi ska stimulera till investeringar i nya energislag. Jag
              yrkar alltså bifall till den reservationen. Egendomsskattekommittén
              står enig bakom det förslaget, så jag tycker att reservationen
              borde kunna få majoritet här i kammaren direkt.
            </seg>
          </u>
          <note type="speaker" n="c17ee10d">
            Anf. 140 BARBRO FELTZING (mp):
          </note>
          <u who="Q4859748" xml:id="i-de11ef4655885a7f-3" n="b5806745">
            <seg n="a2ed6acf">
              Fru talman! När det gäller fastighetsbeskattningen, som har drabbat
              många efter de senaste höjningarna, vet jag att människor fortfarande
              tvingas flytta från sina hus i skärgården. Vi har visserligen
              i vårt samarbete kunnat sänka fastighetsskatten. Vi har sänkt
              procentsatsen, och vi har höjt fribeloppet. Vi har infört en dämpningsregel
              och en begränsningsregel. Det är alltså mycket som vi har gjort.
              Men det gäller inte fullt ut, även om effekterna har mildrats.
              Det känner jag. Vi vill faktiskt ha lägre skatt.
            </seg>
            <seg n="99e8b1f5">
              Man har sett konsekvensen att folk tvingas flytta från sina hus
              bland annat i skärgården. De människor som bor där har sparat
              länge och har lyckats få ett eget boende. Flera av dem som bor
              i skärgården är äldre jag känner många. På grund av att taxeringsvärdena
              höjs drastiskt i deras område och att grannarna säljer till jättehöga
              priser blir det till slut tomt i skärgårdssamhällena. De som flyttar
              går vidare till ett annat område, och där höjs också priserna.
              Segregationen ökar.
            </seg>
            <seg n="3dd47ca4">
              Man kan besöka Fjällbacka eller andra ställen på bland annat
              västkusten för att se samhällen som är fullständigt döda under
              vinterhalvåret. På sommaren lever de upp igen, och priserna höjs.
            </seg>
            <seg n="ff2e0f62">
              De som bor där är ofta bara sommarboende. Unga människor har
              inte någon möjlighet att bo kvar, och det blir stora konsekvenser
              för skolor och företagsverksamhet där ute. Nyföretagare får heller
              ingen chans att etablera sig på orten genom att ungdomarna och
              barnfamiljerna flyr därifrån.
            </seg>
            <seg n="62149c55">
              Det här är väldigt olika för grannarna, och jag har då väckt
              en motion om en ny fastighetsskatt. Jag vill att man utreder den
              frågan. Fastighetsskatten ska grunda sig på ett hus inköpspris
              i stället. Det blir då inte en koppling till en spekulation i
              husets värde. Det skulle vara en fast procentsats år från år.
              I och med det kanske priserna stiger. Det blir dyrare för grannen
              att köpa, men då vet han, när han köper det här, att det här kommer
              att hålla hela tiden. I och med förändringar i penningvärdet,
              inflation och sådant, kanske det kan behöva höjas med någon procent
              eller så men inte mycket mer.
            </seg>
            <seg n="635907bd">
              Vid en sådan här övergång bör man frysa taxeringsvärdena, men
              jag vill också säga att vi i en framtid vill att fastighetsskatten
              ska grunda sig på en fastighets miljöbelastning. Jag vet att Gunnar
              Andrén bland annat, för Folkpartiet, har sagt det hela tiden.
              Det finns också reservationer från kd och Centern bland annat
              om miljöförbättrande åtgärder, att det höjer taxeringsvärdena.
              Det är väldigt bra reservationer, tycker jag. Jag håller naturligtvis
              med.
            </seg>
            <seg n="97258876">
              Det gäller också vindkraften. Jag vet att vår Birger Schlaug
              i kommittén drev väldigt hårt att man skulle ta bort det här,
              så där känner jag faktiskt att vi skulle kunna stödja den reservationen.
              Vi får väl se hur det går. Mycket är alltså bra i det här.
            </seg>
            <seg n="b478f8c6">
              Sedan gäller det Ulf Sjöstens fråga om förmögenhetsskatten. Jag
              kan inte säga så mycket. Det blir så småningom förhandlingar om
              detta, som vi sade i den förra debatten vi hade. Men visst tittar
              vi på det. Vi får väl se hur långt vi kan nå. Det är det jag kan
              svara.
            </seg>
          </u>
          <note type="speaker" n="45bb2db5">
            Anf. 141 LENNART AXELSSON (s):
          </note>
          <u who="Q5563036" xml:id="i-c653c63ea374831b-0" n="56333491">
            <seg n="97652789">
              Fru talman! Jag tänkte börja med Ulf Sjöstens fråga, som han
              förmodligen tänker ställa en gång till sedan. Den gäller varför
              vi ska ha förmögenhetsskatt. Det finns faktiskt fortfarande inte
              något fattigt folk som betalar den här skatten. Det är bakgrunden
              till att den infördes, alltså en progressiv del i kapitalbeskattningen.
              Sedan har vi sett de bekymmer som finns med den just nu. Det är
              därför som den har utretts ett antal gånger och förändringar har
              gjorts av den. Men vi tycker fortfarande att den har en god effekt,
              om man tittar på vilka som betalar den, även om vi skulle vilja
              att den var bredare, så att man även kunde ta ut den av dem som
              i dag inte betalar den.
            </seg>
            <seg n="9b9c5c1a">
              Jag tror kanske inte att det var ett godtagbart svar på frågan
              från Ulf Sjösten, men det var i alla fall ett försök.
            </seg>
            <seg n="eff3514a">
              Sedan tycker jag att Ulf Sjösten verkar kunna lösa i stort sett
              alla Sveriges problem enbart genom att plocka bort förmögenhetsskatten.
              Det tror inte vi på.
            </seg>
            <seg n="48ceeee1">
              Gunnar Andrén var inne på principen var och en efter förmåga.
              Det var förmodligen jag som fick frågan förra gången om när vi
              skulle göra nästa förändring. Per-Olof Svensson har blivit anklagad
              ett par gånger. Han kan anklagas för mycket men inte för det.
            </seg>
            <seg n="44fe0326">
              Det sades också att det är de allra rikaste som klarar sig från
              förmögenhetsskatten, att de inte betalar någon skatt. Även där
              skulle jag vilja säga att de allra fattigaste inte heller betalar
              någon förmögenhetsskatt. Det är någonstans där mittemellan vi
              måste försöka hitta en lösning.
            </seg>
            <seg n="5a7f1f17">
              Per Landgren vill att vi ska se till Sveriges bästa. Ja, det
              tycker vi nog alla, men det är inte alltför sällan i de här debatterna
              i skatteutskottet som man upplever det som att vi bor i olika
              Sverige. Jag tror säkert att vi kan frammana den bilden även i
              den här debatten, att vi inte ser riktigt samma samhälle framför
              oss när vi diskuterar. Jag tror att både Per Landgren och vi har
              ambitionen att de beslut som vi fattar ska vara bra för Sverige,
              men vi kommer säkert inte till samma slutsatser.
            </seg>
            <seg n="998e6aca">
              Roger Tiefensee var inne på Egendomsskattekommitténs förslag.
              Det här gör debatten lite bökig över huvud taget i dag. Det kan
              jag tycka. Han pratade om en bubbla som skulle kunna uppstå ifall
              man breddade förmögenhetsskattens bas till att omfatta även andra
              aktieslag än i dag. Där skulle jag vilja skicka med någonting.
              Det handlar om den bubbla som jag ändå vill påstå skulle uppstå
              om man tar bort fastighetsskatten. Jag tror att alla är överens
              om att det skulle innebära att priserna på fastigheterna ökar.
              Jag har tidigare hört någon siffra runt 17 %. Jag vet inte om
              den stämmer i dag, men det är ganska säkert att priserna kommer
              att öka om man tar bort skatten.
            </seg>
            <seg n="4370fa1c">
              Då kommer vi också lite grann in på Barbro Feltzings fundering
              om vilka människor som i framtiden kommer att ha råd att bo i
              de områden där priset på fastigheterna ökar. Även om vi skulle
              komma ned till noll i fastighetsskatt kommer det faktiskt alltid
              att vara pengarna som styr, och de som Barbro säger sig värna
              kommer inte att ha möjlighet att bo på de här ställena ändå. Då
              är det säkert andra saker som vi får diskutera, till exempel boplikt.
              Det kanske vi inte ska ägna oss så mycket åt i dag, men det är
              nog den enda lösningen för att det ska lysa i de här samhällena
              även på vintern.
            </seg>
            <seg n="269c6629">
              Fru talman! Sedan en tid tillbaka har vi i medierna vid ett antal
              tillfällen fått rapporter om att Egendomsskattekommittén ska vara
              klar med förslag till förändringar av reglerna i fastighets- och
              förmögenhetsbeskattningen.
            </seg>
            <seg n="8bb9eee4">
              Det har sedan visat sig att det inte alls har varit förslag från
              utredningen utan det har varit enskilda ledamöter i utredningen
              som har presenterat arbetsmaterial och i mitt tycke på det viset
              skapat en onödig oro och upprördhet hos enskilda människor, som
              vi i vår tur sedan har fått försöka att dämpa på olika sätt.
            </seg>
            <seg n="5e1a7dc4">
              Nu verkar kommittén vara klar med ett förslag som en majoritet
              står bakom. Normal hantering av utredningsförslag är att de skickas
              ut på remiss och att vi här i rikdagen efter det förmodligen kommer
              att få ta ställning till ett förslag från regeringen. Om det i
              så fall kommer att ha samma innehåll som det som kommittén nu
              har föreslagit återstår att se.
            </seg>
            <seg n="f406d108">
              Fru talman! Här i riksdagen känns det ibland som om vi i skatteutskottet
              inte gör något annat än debatterar frågor som rör just fastighets-
              och förmögenhetsbeskattning. Det får jag väl ta tillbaka lite
              grann efter att ha suttit här hela dagen det har handlat om andra
              frågor också men lite grann av den känslan får man. Det är också
              frågor som ges väldigt stort utrymme i medierna.
            </seg>
            <seg n="7b25ea48">
              När jag däremot träffar folk hemma i Nora och i andra delar av
              Örebro län, och förresten också i övriga delar av landet, tycker
              i alla fall de som jag träffar sällan att det här är världens
              viktigaste frågor att diskutera. De vill mycket hellre tala om
              hur vi kan se till att vi har en bra skola för våra barn och ungdomar
              och en väl fungerande sjukvård och äldreomsorg när vi är i behov
              av det. De tycker dessutom oftast att det är ganska okej att betala
              skatt för att vi ska kunna ha en bra kvalitet på de här olika
              områdena.
            </seg>
            <seg n="3c01a410">
              Visst händer det att jag möter någon som vill diskutera förmögenhetsskatten,
              men då handlar det oftast om att de tycker att det är rimligt
              att de som tjänar bra och har det gott ställt också kan betala
              lite mera till vår välfärd. Det handlar inte lika ofta om att
              man vill ta bort den.
            </seg>
            <seg n="fbe6f298">
              Den senaste som hörde av sig om just det här var en kille hemifrån
              Nora. Han ringde och var arg för att det enligt kommitténs förslag
              var han som med sin lön delvis skulle betala sänkningen av förmögenhetsskatten,
              något som han troligtvis aldrig skulle få någon nytta av.
            </seg>
            <seg n="9918676b">
              Fru talman! I dag handlar det som sagt om motionerna från den
              allmänna motionstiden i höstas. Det är sammanlagt 43 motioner
              som handlar om förmögenheter och fastigheter med tillhörande beskattning.
              Ingen av motionärerna, i alla fall på den borgerliga kanten, föreslår
              vad jag kunnat upptäcka några höjningar av skatter trots att det
              egentligen skulle behövas lite förstärkning av statskassan.
            </seg>
            <seg n="f02f09b7">
              Nu är ärligt talat inte heller övriga motionärer några ivriga
              skattehöjare. Det närmaste man kan komma ett förslag om höjd skatt
              är en motion från två skånska socialdemokrater som med rätta anser
              att fastighetsägare som bor i Sverige men jobbar i Danmark ska
              betala fastighetsskatt som alla andra, närmare bestämt att den
              lön de har i Danmark ska räknas med när bedömningen görs om de
              ska omfattas av begränsningsregeln eller ej. Finansministern har
              redan tagit initiativ till att frågan ska beredas på Finansdepartementet.
            </seg>
            <seg n="b34eb643">
              För kalenderbitare kan jag upplysa om att det var 41 motioner
              vid motsvarande debatt förra året, alltså ungefär på samma nivå
              som i år, bara två färre. Men inte heller då föreslogs några mer
              omfattande skattehöjningar.
            </seg>
            <seg n="3ab3524f">
              Vi riksdagsledamöter är duktiga på att föreslå ökade kostnader
              av alla de slag och som sagt även minskade intäkter. Det finns
              i det här avseendet liksom i många andra sammanhang en tydlig
              högervänster-profil. På vänsterkanten handlar det oftast om önskemål
              om välfärdsreformer, mindre sällan om skattesänkningar och till
              och med ibland om skattehöjning. Högerut däremot domineras önskelistan
              av skattesänkningar med följande neddragningar av välfärden, tyvärr
              är det inte alltid som det går ihop sig ekonomiskt.
            </seg>
            <seg n="1ec44161">
              Det har under ett antal punkter här i dag hänvisats till den
              översyn som har gjorts av den borgerliga politiken. Det presenteras
              budgetunderskott i budgetförslagen från Moderaternas 19 miljarder
              via Folkpartiets 23, Kristdemokraternas 26 och Centerpartiets
              30 miljarder. En undrande medborgare ställer sig naturligtvis
              frågan om det är så man tänker sig finansiera skattesänkningarna.
            </seg>
            <seg n="3cb3034f">
              Fru talman! Fastighetsskatten beräknas i år inbringa drygt 24
              miljarder och förmögenhetsskatten ytterligare ett antal. Pengarna
              behövs till löner åt alla anställda i vården och skolan, till
              barnbidragen, till polisen, till vägar och järnvägar och allt
              det där andra som vi betalar tillsammans. Om skatterna ska tas
              bort helt som i stort sett alla borgerliga partier vill, visserligen
              i lite olika tappningar, så måste det på något vis betalas.
            </seg>
            <seg n="f245ad0a">
              Om vi tittar lite närmare på betänkandet kan vi konstatera att
              bäst-före-datum redan har gått ut. I sammanfattningen sägs nämligen
              att Egendomsskattekommittén inom kort kommer att presentera sina
              förslag. Det kan väl knappast ha undgått någon i den här församlingen
              att huvudparten av förslagen redan har presenterats och att Kristdemokraternas
              representant i utredningen redan kallat till presskonferens och
              meddelat hur ledsen och besviken han är över att ingen har lyssnat
              på honom.
            </seg>
            <seg n="b4853b7d">
              Även om vi, som jag nämnde i början, inte kan vara säkra på vad
              en kommande proposition från regeringen kommer att innehålla tycker
              jag ändå inte att vi i dagens debatt helt och hållet kan bortse
              från utredningens förslag.
            </seg>
            <seg n="9df2e4ee">
              Herr talman! Det är framför allt inom två områden som utredningen
              lägger fram förslag som om de genomfördes helt skulle tillgodose
              önskemålen från ett antal motionärer. Först har vi en reservation
              från Centerpartiet om fastighetsskatten på vindkraftverk. Där
              föreslår utredningen precis samma sak som nämns i reservationen.
            </seg>
            <seg n="dbc3e528">
              Den andra punkten som resulterat i ett särskilt yttrande från
              Moderaterna handlar om fastighetsskatt på privatbostäder i utlandet.
              Också här föreslår utredningen att den precis som motionärerna
              föreslagit ska slopas.
            </seg>
            <seg n="62fe777e">
              Reservationerna under rubrikerna Fastighetskattens inriktning
              och Avveckling av förmögenhetsskatten m.m . berörs också. Här
              kan väl utredningen sägas tillgodose dessa i vissa delar, men
              det är inte på långa vägar så långt gångna förändringar som reservanterna
              önskar sig.
            </seg>
            <seg n="9f2d74fb">
              Herr talman! Det finns några saker i betänkandet som inte nämns
              i utredningen. Det handlar bland annat om fastighetstaxeringen
              där Centerpartiet, Folkpartiet och i viss mån Miljöpartiet i var
              sin reservation förordar andra sätt än de nu gällande för att
              sätta ett värde på fastigheterna.
            </seg>
            <seg n="15d26e44">
              Reglerna om fastighetstaxering och fastighetsskatt har utretts
              flera gånger under 1990-talet. Fastighetstaxeringsutredningen
              lämnade ett betänkande så sent som år 2000, och utskottet anser
              inte att det nu finns tillräckliga skäl för att återigen utreda
              det.
            </seg>
            <seg n="145141dc">
              När det gäller frågan om beskattning av så kallade äkta och oäkta
              bostadsföretag pågår redan ett arbete på Finansdepartementet med
              att se över just de reglerna.
            </seg>
            <seg n="3d1ce634">
              Till sist, herr talman, vill jag ta upp synpunkten om att investeringar
              i energisparåtgärder och andra miljöinvesteringar inte ska få
              genomslag på villans taxeringsvärde. Reservanterna menar att det
              ger felaktiga signaler om sådana investeringar medför ökade kostnader
              i form av högre fastighetsskatt när vi samtidigt vill stimulera
              människor till att spara energi och miljö. Jag har ingen svårighet
              med att känna sympati för ett sådant förslag, men så länge vi
              har ett system med uttag av fastighetsskatt som baseras på ett
              hus marknadsvärde ser jag ingen möjlighet att gå reservanterna
              till mötes. Det skulle dessutom innebära väldigt svåra gränsdragningsproblem.
            </seg>
          </u>
          <note n="eb9a5571">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="8a6117e4">
            Anf. 142 ULF SJÖSTEN (m) replik:
          </note>
          <u who="Q6179028" xml:id="i-a744825ea99c53e3-0" n="acf590c5">
            <seg n="77ae8a2b">
              Herr talman! Jag har ställt frågan om förmögenhetsskatten tidigare
              till representanter för Socialdemokraterna, Vänsterpartiet och
              Miljöpartiet. Jag uppskattar Lennart Axelssons ansats att svara
              på frågan. Men det förefaller som om den är svår eftersom svaret
              är ganska innehållslöst.
            </seg>
            <seg n="16ff8da0">
              Lennart Axelsson säger att förmögenhetsskatten har en god effekt.
              Det måste man ju medge att den har när den hindrar tillväxt och
              jobb i Sverige, hindrar investeringar i Sverige, driver kapital
              ur landet och släpper de få men låter de många straffas. Effekt
              har den. Den har en enorm effekt, men knappast god, Lennart Axelsson.
            </seg>
            <seg n="936812ee">
              Vad har förmögenhetsskatten för existensberättigande med dessa
              allvarliga effekter?
            </seg>
          </u>
          <note type="speaker" n="99208233">
            Anf. 143 LENNART AXELSSON (s) replik:
          </note>
          <u who="Q5563036" xml:id="i-c653c63ea374831b-1" n="56333491">
            <seg n="755d6aa6">
              Herr talman! Vi har, som framgått tidigare i dag, en lite annan
              syn på vad det är som är viktigt för tillväxten. Vi menar att
              det är betydligt viktigare att man har en god utbildning på människorna
              i landet, både ungdomar och vuxna, och att vi ser till att företagen
              har folk som kan köpa deras produkter. Vi tror inte att sänkningar
              av förmögenhetsskatten skulle ha någon större påverkan på tillväxten.
            </seg>
            <seg n="0e584518">
              Jag skulle vilja ställa en fråga om Moderaternas skattepolitik.
              Vi har fått lite olika bud i dag. Det är bra om vi kan reda ut
              det.
            </seg>
            <seg n="e170a444">
              Stefan Hagfeldt har sagt att värnskatten ska bort men att man
              inte ska röra den statliga skatten. Det går inte riktigt ihop,
              men Ulf Sjösten kanske kan reda ut den delen.
            </seg>
            <seg n="6558db82">
              Lennart Hedquist har i och för sig sagt att man ska sköta avvecklingen
              av fastighetsskatten i en annan takt än vad man har sagt tidigare.
              Man kan fundera lite på om er ändrade inställning till beskattning
              också rör förmögenhets- och fastighetsskatten. Det kanske Ulf
              Sjösten kan hjälpa till med.
            </seg>
          </u>
          <note type="speaker" n="58916c1a">
            Anf. 144 ULF SJÖSTEN (m) replik:
          </note>
          <u who="Q6179028" xml:id="i-a744825ea99c53e3-1" n="acf590c5">
            <seg n="8e80773c">
              Herr talman! Jag har tidigare beskrivit Moderaternas inställning
              till avvecklingen av fastighetsskatt och förmögenhetsskatt. Jag
              har också beskrivit de negativa effekter som just förmögenhetsskatten
              har för Sverige. Mängder av kapital, kanske upp mot 1 000 miljarder
              kronor, finns i andra länder än Sverige. Det är pengar som skulle
              kunna finnas här i Sverige.
            </seg>
            <seg n="ac7f783c">
              Jag undrar, Lennart Axelsson, hur detta kan vara ett positivt
              element när det gäller den generella välfärden i Sverige. Hur
              kan ni socialdemokrater försvara en skatt som uppenbarligen driver
              kapital och företag ur landet?
            </seg>
          </u>
          <note type="speaker" n="325b62fb">
            Anf. 145 LENNART AXELSSON (s) replik:
          </note>
          <u who="Q5563036" xml:id="i-6ba30827565ca790-0" n="56333491">
            <seg n="94f58500">
              Herr talman! Vi tror som sagt inte riktigt på den här tesen som
              kablas ut om att detta driver kapital ur landet. Vi menar att
              det finns ett antal människor som väljer att vara och verka i
              Sverige och som inte alls upplever det på det sätt som ni beskriver.
            </seg>
            <seg n="a745a5e2">
              Svenskt Näringsliv har drivit en hård kampanj eftersom man menar
              att detta ska få precis de effekter som Ulf Sjösten beskriver.
              Vi har dock en helt annan bild av Sverige och de behov som finns
              för att vi ska få en ökad tillväxt i landet.
            </seg>
          </u>
          <note n="314a1f36" type="speaker">
            Anf. 146 GUNNAR ANDRÉN (fp) replik:
          </note>
          <u who="Q5556677" xml:id="i-4b79feb07d60834c-0" n="56333491">
            <seg n="1a887e1e">
              Herr talman! Jag har ganska gott hopp om att den socialdemokratiska
              skattepolitiken ska genomgå ganska stora förändringar. Ta till
              exempel förmögenhetsskatten, vilken ni försvarar ganska intensivt
              som den ser ut just nu. Tar bort förmögenhetsskatten och ta hem
              förmögenheterna! Då får ni ju dem att beskatta här hemma. Enligt
              Riksskatteverket har det flyttats 500 miljarder kronor utomlands
              som svenskar som bor kvar i vårt land äger. Vad är anledningen?
              Jag tror tyvärr inte att man får hem alltihop, men det är klart
              att det är en viktig del, herr Axelsson, att vi har en sådan förmögenhetsbeskattning
              som vi har.
            </seg>
            <seg n="769be6c4">
              Det mest bekymmersamma med hela förmögenhetsskatten jag tror
              att till och med Per Rosengren och jag kan vara ense om det är
              att när tillverkande industrier flyttar ut kommer de inte tillbaka.
              Det ska bli intressant att höra om det sedan.
            </seg>
            <seg n="9a12dcfa">
              Låt mig också säga några andra saker. Jag skulle gärna beskriva
              vår skattepolitik själv. När herr Axelsson säger att vi vill ha
              bort nästan alla skatter är det faktiskt inte sant. Jag betackar
              mig för den typen av påståenden. Däremot vill vi, precis som Socialdemokraterna
              ofta vill vi har ju varit med om stor skattereform sänka skatterna
              strategiskt så att de ger bäst verkan här i Sverige. Men jag betackar
              mig för sådant.
            </seg>
            <seg n="47a21af3">
              Precis som togs upp i en annan diskussion här tvingas ju ni också
              ibland göra vissa besparingar för att sänka en del skatter. Alla
              skatter är inte givna, och alla utgifter är inte givna. Därför
              tycker jag att den beräkning ni har inte är riktig.
            </seg>
            <seg n="5b8358ea">
              Men min fråga kvarstår fortfarande. Var och en efter förmåga
              inte är det väl så att förmögenhetsskatten är var och en efter
              förmåga just nu?
            </seg>
          </u>
          <note type="speaker" n="ed3adef0">
            Anf. 147 LENNART AXELSSON (s) replik:
          </note>
          <u who="Q5563036" xml:id="i-6ba30827565ca790-1" n="56333491">
            <seg n="7f1fbe06">
              Herr talman! Det beror lite grann hur man ser på det. Jag hittade
              nyligen en artikel i Dagens Nyheter, efter det att de här förslagen
              från kommittén kommit ut, där en far och en son, båda vuxna, uttalar
              sig om detta med fastighetsskatt och förmögenhetsskatt.
            </seg>
            <seg n="30ade8fa">
              Den äldre säger så här: Jag har nog bara betalat en tredjedel
              av värdet på mitt hus själv. Resten har byggts upp med hjälp av
              inflationen och de höga skatteavdragen som fanns tidigare.
            </seg>
            <seg n="8bcefb36">
              Därför har han svårt att förstå varför han eller andra ska klaga
              på fastighets- och förmögenhetsskatterna, står det vidare.
            </seg>
            <seg n="73d30731">
              Han ser alltså värdet i sin fastighet och den värdestegring som
              har skett som en tillgång som han ändå rår över. Jag håller med
              om det som Gunnar Andrén ofta brukar påtala, att man inte har
              pengarna i handen, men det finns ändå ett värde här som gör att
              man har en valfrihet.
            </seg>
            <seg n="9937cb96">
              Mannen i artikeln talar om att han kanske, när han uppnår pensionsåldern
              och inkomsterna minskar, får sälja sitt hus och sätta sig i en
              lägenhet med pengar på banken. Den delen kommer inte fram så ofta.
              Man beskriver detta som ett bekymmer, men det är inte enbart så.
              För de allra flesta är det faktiskt en fördel om saker och ting
              som man äger stiger i värde.
            </seg>
          </u>
          <note n="600552b9" type="speaker">
            Anf. 148 GUNNAR ANDRÉN (fp) replik:
          </note>
          <u who="Q5556677" xml:id="i-4b79feb07d60834c-1" n="56333491">
            <seg n="c3f3d38c">
              Herr talman! På så sätt har svenska folket blivit ungefär 2 miljarder
              rikare varje år. Det är ungefär så mycket som fastighetsskatterna
              stiger per år. Så mycket mer betalar vi i skatt. Jag tycker naturligtvis
              att det är jättebra att staten får in detta, men tyvärr är det
              inte de allra rikaste som betalar de här 2 miljarderna extra varje
              år. Det är väldigt slumpartat.
            </seg>
            <seg n="4b624538">
              Sedan säger Lennart Axelsson något som jag väldigt mycket instämmer
              i. Jag tycker också att vi ska ha en sådan kapitalbeskattning
              att man betalar när man väl säljer huset. Om herr Axelsson hade
              läst våra motioner hade han sett att vi som en del i finansieringen
              av sänkta fastighetsskatter föreslår just det som herr Axelsson
              nu talar om, nämligen höjd vinstbeskattning. Det är väl inget
              konstigt med detta.
            </seg>
            <seg n="4733a546">
              Jag läser också Dagens Nyheter, och så sent som i dag läste jag
              ett helt annat förslag. Nu tycker nämligen herr Lövdén, vår bostadsminister,
              att det skulle vara bra om många fler ungdomar kunde köpa sina
              bostadsrätter och lägenheter. Detta säger han i dag. Han överväger
              till och med särskilda nya lån för detta. Det är väl jättebra,
              även om jag kanske inte tycker att modellen ska vara att staten
              går in och subventionerar detta. Det visar dock en sak, nämligen
              att det är för dyrt att bo för många människor. Fastighetsskatten
              bidrar till detta.
            </seg>
            <seg n="1982acdf">
              Jag måste avsluta med en annan sak, nämligen att läsa in det
              korrekta citatet som skatteutskottets ordförande var vänlig nog
              att komma bort till mig och presentera. I bostadsutskottets yttrande
              över fastighetsskatterna, 2003/04:BoU2y, står det på s. 43 så
              här, så att det blir exakt: Ur ett bostadspolitiskt perspektiv
              är det sålunda av stor vikt att beskattningen av boendet vägleds
              inte bara av fiskala överväganden utan också av bostadspolitiska
              hänsyn.
            </seg>
            <seg n="d0d00c70">
              Det är något att fundera över.
            </seg>
          </u>
          <note type="speaker" n="6454c978">
            Anf. 149 LENNART AXELSSON (s) replik:
          </note>
          <u who="Q5563036" xml:id="i-c653c63ea374831b-2" n="56333491">
            <seg n="f595110b">
              Herr talman! Jag håller helt och hållet med om att det är en
              viktig diskussion att tala om folks möjligheter att bo på ett
              vettigt sätt. Tyvärr blir det i skatteutskottet lite grann av
              en isolerad diskussion om beskattning, när man egentligen kanske
              borde diskutera helt andra saker. Man brukar säga att det finns
              ungefär fem miljoner hushåll i Sverige, och av dem bor ungefär
              två miljoner i villa. Det är alltså tre miljoner som bor i lägenheter,
              och det kanske är den delen vi borde diskutera. Den andel av deras
              lön som går till bostaden har faktiskt ökat mer än för dem som
              bor i villa, och det är också något som inte riktigt kommer fram
              i debatten alla gånger. Det är väl för att det inte riktigt är
              vårt bord. I så fall skulle vi säkert diskutera det också.
            </seg>
          </u>
          <note type="speaker" n="e1d3306a">
            Anf. 150 PER LANDGREN (kd) replik:
          </note>
          <u who="Q4355135" xml:id="i-0b974587401c456a-8" n="4217a3d4">
            <seg n="fec0e833">
              Herr talman! Lennart Axelsson sade att han också tycker att det
              är riktigt att när skatt ska betalas ska man ha pengarna i handen.
              När inkomstskatten betalas ska man rimligtvis ha fått en lön,
              och när en avkastningsskatt ska betalas ska man rimligtvis ha
              fått en avkastning. Men det är ju precis de här reglerna som inte
              följs.
            </seg>
            <seg n="01920c42">
              När det gäller fastighetsbeskattningen handlar det om en fiktiv
              intäkt. Det är jättefina teorier där man betraktar fastigheten
              som en kapitalinvestering. Man talar inte alls om boendet och
              fundamentala mänskliga behov, utan detta är en kapitalinvestering
              som ska kapitalbeskattas likformigt med andra kapitalplaceringar.
              Någon intäkt från den kapitalplaceringen har man inte. Den är
              fiktiv. Det är alltså en fiktiv intäkt, fiktiva pengar, som fångas
              upp i fastighetsbeskattningen. Man kan inte både säga att kontantmetoden
              eller likviditetsprincipen är bra och riktig som Lennart Axelsson
              faktiskt sade, herr talman och sedan försvara dessa skatter. Det
              handlar om logik och konsekvens i det här fallet.
            </seg>
            <seg n="4296c99e">
              Om enskilda ledamöter i utredningen, som undertecknad, klagar
              över att ingen har lyssnat på dem är det inte fullt så banalt
              och enkelt. Jag struntar i om någon lyssnar på mig, men här handlar
              det om experter, sakkunniga och borgerliga kolleger. En och annan
              gång kan också jag upprepa vad duktiga människor har sagt, till
              och med vad P.-O. Edin har sagt, oavsett min egen kompetens eller
              bristande kompetens. Om ingen lyssnar på det, ska man då sitta
              där som en statist? Jag kan tänka mig att det är precis vad ni
              vill.
            </seg>
          </u>
          <note type="speaker" n="722d7572">
            Anf. 151 LENNART AXELSSON (s) replik:
          </note>
          <u who="Q5563036" xml:id="i-c653c63ea374831b-3" n="56333491">
            <seg n="176ea9e6">
              Herr talman! Jag funderade länge på om jag skulle göra påhoppet
              eller vad det nu kan kallas för men kunde sedan inte låta bli
              att göra det. Men jag hade läst resumén av den pressträff som
              Per Landgren hade i går. Det där gjorde mig lite beklämd, så det
              var väl av den anledningen som jag tog med det. Det är dock inte
              det viktigaste att diskutera, utan det finns andra frågor som
              kanske är viktigare.
            </seg>
            <seg n="a8844f50">
              När det gäller fastighetsskatten som kapitalskatt sett måste
              man se till hela beskattningsbilden. Förra gången diskuterade
              vi detta. Gunnar Andrén och jag hade en diskussion. Han höll med
              om just den andra delen här ränteutgifterna och den avdragsrätten.
            </seg>
            <seg n="1d4e70bc">
              Om jag kommer ihåg rätt tyckte Gunnar Andrén då att det var fullt
              möjligt att ta bort även den delen. Nu vet jag att Kristdemokraternas
              förslag om fastighetsskatten skiljer sig väldigt mycket från alla
              andra förslag. Men det står ingenting om ränteutgifterna, såvitt
              jag förstår. Jag har inte läst det ordentligt men det kan Per
              Landgren säkert upplysa mig om.
            </seg>
            <seg n="a1b5b7ad">
              Hur kommer det sig att man från er sida inte har lyckats övertyga
              ens de borgerliga kamraterna om förträffligheten i ert förslag?
              Det borde ju vara en styrka om ni kunde presentera ett gemensamt
              förslag om hanteringen av fastighetsskatten.
            </seg>
          </u>
          <note type="speaker" n="c4d819d5">
            Anf. 152 PER LANDGREN (kd) replik:
          </note>
          <u who="Q4355135" xml:id="i-0b974587401c456a-9" n="4217a3d4">
            <seg n="dee7bfb9">
              Herr talman! Det är klart att det vore en styrka. Det finns borgerliga
              kamrater som håller med oss om det vi här säger, liksom det finns
              socialdemokrater som håller med oss. Oftast hittar man dem inom
              kommunsektorn, så leta där! Det är kanske där som insikten i det
              här fallet finns. Insikt har funnits även på departementsnivå.
              Jag tänker då på bland annat Jörgen Andersson.
            </seg>
            <seg n="fc56bd40">
              Lennart Axelsson säger att han blev beklämd när han läste artikeln.
              Men kan han inte ha någon förståelse för att upphovet till artikeln
              är att någon annan har varit beklämd av någonting annat som föregått
              Lennart Axelssons läsning av artikeln? Jag skulle vilja säga att
              precis så är fallet. Kanske kan det därmed finnas någon liten
              förståelse i sammanhanget.
            </seg>
            <seg n="10702965">
              Vad gäller likviditetsprincipen och kontantmetoden har jag ännu
              inte hört om någon typ av reformförslag. Du gillar principen men
              när skatter faktiskt bryter mot den hörs ingenting.
            </seg>
            <seg n="022aa034">
              Tidigare talade Lennart Axelsson om förmögenhetsskatten. Jag
              tror att du sade något om att den inte drabbar fattiga men det
              är vad den gör. Den drabbar faktiskt fattiga som råkar sitta med
              fastighetsinnehav. De kan ha ärvt fastigheten eller köpt den i
              en tid då den inte alls var värd lika mycket som nu. Således sitter
              de fast i likviditetsprincipen. Det är klart att de är rika i
              den meningen att de har en fastighet men skattevägen tvingas de
              bort. Säg som det är, nämligen att ni vill använda skatter till
              att få en rotation på bostadsmarknaden! Den rotationen ska tvingas
              fram. Det är precis vad det är fråga om.
            </seg>
            <seg n="5d8c28aa">
              Vi har inte sagt att vi vill ta bort ränteavdragen, och någon
              konstlad symmetri är vi inte nödvändigtvis anhängare av utan den
              typen av avdrag kan gynna mycken annan konsumtion som kan vara
              bra för mindre bemedlade.
            </seg>
          </u>
          <note type="speaker" n="3d9ca5fc">
            Anf. 153 LENNART AXELSSON (s) replik:
          </note>
          <u who="Q5563036" xml:id="i-c653c63ea374831b-4" n="56333491">
            <seg n="dadc593b">
              Herr talman! Det känns som att vi lite grann pratar förbi varandra.
            </seg>
            <seg n="bd287a9a">
              Per Landgren nämnde en annan sak i, tror jag, sitt anförande.
              Han sade att han tycker att Socialdemokraterna är bra på fördelning.
              Men vi socialdemokrater vill gärna också vara bra på omfördelning.
              Det är väl lite grann därför som vi vill försöka hitta en bra
              modell för förmögenhetsskatten. Om vi lyckas återstår att se.
            </seg>
            <seg n="0e9ed1e7">
              Vi behöver en breddad bas därom råder ingen tvekan som det är
              i dag. Men visst ligger det en hel del sanning i det som sägs
              om att förmögenhetsskatten inte slår fullt ut mot dem som är allra
              rikast. Även om de betalar ett antal hundra miljoner i skatt är
              det ju en del av deras förmögenheter som inte beskattas. Vi får
              väl se vad resultatet blir av den utredning som du har bidragit
              till. Förmodligen hamnar det hela hos oss som proposition eller
              så.
            </seg>
          </u>
          <note type="speaker" n="f09363a8">
            Anf. 154 BARBRO FELTZING (mp) replik:
          </note>
          <u who="Q4859748" xml:id="i-de11ef4655885a7f-4" n="b5806745">
            <seg n="90323464">
              Herr talman! Det är synd att Lennart Axelsson inte kan tänka
              sig att stödja min reservation om en ny fastighetssyn, grundad
              på bland annat fastighetens inköpspris. Jag tror att det vore
              mycket bra, även om Fastighetsbeskattningskommittén har kommit
              med andra förslag om schablonintäkter och sådant i stället. Detta
              tycker jag att man kunde försöka låta utreda.
            </seg>
            <seg n="eb30817b">
              Jag är glad över att Lennart Axelsson nämner detta med boplikt.
              Vi i Miljöpartiet har länge talat om bo- och brukarplikt, något
              som skulle kunna göra att folk kunde bo kvar i sina hus, så det
              vore mycket bra.
            </seg>
            <seg n="0a28865c">
              Anledningen till att jag begärde replik var också att jag ville
              yrka bifall till reservation 5 i betänkandet, vilket jag tidigare
              glömde. Vidare kommer vi i Miljöpartiet att stödja reservation
              9 i betänkandet.
            </seg>
          </u>
          <note type="speaker" n="9f059ecd">
            Anf. 155 LENNART AXELSSON (s) replik:
          </note>
          <u who="Q5563036" xml:id="i-c653c63ea374831b-5" n="56333491">
            <seg n="14c2378a">
              Herr talman! Om jag inte tar helt fel är den modell som Barbro
              Feltzing föreslår det som brukar kallas för Kalifornienmodellen.
              Jag kan tycka att det är en bra och sympatisk modell eftersom
              förutsägbarheten slås fast på ett helt annat sätt än som är fallet
              med vår nuvarande modell. Men problemet är att nämnda modell förmodligen
              skulle ha inlåsningseffekter man skulle tvingas ta ut en reavinstskatt
              som vida överstiger det som till exempel Kristdemokraterna föreslår,
              alltså en 30-procentig nivå.
            </seg>
            <seg n="e42bad44">
              Man brukar säga att för att få ut samma summa pengar med den
              modellen skulle vartenda öre behöva tas in när det gäller den
              värdestegring som varit på husen. Jag tror inte att man skulle
              få någon acceptans för ett sådant system. Förmodligen skulle man
              få lov att finansiera det på ett annat sätt än inom systemet.
            </seg>
          </u>
          <note type="speaker" n="21f81ace">
            Anf. 156 BARBRO FELTZING (mp) replik:
          </note>
          <u who="Q4859748" xml:id="i-de11ef4655885a7f-5" n="b5806745">
            <seg n="883211a0">
              Herr talman! Ja, det är riktigt. I Kalifornien uppstod en skatterevolt
              på 1970-talet då det var som värst där och huspriserna bara rusade
              i höjden och man fick betala väldigt mycket i skatt. I Kalifornien
              anses detta vara en väldigt viktig skattebas. Man har inte höjt
              reavinstskatten i det här avseendet, åtminstone såvitt jag har
              erfarit.
            </seg>
            <seg n="a8dc77f8">
              Som jag sade tidigare ökar förutsägbarheten och tydligheten,
              inte bara för barnfamiljer och pensionärer utan för alla som köper
              ett eget hem. Man vet och kan planera för 20 år framåt vad man
              ska ha. Såvitt jag erfarit verkar detta vara bra, alltså att man
              vet vad man i framtiden ska ha och att man inte behöver vara rädd
              för att taxeringsvärdet helt plötsligt stiger snabbt.
            </seg>
          </u>
          <note type="speaker" n="56c166fb">
            Anf. 157 LENNART AXELSSON (s) replik:
          </note>
          <u who="Q5563036" xml:id="i-c653c63ea374831b-6" n="56333491">
            <seg n="d8a5f25e">
              Herr talman! När det gäller reavinstbeskattningen var det bara
              en beskrivning av vilka effekter man sett av ett genomförande
              i Sverige, samtidigt som vi behåller samma intäkter som vi har
              i dag. Hur man har gjort i Kalifornien känner jag tyvärr inte
              till.
            </seg>
          </u>
          <note type="speaker" n="79cc3424">
            Anf. 158 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-9" n="bc0aa61d">
            <seg n="0df3ac96">
              Herr talman! Lennart Axelsson lyfte i sitt anförande fram vad
              som egentligen är en parallell till mina farhågor vad gäller de
              händelser man kan se kring detta med att det skulle bildas en
              fastighetsbubbla just nu i fråga om bostadsrätter alltså att kapital
              som i dag finns på O-listan och som kommer att bli förmögenhetsbeskattat
              i stället skjuts över och placeras i bostadsrätter.
            </seg>
            <seg n="a5637f68">
              Det innebär att kapital försvinner som i dag finns på O-listan
              och som går till små och växande företag som riskkapital. I stället
              för att svara på den frågan resonerar Lennart Axelsson om risken
              för att det bildas en fastighetsbubbla om fastighetsskatten tas
              bort. Men vi har inte föreslagit att fastighetsskatten ska tas
              bort, utan vi har föreslagit att man ska minska den löpande fastighetsskatten.
              Det har ju en prishöjande effekt.
            </seg>
            <seg n="172931c3">
              Samtidigt har vi sagt att vi ska höja skatten vid köp- och säljtillfällen.
              Det har en dämpande effekt.
            </seg>
            <seg n="09e2a349">
              Jag tror sammantaget att de här sakerna tar ut varandra. Då har
              du i stället ett skattesystem där du har en lägre löpande fastighetsbeskattning
              och en högre beskattning då du har pengar i handen. Vad är det
              för fel med det? Jag tycker att det skulle vara en bra inriktning.
            </seg>
            <seg n="9f9670e2">
              Min fråga är egentligen: Vad sade du till den från Nora som ringde?
              Han skulle få höjd inkomstskatt för att finansiera den förmögenhetsskattesänkning
              som finns i Egendomsskattekommitténs förslag. Det är en realitet.
              Vad sade du till honom?
            </seg>
          </u>
          <note type="speaker" n="5a491277">
            Anf. 159 LENNART AXELSSON (s) replik:
          </note>
          <u who="Q5563036" xml:id="i-c653c63ea374831b-7" n="56333491">
            <seg n="4374dd81">
              Herr talman! Jag kan börja med den senaste frågan. Jag sade att
              det är en utredning som har lagt fram det förslaget. Hur det kommer
              att se ut i slutändan kan jag inte sia om. Ungefär så sade jag.
              Vi använde lite fler ord, men andemeningen var den.
            </seg>
            <seg n="1bdbeadd">
              Jag undvek att diskutera O-listan och hur det eventuellt ska
              kunna se ut. Det får vi förmodligen en möjlighet att diskutera
              senare, om nu det förslaget kommer så långt. Det vet vi inte i
              dag. Att man skulle spekulera om effekterna av någonting som man
              inte vet kommer att föreslås verkar lite långsökt. Däremot tycker
              jag att den fråga han ställde var relevant. Den handlade mera
              om det ärende som vi har i dag. Vad händer om man tar bort fastighetsskatten?
              Kommer det inte att bli så att kapital som i dag kanske används
              till annat kommer att flyttas över till fastighetssidan, eftersom
              det blir förmånligare?
            </seg>
            <seg n="2d05f5fe">
              Jag är mycket medveten om att det i Centerpartiets förslag inte
              ingår att ta bort fastighetsskatten. Det är sänkningen till 75
              % 2006 som är det reella förslaget till sänkning och att effekterna
              av en annan taxeringsmodell förmodligen också sänker kostnaderna.
            </seg>
          </u>
          <note type="speaker" n="65029978">
            Anf. 160 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-10" n="bc0aa61d">
            <seg n="1acf162e">
              Herr talman! Vi kan undvika att här i kammaren spekulera om effekter
              av eventuella förslag som kanske inte når kammaren. Problemet
              är att redan när de här förslagen i utredningen blir kända får
              det effekter för hur kapital placeras på marknaden. Det är en
              realitet som vi inte kan blunda för. Vi kan välja att inte diskutera
              det här. Jag tycker att vi ska diskutera det här; jag tycker att
              det ingår i riksdagsmannauppdraget.
            </seg>
            <seg n="2a02cef2">
              Min fråga var egentligen: Vad är det för fel med att sänka den
              löpande fastighetsskatten och i stället höja skatten vid köp-
              och säljtillfälle? Det andra som jag skulle vilja föra in: Har
              Lennart Axelsson något principiellt mot att avskaffa förmögenhetsskatten
              om man skulle kunna finansiera det så att de två högsta decilerna
              betalar den och står för finansieringen?
            </seg>
            <seg n="d8444d79">
              I Finland har man valt att lösa det via avdragsrätt för det privata
              pensionssparandet. I Sverige är det i dag mycket mer värt för
              den som betalar en hög statsskatt än för den som bara betalar
              kommunalskatt. Man har inte en sådan avdragsrätt i Finland, utan
              man har en skatterabatt, värd lika för alla. Precis ett sådant
              förslag har Centerpartiet lagt, och det skulle få precis den effekten.
              Vi skulle kunna använda det för att finansiera en borttagning
              av förmögenhetsskatten. Är det något som du skulle kunna ställa
              upp på?
            </seg>
          </u>
          <note type="speaker" n="c77d1c27">
            Anf. 161 LENNART AXELSSON (s) replik:
          </note>
          <u who="Q5563036" xml:id="i-c653c63ea374831b-8" n="56333491">
            <seg n="19c15f96">
              Herr talman! Jag börjar med frågan om O-listan. Jag vill hålla
              fast vid att ju mer man diskuterar det, desto troligare är det
              att folk uppfattar det som en realitet. Det är bättre att det
              får vara ett förslag från utredningen, som det just nu är, och
              ingenting som vi lyfter upp här.
            </seg>
            <seg n="f570609d">
              Roger var inne på finansieringen av förmögenhetsskattens eventuella
              borttagande. Ända sedan vi fick förslaget från Skattebasutredningen
              har det varit prioritet ett att försöka hitta en breddning av
              skatten så att den träffar alla förmögenheter. Går det inte kanske
              man får lov att fundera på att ta bort den. Men i så fall ska
              det betalas av de grupper som gynnas av att man tar bort den så
              att vi inte får en snedfördelning av den. Det är därför vi har
              en förmögenhetsskatt. Vi vill ha en utjämning av förmögenheter
              bland befolkningen. Vi tycker inte att det är bra med för stora
              klyftor.
            </seg>
            <seg n="273ec507">
              Jag skulle vilja skicka med till nästa gång vi träffas: Skulle
              ni inte kunna komma överens om ett förslag till fastighetsskatt,
              borttagande eller vad ni nu kommer fram till, gemensamt? Det vore
              ganska intressant att diskutera ett sådant förslag. Jag ser det
              som väldigt svårt, i alla med tanke på de förslag som ni har i
              dag. Inför kommande val är det väldigt viktigt att vi kan få ett
              alternativ i denna, som många tycker, väldigt viktiga fråga.
            </seg>
          </u>
          <note type="speaker" n="7152f0a0">
            Anf. 162 PER ROSENGREN (v):
          </note>
          <u who="Q6079824" xml:id="i-e845a6728207d80f-16" n="29b447d9">
            <seg n="55c7d9ae">
              Herr talman! Det är en ny runda med fastighetsskatt och förmögenhetsskatt.
              Fastighetsskatten debatterar vi väldigt ofta i kammaren, som någon
              sade. Fastighetsskatt är någonting som tas ut i stort sett i alla
              länder. Alla experter och alla som sysslar med skatt anser faktiskt
              att det är en väldigt bra skattebas. Det finns partier här i kammaren
              som vill ta bort fastighetsskatten totalt. Det kan man väl syssla
              med. Om man sedan kan finansiera det också är en annan sak. Det
              lyckas inte något av de här partierna, som säger sig vilja ta
              bort den, att göra de facto.
            </seg>
            <seg n="06cf9b4a">
              När man hör debatten får man uppfattningen att Sverige skulle
              vara unikt som tar ut en fastighetsskatt. Så är inte fallet. Fastighetsskatt
              tas ut i stort sett överallt, på olika sätt. Sverige är inte det
              land som tar ut mest i fastighetsskatt. Sverige har till och med
              fått kritik av OECD för att fastighetsskattens andel av de totala
              skatterna är alldeles för liten. Jag står inte här och rekommenderar
              en kraftig höjning. Jag rekommenderar att vi ska följa OECD:s
              riktlinjer och deras önskemål när det gäller det svenska skattesystemet.
              Jag tycker nog att 2025 miljarder i uttag av fastighetsskatt är
              en ganska rimlig och lämplig nivå.
            </seg>
            <seg n="76a6976f">
              Som jag har sagt här tidigare ska vi se till att ta bort de avarter
              som finns, det vill säga där den slår väldigt hårt. Vi har börjat.
              Bara införandet av begränsningsregeln för fastighetsskatt innebar
              oerhört mycket. Jag vet vad Centerpartiet sade när vi införde
              den. Det var det sämsta man kunde göra. Det var rent skräp och
              en massa annat. Det var ungefär som nu vi ändrar taxeringsförfarandet.
              Men taxeringsförfarandet i Skaraborgs län, i Värmlands län skulle
              i stort sett inte innebära någonting för taxeringsvärdena. Ute
              på vissa öar i Göteborg, där Centern har en som jobbar med de
              här frågorna, har man kunnat påvisa att det har vissa knepiga
              effekter. Men runtom i landet skulle det inte innebära ett dugg.
              Det är en ren ballong som Centerpartiet skickar upp. Gå tillbaka
              och kolla vad ni sade om begränsningsregeln.
            </seg>
            <seg n="00403724">
              Nu har vi infört en begränsningsregel också för förmögenhetsskatten,
              vilket lindrar för de fastighetsägare som har det tufft. Vi har
              jobbat ganska hårt för att få med förmögenhetsskatten. Om sedan
              Egendomsskattekommitténs förslag om att bara ta halva taxeringsvärdet
              vid förmögenhetsberäkningen går igenom och blir verklighet, då
              har vi undanröjt en stor del av de problem som finns med fastighetsskatten
              kombinerad med förmögenhetsskatt.
            </seg>
            <seg n="38c406cf">
              En av ledamöterna i Egendomsskattekommittén, som hade pressträff
              i går, har gått ut och faktiskt ljugit rakt ut. Han säger att
              det var en överenskommelse, att man inte har fått utreda de här
              sakerna och att det var majoriteten som hade satt stopp för det.
            </seg>
            <seg n="04b79daa">
              Den ledamoten har fått det särskilda yttrande som jag har skrivit
              där jag inledningsvis uttrycker min besvikelse över att vi inte
              har borrat djupare i möjligheten att se på tomtvärdet och ställa
              krav på tomtmarken. Då har han gått ut och sagt att majoriteten
              har hindrat allting. Så är det alltså inte.
            </seg>
            <seg n="f31e3b19">
              Vi har försökt att driva att vår linje när det gäller fastighetsskatten
              skulle vinna gehör, men vi har inte kommit dithän. Per Landgren
              har kanske läst det särskilda yttrandet. Ändå sitter han på en
              presskonferens och ger direkt lögnaktig information. Det är tufft
              att säga detta, men det är ett faktum.
            </seg>
            <seg n="24e48c72">
              Visst är förmögenhetsskatten en väldigt knepig skatt. Det är
              omöjligt att hitta en rak skatt som är lika för alla. Jag har
              i olika sammanhang sagt att jag välkomnar förslag som gör att
              vi kan få en ännu bättre förmögenhetsskatt, och för att uttrycka
              det ännu tydligare: en bra förmögenhetsskatt.
            </seg>
            <seg n="6aab004f">
              Jag är tacksam över att ha fått igenom vissa förslag i Egendomsskattekommittén
              som jag tror att det finns ganska stor enighet om. Det gäller
              borttagandet av sambeskattningen och halveringen av taxeringsvärdet
              vid förmögenhetsberäkning. Detta är oerhört viktigt, och det är
              frågor som Vänsterpartiet har drivit och fått igenom.
            </seg>
            <seg n="e8fba8dc">
              Sedan kan man naturligtvis diskutera finansieringsfrågor. En
              utredning har alltid skyldighet att leverera förslag till en finansiering.
              De borgerliga har dock avsagt sig all beröring med förslagen.
              De säger att de vill ta bort förmögenhetsskatten. Men i utredningen
              redovisar de ingen som helst finansiering det är värt att notera.
              De säger att de inte behöver göra det eftersom de betraktar detta
              som en budgetfråga. Tjolahopp!
            </seg>
            <seg n="2eb171f8">
              Vidare säger man att de rikaste betalar ingen förmögenhetsskatt.
              Då kan jag avliva den myten. Stefan Persson betalar 16 miljoner
              i förmögenhetsskatt. Fredrik Lundberg betalar 22 miljoner. Men
              de betalar inte förmögenhetsskatt på aktier där de är huvudägare,
              det är helt riktigt.
            </seg>
            <seg n="141393ef">
              Att ha ett huvudägarbegrepp är ett nödvändigt avsteg. Vi har
              varit och är fortfarande motståndare till att man inte ska betala
              någon skatt alls på sådana aktier. Det borde finnas möjlighet
              att inlemma dem i ett system genom att procentuellt i förhållande
              till röstvärdet kräva att man betalar något.
            </seg>
            <seg n="95d0b526">
              Det sägs att förmögenhetsskatten skulle driva företag ut ur landet.
              Nej, jag tror inte det. När vi behandlade det förra betänkande
              sade man indirekt att Electrolux flyttar från Sverige på grund
              av skatterna. Men man flyttar ju inte sin Västerviksfabrik till
              Ungern på grund av de svenska skatterna, utan det beror på helt
              andra saker, det tror jag att vi kan vara eniga om.
            </seg>
            <seg n="d804a44f">
              Det är intressant när Per Landgren lyfter fram P.-O. Edin och
              säger att han tycker att det är en dum skatt. Ändamålet helgar
              kanske medlen, men P.-O. Edin avfärdar ju BEK-modellen. Han vill
              ha en betydligt högre fastighetsskatt än i dag. Det går inte att
              plocka ut enskilda uttalanden och säga att P.-O. Edin är jättebra
              för att han säger att förmögenhetsskatten är en dum skatt. Man
              kan inte bara plocka ut det som stämmer med den egna uppfattningen.
              Det tycker jag är lite knepigt. Man kan tycka att P.-O. Edin är
              bra och att man litar på honom i alla väder. Men det stämmer ju
              inte med andra synpunkter som han har på fastighetsskatten.
            </seg>
            <seg n="04469d5e">
              Det har sagts att inkomstskatterna skulle höjas drastiskt och
              att det skulle drabba medelinkomsttagare. Jag har räknat ut att
              det rör sig om knappt 20 kr i månaden för dem som tjänar mellan
              271 000 kr och 280 000 kr om året. Därefter uppgår det till max
              500 kr per år.
            </seg>
            <seg n="e68044df">
              Ska man genomföra förändringar genom att sänka skatterna på ett
              område och höja dem på ett annat kan man ju inte göra någonting
              av det hela. Då kan man bara luta sig tillbaka och säga: Nej,
              vi gör ingenting någonstans. De borgerliga säger: Vi tar och sänker
              förmögenhetsskatten, tar bort fastighetsskatten och sedan får
              vi i stället köra med underskott i statens budget.
            </seg>
            <seg n="8283e228">
              Vad jag också är kritisk mot när det gäller utredningen är att
              vi inte har fullföljt diskussionen om hyresrätter och bostadsrätter,
              att vi inte har gått vidare med det som en annan kommitté har
              sagt att vi ska göra. Det finns en hel del som man skulle ha kunnat
              göra, men som inte har skett.
            </seg>
            <seg n="e9df0c1b">
              Min talartid börjar ta slut, men jag måste ändå kommentera Kalifornienmodellen.
              Nu är Barbro tyvärr inte kvar här i kammaren, men är det en fråga
              som är utredd och körd i botten är det den. Om Barbro och de som
              förespråkar Kalifornienmodellen lyssnar på mig vill jag säga till
              er: Läs Fastighetsbeskattningskommitténs betänkande! Där finns
              det en lång, mycket djupgående analys av denna. När jag kom till
              den kommittén jag var nämligen med där också förespråkade jag
              Kalifornienmodellen. Men efter att ha varit med i den utredningen
              inser jag att detta inte är någon framkomlig väg.
            </seg>
            <seg n="5657eb8d">
              Till er som eventuellt fortfarande förespråkar Kalifornienmodellen
              kan jag säga att Miljöpartiets dåvarande representant i Fastighetsbeskattningskommittén
              kom fram till samma uppfattning som jag. Birger Schlaug har inte
              heller drivit den frågan i Egendomsskattekommittén. Kalifornienmodellen
              är dödförklarad av samtliga partier.
            </seg>
            <seg n="bad03ad5">
              En sak som är väldigt intressant är att Centern säger att avdragsrätten
              för privata pensionsförsäkringar bör förändras. Men kära Roger
              Tiefensee, läs Finansdepartementets analys över skatteavvikelser!
              Det finns inte någon skatteavvikelse i det sammanhanget. I fråga
              om det avdraget betalar man motsvarande i skatt när man sedan
              får ut pensionen. Vi har kommit dithän att de som får ut sina
              pensioner betalar med samma marginal. Enligt Finansdepartementets
              analyser blir det ingen skatteavvikelse där.
            </seg>
            <seg n="883ef705">
              Om man ska förändra avdragsrätten måste man också förändra beskattningen
              när pensionen tas ut. Det blir alltså plus minus noll. Det finns
              inte en enda krona att hämta där för att finansiera någonting.
              Det finns de som har varit inne på det. Bland annat har Egendomsskattekommittén
              haft den frågan uppe. Men vi har kommit fram till att det är ett
              nollsummespel. Det finns inga pengar att hämta.
            </seg>
            <seg n="8dbd6ed8">
              Man betalar alltså skatt när man får ut pensionen med samma marginal
              som när man gör avdrag. Det är det som är det intressanta. Så
              var det inte förr när pensionerna var betydligt lägre. Men de
              som har ganska höga inkomster och betalar statlig skatt när de
              utnyttjar avdraget betalar också statlig skatt när de senare får
              ut pensionen. Det där är alltså ett blindspår.
            </seg>
            <seg n="e747f0a7">
              Fastighetsskatten är inte något problem. Det enda som händer
              om man säker fastighetsskattesatsen från 1,0 till 0,8 är att man
              dränerar statskassan på pengar. Fastighetsskatten är alltså inte
              något generellt problem. Som jag har sagt tidigare är den ett
              problem i de överhettade områdena, i vissa kustnära områden och
              på andra ställen. Tror ni att en sänkning av fastighetsskatten
              skulle lösa skärgårdsproblematiken? Det är i så fall minst sagt
              naivt.
            </seg>
            <seg n="9f4705ae">
              Som Lennart Axelsson sade löser vi inte skärgårdsproblematiken
              med hjälp av skatter. Sänk skatten och priserna kommer att gå
              upp! Utredning efter utredning, forskare efter forskare pekar
              på att kapitaliseringseffekten är 100 %. Det är när priset går
              upp i motsvarande mån som man sänker fastighetsskatten. Det finns
              inte en forskare eller en utredare som har någon annan uppfattning,
              och det måste man ha med i bagaget.
            </seg>
            <seg n="4b649c57">
              När det gäller att miljöförbättrande åtgärder inte ska påverka
              har man gjort sådana beräkningar. Beroende på vad det rör sig
              om för åtgärder värmepumpar och så vidare handlar det om 800 kr
              om året. Ska man gynna energibesparing är det riktade åtgärder
              i form av bidrag och annat som är det enda som hjälper. Att tro
              att fastighetsskatten har någon som helst betydelse i det här
              fallet är lite naivt. Man borde ha läst in detta, för det finns
              alltså en PM på Finansdepartementet som klart redovisar detta.
            </seg>
            <seg n="6681aade">
              Slutligen ränteavdragen. Jag var också besviken på att vi i kommittén
              inte kom fram till att fastighetsskatten skulle tas upp som en
              ren kapitalinkomst, det vill säga som förmånsbeskattning, under
              kapital, att man sedan fick dra av räntorna och ta upp mellanskillnaden
              för beskattning eller göra avdrag om räntorna skulle vara högre.
              Då skulle man åskådliggöra sambandet mellan intäkten, fastighetsskatten,
              och ränteavdraget. Det skulle vara pedagogiskt väldigt riktigt.
            </seg>
            <seg n="7c743959">
              Jag tycker att det är synd att ingen annan i kommittén än Vänsterpartiet,
              det vill säga jag, i slutet drev den här frågan. Jag var alltså
              tvingad att reservera mig för detta. Jag tycker att det skulle
              haft ett pedagogiskt värde, som naturligtvis hade varit oerhört
              viktigt, att visa detta samband mellan ränteavdraget och inkomsten.
              Det är inte så att detta är någon form av konstig symmetri, som
              Per Landgren säger, utan det är faktum. Det finns också en före
              detta skatteminister i den borgerliga regeringen som klart visat
              på detta samband, Bo Lundgren. Jag tror inte att man bara ska
              rycka på axlarna och ge allt det goda och sedan inte bry sig om
              det andra.
            </seg>
            <seg n="f0baad50">
              Vi måste vara mycket försiktiga med Sveriges ekonomi. Vi vet
              att vi är i ett känsligt läge. Det märkte vi inte minst när det
              slog till 1991, 1992, 1993 och 1994, som råkade sammanfalla med
              ett borgerligt regeringsinnehav, men det är en annan sak. Jag
              tror inte att det hade varit så mycket lättare för en annan majoritet,
              även om vissa av misstagen som gjordes då inte hade gjorts.
            </seg>
            <seg n="fdea9743">
              Jag nöjer mig med detta och yrkar bifall till förslaget till
              beslut i betänkandet.
            </seg>
          </u>
          <note type="speaker" n="d5b98945">
            Anf. 163 PER LANDGREN (kd) replik:
          </note>
          <u who="Q4355135" xml:id="i-0b974587401c456a-10" n="4217a3d4">
            <seg n="7eeb0873">
              Herr talman! Per Rosengren sade inledningsvis att fastighetsskatten
              tas ut på olika sätt i olika länder och att det har riktats kritik
              från OECD för att vi tar ut för lite fastighetsskatt. Ja, det
              är just det att den tas ut på olika sätt, och det är just sättet,
              konstruktionen, som har någon betydelse. Om vi då har en konstruktion
              i det här landet som tarvar en begränsningsregel, som tarvar en
              dämpningsregel, som kräver en massa sådant lappande och lagande,
              kan du väl inte säga att den konstruktion som vi har här är principiellt
              bra.
            </seg>
            <seg n="c17b0e49">
              Sedan tar Rosengren i så att han spricker. Han säger att jag
              ljuger, herr talman, och att det ges lögnaktig information. Och
              det säger han om en utredning som han kanske har suttit med i
              i tre månader ungefär. Kan det vara så, så nicka.
            </seg>
            <seg n="a2290cf6">
              Den överenskommelse som jag hänvisar till och det papper som
              jag också har hänvisat till, som tog mig på sängen och som jag
              reagerat mot, fick vi i handen den 1819 augusti. Då fanns inte
              Per Rosengren med i utredningen. Hur kan han stå och säga vad
              som är förankrat och inte förankrat?
            </seg>
            <seg n="243cf6fd">
              Jag kan tala om, även om det kanske verkar utlämnande, att jag
              i en taxibil på väg hem därifrån talade med en icke obekant företrädare
              till Per Rosengren och då frågade just om förankringen. Det är
              det som jag bygger informationen på. Jag har inte sagt att nivåerna
              var förankrade och att allting var förankrat. Vad jag har offentliggjort
              är det papper som jag hade i min hand, ingenting annat. Det var
              förankrat hos Vänsterpartiet.
            </seg>
            <seg n="f8b44b4e">
              Att sedan Per Rosengren kommer till utredningen och vill slå
              sig fri och säga att han inte vill vara bunden av någonting får
              vara hans ansvar. Men kom inte och tala om lögner och lögnaktig
              information. Jag är tacksam att det kommer med i protokollet.
              Jag tar det allvarligt. Rosengren kanske tar det med ett leende,
              men det är inte vackert att säga saker som du gjorde när det faktiskt
              inte är sant.
            </seg>
          </u>
          <note type="speaker" n="7e9d7d1b">
            Anf. 164 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-17" n="29b447d9">
            <seg n="a85f3819">
              Herr talman! Jag känner personen som Per Landgren refererar till
              väldigt väl, och hon förnekar det som Per Landgren står här och
              svamlar om.
            </seg>
            <seg n="c40552df">
              Det är bara att konstatera att mitt särskilda yttrande innebär
              en ganska stor kritik mot det sätt på vilket man kommit fram till
              detta. Per Landgren säger att det var förankrat att vi inte skulle
              borra vidare i frågan. Det är alltså en ren lögn det som jag läser
              i tidningen i dag. Kan inte Per Landgren stå för det som står
              i tidningen, eller om jag läste det på TT, så säg då att du är
              felciterad. Men jag är kritisk mot hur utredningen har bedrivits,
              att man till exempel inte har gått till botten med frågan om att
              sätta ett tak på markvärdet och på det sättet göra en förändring.
            </seg>
            <seg n="0401d5a9">
              Man kan naturligtvis diskutera olika modeller. Vi kan göra som
              i Schweiz och ta upp en förmån av boendet och lägga den på toppen
              av inkomsten, det vill säga ovanpå arbetsinkomsten. Så gör de
              där. Det har jag en viss förståelse för, och det är faktiskt en
              modell som vi förespråkar, för då får man en viss fastighetsskatt
              efter bärkraft. Ju bättre betalningsförmåga, desto bättre är det.
              Det är också en sak som vi inte har kunnat driva inom kommittén.
            </seg>
            <seg n="5b4b94b2">
              Jag har samma kritik som Per Landgren. När vi för en gångs skull
              trodde att vi skulle lösa fastighetsskatteproblemet definitivt
              genom en sådan här modell och slippa begränsningsregler och sådant,
              tycker jag att det är synd att den modellen inte är körd i botten
              som alternativ.
            </seg>
            <seg n="baeca784">
              Jag tycker att det är oerhört tråkigt att höra att vi skulle
              ha låst fast oss i något bevarande av denna modell, för så är
              inte fallet.
            </seg>
          </u>
          <note type="speaker" n="9ce6a92e">
            Anf. 165 PER LANDGREN (kd) replik:
          </note>
          <u who="Q4355135" xml:id="i-0b974587401c456a-11" n="4217a3d4">
            <seg n="2764b8ed">
              Herr talman! Om nu Per Rosengren detta skulle jag ha sagt i mitt
              förra inlägg kunde citera exakt vad det är som han anklagar mig
              för att ha ljugit om, alltså den exakta ordalydelsen, hade vi
              förmodligen kunnat avfärda anklagelsen här. Det jag säger och
              har sagt här, och som en Rosengren närstående person visserligen
              förnekar, är att det fanns en förankring bakom det informella
              papperet som innehöll ett antal räkneexempel. I augusti stod det
              sedan var utredningen skulle landa, trots att vi egentligen bara
              hade ägnat sommaren åt den våren togs ju upp av AGL, arvs- och
              gåvolagen och i den delen blev det inget betänkande. Vi hade ju
              inte tänkt på djupet i frågan om förmögenhets- och fastighetsskatten.
            </seg>
            <seg n="ab2e1219">
              I augusti dyker det sedan upp en lapp den var beställd säger
              någon som plötsligt våra betänkanden orienterar sig emot, alltså
              inte längre mot faktaunderlaget och de fina PM som vi har fått
              av ett utmärkt sekretariat. När jag då ställer frågan vilken status
              denna lapp har och så vidare får jag inget svar i plenum i vår
              lilla utredning. När jag tar upp den mer informellt med Per Rosengrens
              företrädare får jag bekräftat en förankring, men inte nivåer och
              exakta tal. Att sedan Rosengren har velat borra djupare i diverse
              andra förslag må så vara, men jag talar om detta papper och dessa
              räkneexempel som var något slags uppgörelse som PM:en under hösten
              plötsligt orienterade sig emot.
            </seg>
            <seg n="cca6f9a6">
              Jag vägrar att sitta med i sådana sammanhang där den politiska
              uppgörelsen träffas så tidigt att det inte spelar någon roll vad
              man säger om verkligheten och om faktaunderlaget. Så uppfattade
              jag det. Jag tror att det är andra skäl bakom att man inte vill
              avskaffa förmögenhetsskatten etcetera.
            </seg>
          </u>
          <note type="speaker" n="d667d9d2">
            Anf. 166 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-18" n="29b447d9">
            <seg n="96910193">
              Herr talman! Jag kan bara konstatera att Per Landgren har en
              uppfattning och att de andra i kommittén har en helt annan uppfattning,
              inklusive de borgerliga. Jag har pratat med dem också. De har
              inte alls samma uppfattning som Per Landgren utan blev också ganska
              tagna på sängen när det här presenterades i Göteborgs-Posten och
              så vidare.
            </seg>
            <seg n="c666b73b">
              Jag tror inte att Per Landgren riktigt inser hur mycket han har
              gjort bort sig i den här frågan inför sina riksdagskolleger och
              övriga kolleger i kommittén, för de yttranden över hur Per Landgren
              betett sig i denna kommitté är inga snälla uttalanden kan jag
              be att få tala om.
            </seg>
          </u>
          <note type="speaker" n="2ca83066">
            Anf. 167 ULF SJÖSTEN (m) replik:
          </note>
          <u who="Q6179028" xml:id="i-a744825ea99c53e3-2" n="acf590c5">
            <seg n="63388390">
              Herr talman! Jag lyssnade intresserat på Per Rosengren. Per säger
              att vi inte är unika vad gäller fastighetsskatten i Sverige. När
              det gäller förmögenhetsskatten är vi snart unika, Per Rosengren.
            </seg>
            <seg n="ba06687b">
              Jag har ställt den här frågan till den andra vänsterpartisten
              i skatteutskottet, Marie Engström, vid föregående debatt för en
              vecka sedan och jag ställer också frågan till dig nu och hoppas
              att jag får ett rationellt svar. Varför ska vi ha den här skatten
              kvar? Nu avser jag alltså förmögenhetsskatten, Per Rosengren.
              Det är en skatt som försvårar tillväxt och hindrar tillkomsten
              av nya jobb. Den försämrar investeringsmöjligheter och driver
              kapital från landet. Den är orättvis enligt många bedömare. Det
              är alltså inte bara Moderata samlingspartiet som lyfter fram de
              här negativa aspekterna på förmögenhetsskatten. Det är många som
              delar dessa uppfattningar. Varför ska vi ha en sådan skatt, Per
              Rosengren? Vem gagnar den till syvende och sist?
            </seg>
          </u>
          <note type="speaker" n="9b99eed7">
            Anf. 168 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-19" n="29b447d9">
            <seg n="d0439c15">
              Herr talman! Alla skatter är nödvändiga och alla skatter är bra.
              Ska man göra förändringar i dem ska man också vara med och finansiera
              detta. Jag noterar att Moderaterna inte ville vara med och finansiera
              ett borttagande av förmögenhetsskatten i kommitténs arbete. Man
              satt passivt och sade tydligt: Nej, vi känner ingen skyldighet
              att vara med och hitta en finansiering.
            </seg>
            <seg n="5a7df4de">
              Jag kan säga att två tredjedelar av förmögenhetsskatten betalas
              av den tionde decilen, de tio procenten med högst inkomst. Det
              visar att den har en ganska bra fördelningspolitisk profil.
            </seg>
            <seg n="f695b95d">
              Att förmögenhetsskatten skulle driva företag ut ur landet tror
              jag inte på. Visst har det försvunnit en del kapital. Danmark
              har tagit bort förmögenhetsskatten. Vad har hänt? Har det återvänt
              något kapital där? Nej, det har det inte gjort. Inte vad man kan
              notera. I Österrike och i Italien har det skett, men då tog man
              bort förmögenhetsskatten och kombinerade det med en amnesti, för
              det var förbjudet att ta ut pengar. Denna amnesti har medfört
              att det har kommit tillbaka pengar. Men titta på det danska exemplet!
              Det återkom inget noterbart kapital.
            </seg>
            <seg n="c2ca6bbe">
              Och så har vi det här med att det skulle bli ett minskat kapital
              i landet för företag. Så är det ju inte. Kapitalet söker sig dit
              där det förräntar sig bäst. För många är det faktiskt väldigt
              lönsamt att investera i företag i Sverige. Att det skulle råda
              kapitalbrist på grund av förmögenhetsskatten är alltså och det
              kan också Ulf Sjösten läsa i betänkandet en myt som härmed ska
              avlivas. Däremot kan det i utformningen av vissa finansieringsförslag,
              till exempel det här med beskattning av OTC-listan, naturligtvis
              finnas vissa problem som måste rättas till. Det får jag återkomma
              till.
            </seg>
          </u>
          <note type="speaker" n="8a4ec9b8">
            Anf. 169 ULF SJÖSTEN (m) replik:
          </note>
          <u who="Q6179028" xml:id="i-a744825ea99c53e3-3" n="acf590c5">
            <seg n="a7867c85">
              Herr talman! Det är bra, Per Rosengren. Jag är givetvis inte
              övertygad.
            </seg>
            <seg n="dbd7c1a4">
              Per Rosengren sade i sitt inledningsanförande att vi måste vara
              rädda om Sveriges ekonomi. Det är ett känsligt läge. Det kan jag
              hålla med om, att det är ett känsligt läge. Miljardbelopp i kapitalskatteinkomster
              försvinner från Sverige varje år, pengar som ni vänsterpartister
              och vi alla går miste om. På vilket sätt gagnar de förlupna miljarderna
              Sverige? Det är pengar som skulle kunna användas till i dag alltför
              ihåliga välfärdssystem.
            </seg>
            <seg n="5ea10e26">
              Per Rosengren sade här att en del kapital har flyktat. Ja, bedömningarna
              varierar ju mellan 250 miljarder och 1 000 miljarder. Det är en
              ganska substantiell del, Per Rosengren. Att det inte skulle ha
              någon betydelse vägrar jag att tro. Det här har givetvis en betydelse
              för investeringsförmåga och utveckling i Sverige. När vi nu behåller
              denna skatt cementerar vi ett system där kapital försvinner ut
              ur vårt land.
            </seg>
          </u>
          <note type="speaker" n="83637b68">
            Anf. 170 PER ROSENGREN (v) replik:
          </note>
          <u who="Q6079824" xml:id="i-7f46160a8644104f-0" n="29b447d9">
            <seg n="5e24f399">
              Herr talman! Jag försökte alldeles nyss förklara för Ulf Sjösten
              att investeringsförmågan inte påverkas ett dugg av detta. Där
              man får den högsta bruttoavkastningen, där investerar man. Det
              visar sig att man har en väldigt hög bruttoavkastning på sina
              investeringar i Sverige. Det finns fullkomligt tydligt klarlagt.
              Läs det kapitlet i Egendomsskattekommitténs betänkande när det
              nu läggs fram på måndag. Eller Per Landgren kanske har ett exemplar
              med tanke på de mediegrejer som han har varit ute med. Han kanske
              kan skicka över det.
            </seg>
            <seg n="c93b77fa">
              Sedan är det så att förmögenhetsskatten har blivit ett mantra
              för de borgerliga. Det är den skatten som är viktigast. Den ska
              tas bort. Det är inte uppfattningen bland folk man möter runtom
              i landet. De flesta mejl jag har fått är från folk som är upprörda
              över att vi över huvud taget sänker den. Det är inte så att uppfattningen
              bland folk generellt sett är att den ska sänkas.
            </seg>
            <seg n="6fcc378c">
              Ni tog bort den, även om det aldrig hann träda i kraft, under
              er regeringstid, den borgerliga tiden. Men ni förlorade faktiskt
              valet direkt efter att ni hade gjort det. Jag förstår inte tron
              på att det är någon form av kioskvältare att ta bort förmögenhetsskatten.
            </seg>
            <seg n="2ed41f11">
              Visst handlar det om att se till att reformera den och se till
              att den blir träffsäkrare och bättre. Men det var som någon sade,
              jag tror att det var Roger Tiefensee: Man kan väl ersätta den
              och sedan plocka motsvarande pengar hos dem med de högsta inkomsterna.
              Det är en bra tanke, för det är träffsäkert och bra. Men jag skulle
              vilja se Moderaterna gå med på ett sådant förslag, de som vill
              ta bort värnskatten. Just nu vill de inte ta bort hela statsskatten,
              för det vill man vänta lite grann med. Att finansiera det genom
              att beskatta de 20 % som har de högsta inkomsterna i stället kunde
              naturligtvis vara en intressant tanke. Men jag tror inte att Moderaterna
              är beredda att göra det. Vi får nog dras med förmögenhetsskatten
              lite till, tills vi hittar en lämplig finansiering där de som
              har pengarna ska betala.
            </seg>
          </u>
          <note n="a8fd9e60" type="speaker">
            Anf. 171 GUNNAR ANDRÉN (fp) replik:
          </note>
          <u who="Q5556677" xml:id="i-2efd164c75f09aaf-0" n="29b447d9">
            <seg n="fd1e9320">
              Herr talman! Det är alltid intressant att diskutera skattepolitik
              med Per Rosengren. Återigen noterar jag att Per Rosengren använder
              begreppet vi. Det har vi diskuterat en gång tidigare. Vem är vi?
              Det blir väldigt oklart om det är vi i Vänsterpartiet, vi i Egendomsskattekommittén
              eller möjligen vi i regeringssamverkan. Det liksom blandas, detta
              vi, på ett helt fantastiskt sätt.
            </seg>
            <seg n="22c68bb9">
              Låt mig säga att Arne Kjörnsberg, skatteutskottets ordförande,
              använde ett väldigt bra uttryck i en tidigare debatt i dag, nämligen:
              Var och en efter förmåga. Jag tycker att det här pressmeddelandet
              som herr Rosengren har skickat ut är en väldigt bra illustration
              av att vi har en helt annan förmögenhetsskatt. Det är verkligen
              inte var och en efter förmåga. Det blir orimliga konsekvenser.
              Visserligen önskar man en träffsäkrare bild och så vidare, men
              är det något som inte är träffsäkert så är det just detta.
            </seg>
            <seg n="872085dc">
              Låt mig också ta upp en annan aspekt. Då tänker jag inte på alla
              läckage som kommer från olika håll. Per Rosengren sade att 800
              kr i sänkt fastighetsskatt för att man gjort vissa energiinvesteringar
              inte var mycket att bry sig om. Men detta tycker jag är ett fantastiskt
              uttalande för att komma från herr Rosengrens parti! Ni är ju inte
              bara ett rött parti utan också ett grönt parti. Hur kan herr Rosengren
              stå och säga: Det spelar ingen roll om man gör goda energiinvesteringar
              eller inte? Det är det ni säger! Det är exakt det ni i Vänsterpartiet
              säger, Per Rosengren! Ni säger att det inte spelar någon roll.
              Jag tycker att det är väldigt konstigt. Tyvärr har jag inte mer
              talartid just nu.
            </seg>
          </u>
          <note type="speaker" n="407f7f39">
            Anf. 172 PER ROSENGREN (v) replik:
          </note>
          <u who="Q6079824" xml:id="i-7f46160a8644104f-1" n="29b447d9">
            <seg n="4fb7c2f6">
              Herr talman! Att jag säger vi i olika sammanhang är naturligtvis
              bara för att förvilla mina motdebattörer så att de till slut ska
              bli alldeles konfysa.
            </seg>
            <seg n="0698fc1b">
              Jag har sagt det förut och säger det igen: Två tredjedelar av
              förmögenhetsskatten betalas av den tionde decilen. Det visar att
              det trots allt finns en ganska bra träffsäkerhet fördelningspolitiskt.
            </seg>
            <seg n="9e9097e2">
              Sedan gällde det fastighetsskatten och miljöinvesteringar, bergvärmepumpar
              eller vad det kan vara. Det ligger alltså mellan 200 och 800 kr.
              800 kr är den effekt det skulle få på de dyraste områdena. Det
              finns inte en utredare som inte säger att detta inte är särskilt
              effektivt ur miljösynpunkt. Det är betydligt effektivare att ge
              riktade bidrag till olika typer av investeringar. Då når man målet.
              Man slipper även eventuella dödviktskostnader. Men det viktigaste
              av allt är att vill man gynna miljöinriktade investeringar i husen
              är det ett bidragssystem som är det absolut bästa. Det har också
              suttit folkpartister i utredningar som har konfirmerat detta som
              inte har haft någon annan uppfattning. Det gäller både Fastighetsskattekommittén
              och Egendomsskattekommittén, där vi har haft frågan uppe. Det
              är ingen som säger något annat.
            </seg>
          </u>
          <note n="ca2b1c96" type="speaker">
            Anf. 173 GUNNAR ANDRÉN (fp) replik:
          </note>
          <u who="Q5556677" xml:id="i-2efd164c75f09aaf-1" n="29b447d9">
            <seg n="82e4fb39">
              Herr talman! När det gäller ROT-avdrag vet vi ju hur det förhåller
              sig. När LO:s byggnadsarbetareförbund och byggindustrin gemensamt
              tycker att detta är ett jättebra förslag kommer både finansministern
              och herr Rosengren säkert att bifalla förslaget. Men vad är det
              man säger? Jo, skatten på dessa områden är för hög. Det är det
              man säger. Däremot får skatten vara hur hög som helst för kvinnor
              som ska städa de här byggarbetsplatserna. Det är helt okej.
            </seg>
            <seg n="8fbb8f62">
              När det gäller jämlikhetssträvandena ger jag inte fem öre för
              de här ROT-avdragen. Men det kan vi diskutera i ett annat sammanhang.
            </seg>
            <seg n="3f18217e">
              Låt mig också säga något om fastighetsskatten.
            </seg>
            <seg n="3cd9e8fa">
              Jag vill påstå, utan att exakt veta, att 90 %, kanske 99 %, har
              sina fastigheter för att bo i. Det gäller lägenheter, bostadsrätter
              och villor. Man ser det inte som en kapitalinvestering.
            </seg>
            <seg n="3260b33f">
              Det är något fundamentalt fel i detta att man tror att folk köper
              fastigheter för att ha kapitalet. Det gäller säkert Carl Larsson-tavlor
              eller ur. Det kan man ha på så sätt. Men inte ett hus. Det köper
              man i mycket hög utsträckning för att bo i.
            </seg>
            <seg n="b1f3bf6f">
              Jag har sagt många gånger att det största problemet med investeringen
              är att fastighetsskatten inte bygger på principen skatt efter
              bärkraft. Det är säkert riktigt att man kan räkna ut detta fram
              och tillbaka, men det är alldeles på tok för många människor,
              ofta äldre, som drabbas av att man inte har råd att bo kvar. Det
              är en sanitär och mental olägenhet. Det borde ni göra något åt.
            </seg>
          </u>
          <note type="speaker" n="7bbf328b">
            Anf. 174 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-20" n="29b447d9">
            <seg n="07c07b73">
              Herr talman! När Gunnar Andrén nämner ur tittar han naturligtvis
              på min fina guldrova. Den har jag inte i form av kapitalplacering.
              Det är faktiskt ett arv. Det betalas ingen arvsskatt på den heller.
            </seg>
            <seg n="f60fe4f2">
              När det gäller fastighetsskatten och ränteavdragen vill jag peka
              på ett samband. Om man tittar på vad fastighetsskatten och ränteavdragen
              har gett under en period från 50- och 60-talet och framåt ser
              man att de har orsakat gigantiska underskott i budgeten. Om man
              dessutom ser på räntebidragen som vi hade en gång i tiden kan
              man se att vi har haft en kraftig subvention. Statens kostnader
              har vida överstigit intäkterna.
            </seg>
            <seg n="9eeba45f">
              Nu har vi en situation där fastighetsskatten är högre, och det
              är inte så konstigt med tanke på den räntenivå vi har i dag.
            </seg>
            <seg n="a33fc215">
              Man ska vara medveten om att det kommer att ta lång tid sett
              ur ett 50-årsperspektiv innan man lyckats se till att staten får
              ett överskott totalt sett. Vi har alltså haft en väldigt stark
              subventionering.
            </seg>
            <seg n="de489dc8">
              När det gäller ROT-avdraget diskuterades det som sagt i ett tidigare
              betänkande. Jag gjorde väl då ganska klart att jag inte är någon
              större anhängare av ROT-avdrag eftersom det är en åtgärd som är
              försedd med oerhört stora dödviktskostnader. Man sprider bara
              en massa pengar. Alla som ändå skulle ha reparerat sina sommarstugor
              och hus blir subventionerade på ett sätt som jag inte tycker är
              lämpligt.
            </seg>
            <seg n="95764c9d">
              Jag tror att man kan använda motsvarande pengar på ett mycket
              effektivare sätt än att återinföra ROT-avdraget.
            </seg>
          </u>
          <note type="speaker" n="18c628cb">
            Anf. 175 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-11" n="bc0aa61d">
            <seg n="28d30e4d">
              Herr talman! Per Rosengren raljerar lite i sitt anförande med
              de förslag som Centerpartiet har lagt när det gäller den, som
              vi ser det, nödvändiga reformeringen av taxeringssystemet. Han
              menar att det bara skulle lösa problem som finns på Bohuskusten
              och inte påverka Skaraborg eller Värmland.
            </seg>
            <seg n="3dbcafbf">
              Det är sant. Skaraborg eller Värmland skulle inte påverkas. Där
              fungerar dagens taxeringssystem på ett vettigt sätt. Men dagens
              taxeringssystem fungerar inte på ett vettigt sätt där det finns
              en väldig spännvidd mellan låga och höga köpeskillingar inom samma
              värdeområden.
            </seg>
            <seg n="0efb1df2">
              Detta ser man just i Bohuslän. Man ser det i Helsingforss skärgård.
              Man ser det i Gryts skärgård och hemma hos mig i Trosa i Sörmlands
              skärgård.
            </seg>
            <seg n="580d8c20">
              Då är frågan: Är det ett för litet problem för att ta tag i?
              Jag uppfattade ändå att Per Rosengren erkänner att våra åtgärder
              skulle åtgärda ett problem som finns.
            </seg>
            <seg n="cfbb6e6b">
              Jag skulle vilja veta hur Per Rosengren resonerar kring detta.
            </seg>
            <seg n="e149362f">
              När det gäller förmögenhetsskatten är jag lite förvånad att Per
              Rosengren som ändå i grunden, tror jag, förstår företagande och
              företagarens villkor inte ser problemet i att införa förmögenhetsbeskattning
              på O-listan.
            </seg>
            <seg n="91ac9449">
              Där är det företag som många gånger är i kraftigt växande och
              behöver riskkapital. Vi ser redan nu att de kapitalplacerare som
              finns på O-listan av skattetekniska skäl tenderar att flytta bort
              sitt kapital. Ser inte Per Rosengren risken i att det kommer att
              bli svårt för företag som behöver riskkapital för att växa att
              hitta riskkapital?
            </seg>
          </u>
          <note type="speaker" n="52d036af">
            Anf. 176 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-21" n="29b447d9">
            <seg n="9ee7c9ee">
              Herr talman! Nej, den risken ser jag inte. Den enda risk jag
              ser med det förslag som kommittén kommer att lägga är att de företag
              där det finns ägare som har 10, 12, 13 eller 14 % kommer att få
              betala förmögenhetsskatt. För dem och vissa typer av investmentföretag
              på OTC-listan kan det bli ett visst problem. Jag tror att det
              finns modeller för att lösa det. Jag kommer att föra fram det
              i ett senare skede.
            </seg>
            <seg n="622a81bc">
              Däremot tycker jag att det är oerhört märkligt att man har en
              lista som är helt befriad. Det gäller även de aktier på OTC-listan
              som till allra största delen faktiskt är rena kapitalplaceringsaktier.
              Varför ska de behandlas på ett annat sätt än A-listan?
            </seg>
            <seg n="9fa3e784">
              Har man gränssnittet mellan A- och OTC-listan som man hittills
              haft får vi den typen av affärer som Invik och Kinnevik där man
              av skatteplaceringsskäl flyttar över från den ena listan till
              den andra.
            </seg>
            <seg n="6edf6a69">
              Då är ett jämställande av de olika listorna naturligtvis att
              föredra. Sedan får man ta tag i de problem som kommer att uppstå
              på annat sätt.
            </seg>
            <seg n="1153171d">
              Jag har ett förslag till lösning som jag kanske inte vill ta
              upp här. Jag återkommer till det lite senare.
            </seg>
            <seg n="9147dced">
              När det gäller taxeringssystemet känner jag till hur det är på
              Bohuskusten. Jag har också sett vissa avvikelser på Älgö som är
              en del av Helsingfors. De är ju inte av den arten att man ska
              behöva inrätta ett helt nytt taxeringssystem.
            </seg>
            <seg n="ae9e1ac9">
              När det gäller vissa orimliga skillnader finns det möjlighet
              redan med dagens lagstiftning att med information komma till ett
              rimligare värde. Tyvärr har det inte använts tillräckligt mycket
              av skattemyndigheten. Att ändra hela taxeringssystemet tycker
              jag vore orimligt.
            </seg>
          </u>
          <note type="speaker" n="bd0f4984">
            Anf. 177 ROGER TIEFENSEE (c) replik:
          </note>
          <u who="Q6210672" xml:id="i-57684ad8e00e22d5-12" n="bc0aa61d">
            <seg n="6aed4e21">
              Herr talman! För Per Rosengrens information vill jag säga att
              det inte handlar om att ändra hela taxeringssystemet i grunden.
              Det handlar om en så enkel ändring som att gå från dagens medelvärdesberäkningar
              där generellt sett låga köpeskillingar räknas bort, men många
              av de höga köpeskillingarna tas med, till en medianvärdesberäkning
              där man tittar på de normala köpeskillingarna.
            </seg>
            <seg n="6ef3f746">
              Det skulle ta bort det godtycke som jag menar finns inbyggt i
              att det är tjänstemännen på Skatteverket som gör bedömningarna.
              Det finns inga normer för hur de ska göra bedömningarna. Det är
              alltså en enkel datakörning.
            </seg>
            <seg n="8c67ba9d">
              När det gäller förmögenhetsskatten var Per Rosengren tidigare
              inne på att avfärda mitt förslag till finansiering, nämligen att
              göra om dagens avdragsrätt för privat pensionssparande till en
              skatterabatt. Per Rosengren menar att man då skulle behöva ändra
              beskattningen när man tar ut pensionen.
            </seg>
            <seg n="4f6cbf2c">
              Jag ser inte den logiken. Per Rosengren har ju själv varit med
              och beslutat om att införa kompensation för egenavgifter. Vad
              jag vet har inte det medfört att Vänsterpartiet eller regeringen
              eller Miljöpartiet har föreslagit att beskattning av pensionen
              när man tar ut den allmänna pensionen skulle förändras.
            </seg>
            <seg n="9f0a5bc6">
              Jag ser fortfarande att det finns ett finansieringsutrymme i
              att gå från avdragsrätt på privat pensionssparande till en generell
              skatterabatt på låt oss säga 35 % eller 40 % för att gynna dem
              som bara betalar kommunalskatt.
            </seg>
            <seg n="54ae3968">
              Jag ser inte att det skulle rendera någon nödvändighet att förändra
              i andra ändan.
            </seg>
            <seg n="06d4c270">
              Finland har gått den vägen. Det är en finansiering de har använt.
              Finnarna är jäkligt duktiga. Vi borde titta på dem.
            </seg>
          </u>
          <note type="speaker" n="bf22daa5">
            Anf. 178 PER ROSENGREN (v) replik:
          </note>
          <u who="Q6079824" xml:id="i-e845a6728207d80f-22" n="29b447d9">
            <seg n="7b693587">
              Herr talman! Roger Tiefensee får faktiskt ursäkta, men jag förstår
              inte vad han pratar om. I dag har vi alltså avdrag på en viss
              marginal. Sedan beskattas man när det faller ut. Menar Roger Tiefensee
              alltså att beskattningen ska tas bort när pensionerna utfaller?
              Annars förstår jag över huvud taget inte detta. Han säger att
              man skulle få en generell skatterabatt på 3540 %. Det blir ju
              en helt omöjlig konstruktion. Och framför allt är detta inte ett
              sätt att finansiera någonting på eftersom det system som vi har
              i dag innebär ett nollsummespel. Det innebär ingen skatteavvikelse.
              Och jag har svårt att se det system som Roger Tiefensee talar
              om, att man ska få 35 % i skatteavdrag och att man sedan ska skatta
              55 % när pensionerna faller ut. Det blir ju faktiskt den effekten.
            </seg>
            <seg n="c2680e1b">
              Tror Roger Tiefensee att man då skulle satsa på den här typen
              av pensionsförsäkringar? Man måste väl ha samma skatteeffekt i
              fråga om avdrag som den som man får sedan? Annars tycker jag att
              vi är inne på en mycket märklig situation. Jag måste säga att
              det är ett väldigt nytt sätt att tänka. Försök att förankra det
              hos dina tilltänkta borgerliga regeringsbröder. Jag tror inte
              att du får någon särskilt stor framgång med den typen av resonemang.
            </seg>
          </u>
          <note n="aa924e4c">
            Överläggningen var härmed avslutad.
          </note>
          <note n="61d50c32">
            17 § Riksdagens revisorers förslag angående Försvarsmaktens arbetsgivarpolitik
            och vissa personalfrågor i försvaret
          </note>
          <note type="speaker" n="f580fb43">
            Anf. 179 ROLF GUNNARSSON (m):
          </note>
          <u who="Q5776913" xml:id="i-55efd71d70a39b39-0" n="d94e04a1">
            <seg n="7499ce42">
              Herr talman! Jag ska inleda med att yrka bifall till reservation
              1.
            </seg>
            <seg n="1f1509d2">
              Det är personalen som är försvarets viktigaste resurs. Men frågan
              är hur vi hanterar den resursen. Frågan är om vi på ett optimalt
              sätt tar till vara den resursen. Jag tror att vi har ett gediget
              och stort arbete framför oss då det gäller att åter få försvaret
              att framstå som en attraktiv arbetsplats.
            </seg>
            <seg n="24e8b190">
              Jag var i helgen på en militärövning i Norrbotten och hade nöjet
              att träffa många officerare. Jag skulle kunna sammanfatta dessa
              möten med en mening: Det finns mycket göra. Förtroendet just nu
              är allvarligt naggat i kanten.
            </seg>
            <seg n="8adffc3f">
              Vi säger i vår motion den är visserligen ett och ett halvt år
              gammal innan den nu behandlas, men den är minst lika aktuell i
              dag att anställningsformerna måste ses över och inte bara det,
              de måste förändras.
            </seg>
            <seg n="be4221b5">
              Det är bara att konstatera att den enskilda människan kommit
              i kläm som en följd av det sätt på vilket försvarsbesluten, i
              alla fall de två senaste, hanterats. Många av de anställda känner
              att de är till besvär. Och en officerare sammanfattade detta då
              vi stod i en vintrig norrbottnisk terräng på följande sätt: Man
              känner sig numera som något som katten har släpat in, och från
              att tidigare ha varit stolt över att vara officer känns det nu
              som om man inte vill säga att man är det, och då har det gått
              långt.
            </seg>
            <seg n="8adffae1">
              Detta är allvarsord. Försvaret måste åter bli en framtidsinriktad
              arbetsgivare. Och vi måste se till att människor trivs och att
              vi får de rätta personerna i den framtida försvarsorganisationen.
            </seg>
            <seg n="0e308048">
              Vi står inför nya problem då det gäller att avveckla officerare
              och anställda inom försvaret. ÖB Håkan Syrén har skickat ut SOS-signaler
              om att han behöver hjälp med avvecklingsarbetet. Jag är inte lika
              säker på att det är så enkelt att komma med den hjälpen. ÖB känner
              nu av hur det är att vara arbetsgivare på den svenska arbetsmarknaden
              med de lagar och avtal som finns.
            </seg>
            <seg n="68c734aa">
              Självklart underlättar inte de speciella fullmakter som finns
              i försvaret. Det finns fortfarande personer som inte är fyllda
              40 år som har fullmakt, eller rättare sagt livstidskontrakt, kontrakt
              på sitt arbete fram till dess att de går i pension.
            </seg>
            <seg n="988f1ec1">
              Jag tror alltså inte att det är så enkelt att, som då statsministern
              populistiskt stod här i partiledardebatten och låtsades, genom
              ett slag med sitt trollspö, snabbt få loss 3 miljarder från försvaret
              för att satsa dem på annan verksamhet. Kanske kan statsministern
              ringa upp ÖB och berätta hur det ska gå till. Men då behövs det
              nog ett par varv till med trollspöet, eller i varje fall ett varv
              per miljard.
            </seg>
            <seg n="08fd939b">
              Det står nog klart för alla, i varje fall nästan alla, att det
              behövs olika karriärvägar för officerskåren. Det är något som
              vi också tar upp i vår motion, och det är också något som ÖB har
              presenterat inför det försvarsbeslut som väntar oss.
            </seg>
            <seg n="d3aa9ea4">
              Det är dags att säga adjö till mantra som enbefälssystem, livstidsyrke
              och rekrytering på gemensam grund.
            </seg>
            <seg n="a2793126">
              Herr talman! Försvarsmakten står, som ÖB har betonat och som
              har blivit ännu mer aktuellt sedan det här ärendet tog sin början,
              inför stora utmaningar. Nya uppgifter och annorlunda beredskapskrav
              kräver helt enkelt översyn av rekrytering och tjänstgöring, och
              det gäller alla personalkategorier inom Försvarsmakten. Det gäller
              såväl yrkesofficerare som reservofficerare. Det gäller civilanställda,
              värnpliktiga och frivilliga.
            </seg>
            <seg n="f7ab85ba">
              I det sammanhanget kan det inte nog påpekas att förutsättningarna
              för yrkesväxling självklart måste byggas in i utbildningen och
              genom samordning med civila utbildningsvägar och möjligheter.
            </seg>
            <seg n="75518352">
              Vi moderater ser det som helt nödvändigt att integrera delar
              av officersutbildningen med det civila samhällets universitets-
              och högskoleutbildning. Självklart ska detta inte ske så att officerarnas
              specifika militära kompetens försvinner eller urholkas.
            </seg>
            <seg n="1f8349c0">
              Ett personalförsörjningssystem som bygger på utbildning och förrådsställning
              kan inte passa ett system som bygger på att förbanden efter grundutbildning
              också ska användas i stället för att ställas i förråd. Trots talet
              om ökade ambitioner om insatser i dag och vetskapen om att vi
              i dag reellt använder våra militära förband har detta inte satt
              sina spår i regeringens agerande inom detta område.
            </seg>
            <seg n="73edf2e6">
              Trots att det är många år sedan riksdagen beslutade att öppna
              officersyrket för kvinnor utgör de i dag endast ca 3 % av officerskåren.
              Vi moderater anser att flera åtgärder måste vidtagas för att öka
              rekryteringen av kvinnor och för att behålla de kvinnliga yrkesofficerare
              som i dag finns i aktiv tjänst. Försvarsmakten har definitivt
              inte råd i dessa spartider att avsäga sig den kompetens som finns
              i den delen av befolkningen.
            </seg>
            <seg n="6ba770b8">
              Vi har haft föredragningar i utskottet som har fått oss att höja
              på ögonbrynen då det gäller försvarets personal- och arbetsgivarpolitik.
              Jag har några referat från föredragningarna.
            </seg>
            <seg n="40c2b96a">
              Försvarsmakten har gjort glädjekalkyler då det gäller avvecklingen.
              Så lyder en mening som vi har hört.
            </seg>
            <seg n="f22c048e">
              En annan lyder: Varför har man inte använt sig av visstidsanställning?
            </seg>
            <seg n="7715e65a">
              Ytterligare en annan lyder: Civilanställda behandlas på ett sätt
              officerare på ett annat.
            </seg>
            <seg n="2adb3d5b">
              Det påpekas att inget formellt kompetensförsörjningssystem finns.
            </seg>
            <seg n="95a3dad2">
              Det har till och med yttrats så hårda ord som att Försvarsmakten
              inte klarar sin arbetsgivarroll.
            </seg>
            <seg n="ea02bfb3">
              Detta är några meningar som har hängt i luften och hänger i luften
              i utskottets information kring personal- och arbetsgivarfrågorna.
              Det är samma typ av personalfrågor som revisorerna har granskat
              och som nu åter kommer att bli aktuella efter det kommande försvarsbeslutet.
              Kanske har vi lärt oss någonting som vi nu kan ta till vara.
            </seg>
            <seg n="bf54b893">
              Det har också sagts som försvar från försvaret att man nu har
              örat mot rälsen och känner av vindarna. Men frågan är om det räcker.
            </seg>
            <seg n="56a3a2c1">
              Herr talman! Som vi säger i vår reservation 1 måste förbandsverksamheten
              i ökad omfattning samordnas mellan olika typer av förband. Detta
              ger en effektivare utbildning, och det ger också möjligheter för
              officerare, soldater och sjömän att öva i sammansatta förband.
              Därmed kommer vi också in på problemet att högre chefer får en
              chans att förkovra sig då det gäller att leda större förband och
              större övningar. Utbildningen av högre chefer blir helt enkelt
              effektivare. Detta har i många utredningar och sammanfattningar
              efterlysts som brister.
            </seg>
            <seg n="c287d8d7">
              Vi har i en annan reservation pekat på vikten av stöd till den
              enskilde. Det kommer, efter försvarsbeslutet i december, kanske
              inte att finnas så många förbandsorter kvar. Med färre förbandsorter
              måste många officerare och deras familjer flytta till nya orter.
              Det är inte heller så enkelt att finna arbete för den medflyttande.
              Skolor ska bytas, och bostadsfrågan ska lösas. Man måste ha en
              framsynt personalpolitik som innebär att man tittar på dessa problem
              för att de som har dessa arbeten, som tidigare, med stolthet ska
              kunna berätta vad de gör, att de exempelvis är officerare eller
              civilanställda inom det svenska försvaret.
            </seg>
            <seg n="0094052f">
              Vi har också pekat på vikten av att frågorna gällande utlandstjänstgöring
              måste lösas. Vi moderater har nämligen hela tiden haft en klar
              linje att officerare ska ha skyldighet att delta i internationell
              tjänstgöring.
            </seg>
            <seg n="f34a5da8">
              I reservation 3 tas högaktuella frågor upp. Där tas det nödrop
              som ÖB har skickat ut om hjälp upp. Lagstiftningen om anställningar
              måste ändras.
            </seg>
            <seg n="f9456b0f">
              Jag ska avsluta som jag inledde: Personalfrågorna inom Försvarsmakten
              står inför nya utmaningar. Personalfrågorna kommer att vara i
              fokus då tusentals åter ska lämna det svenska försvaret. Det behövs
              nya synsätt och nya former för att klara framtidens personalfrågor.
              Och vi måste tillsammans åter göra försvaret till en attraktiv
              arbetsplats.
            </seg>
            <seg n="9a839b3b">
              Och som sagt: Det är personalen som är den viktigaste resursen,
              oavsett hur framtidens svenska försvar ska se ut och oavsett hur
              många miljarder som en majoritet i denna riksdag slutligen kommer
              fram till ska sparas.
            </seg>
            <seg n="9f303d0e">
              Det finns mycket att säga om detta. Egentligen borde vi vara
              tämligen ense i frågan om att personalpolitiken inte är bra och
              att det finns mycket att göra. Det kanske finns anledning att
              återkomma om det finns några undantag eller några andra åsikter
              om detta. Jag nöjer mig med detta.
            </seg>
            <seg n="20e09e02">
              Herr talman! För att spara tid yrkar jag bifall bara till reservation
              1, men självklart står vi moderater bakom alla våra reservationer.
            </seg>
          </u>
          <note type="speaker" n="7729bb44">
            Anf. 180 HELI BERG (fp):
          </note>
          <u who="Q4938296" xml:id="i-e5febe98ffb82aab-0" n="3abc7ee9">
            <seg n="9eaf4d9d">
              Herr talman! På nytt riktar ett enigt försvarsutskott allvarlig
              kritik mot regeringen för dess sätt att sköta styrning och uppföljning
              av Försvarsmakten. Denna gång gäller det arbetsgivarpolitiken.
            </seg>
            <seg n="1bdb4398">
              Folkpartiet liberalerna har ett antal reservationer, men jag
              ska huvudsakligen uppehålla mig kring tre aspekter.
            </seg>
            <seg n="5d2e920a">
              Den första gäller ökad användning av korttids- och kontraktsanställningar.
              Som ÖB själv påpekat upprepade gånger under senare tid ska vi
              gå från ett förrådsställt invasionsförsvar till ett insatt insatsförsvar.
              Vi behöver helt enkelt använda våra soldater oftare och ha dem
              mera gripbara än förr.
            </seg>
            <seg n="1e3a89b4">
              I det sammanhanget är det naturligt att regering och riksdag
              skapar fler alternativ och anställningsformer för de män och kvinnor
              som vill göra en insats, nationellt eller internationellt. Att
              visstidsanställa värnpliktiga som just ryckt ut, att skapa möjligheter
              till andra karriärer för de äldre officerarna och så vidare är
              viktiga redskap för att vi, inom allt snävare ekonomiska ramar,
              ska kunna klara ålagda uppgifter.
            </seg>
            <seg n="d7937115">
              För det andra är Folkpartiet liberalerna, liksom utskottet i
              övrigt, oroade över myndighetens kostnader för löner och personalavvecklingskostnader.
              Trots att en av fyra anställda slutat de senaste åren har lönekostnaderna
              inte minskat. Den särskilda pension som tillämpats beträffande
              äldre officerare har varit extremt kostsam. Enbart 2 100 officerare
              kostar under åren 20002004 mellan 4 och 4,4 miljarder. Det ger
              en snittkostnad på runt 2 miljoner kronor per person.
            </seg>
            <seg n="2f11870f">
              Herr talman! Om de brister utskottet påpekat inte tas på allvar
              av regeringen riskerar hela omställningen av det svenska försvaret
              att gå om intet.
            </seg>
            <seg n="1524aa04">
              Slutligen vill jag också uppmärksamma riksdagen på situationen
              för kvinnor inom Försvarsmakten. Det är bra att utskottet enats
              kring att det är nödvändigt att andelen kvinnor i Försvarsmakten
              ökar, men det är inte tillräckligt. Vi har också ett synnerligen
              stort ansvar för att kvinnorna i försvaret, oaktat de är officerare
              eller värnpliktiga, visas hänsyn och respekt. Här finns stora
              brister.
            </seg>
            <seg n="d50ddc3e">
              Folkpartiet liberalerna har särskilt reagerat mot att sexuella
              trakasserier inte tycks tas på allvar inom myndigheten. Enligt
              dess interna föreskrifter ska alla sådana fall anmälas till ansvarig
              förbandschef. Efter utredning ska denne sedan anmäla saken till
              Försvarets personalansvarsnämnd.
            </seg>
            <seg n="e6f9245e">
              Trots att många kvinnor känner sig utsatta anmäls, enligt Försvarsmakten
              själv, bara tvåtre fall per år till nämnden. Mot denna bakgrund
              är det inte särskilt vågat att dra slutsatsen att systemet inte
              fungerar och att många kvinnor känner sig svikna.
            </seg>
            <seg n="7f88bdfd">
              Till detta ska läggas att nämnden inte har skyldighet att göra
              polisanmälan beträffande trakasserier, försåvitt de inte förekommit
              i tjänsten och påföljden bedöms bli fängelse för gärningsmannen.
            </seg>
            <seg n="e5435f98">
              Herr talman! Vi anser inte att det ska ankomma på nämnden att
              sortera bland brottsliga gärningar. Detta är åklagarens uppgift.
              Självklart ska nämnden polisanmäla allt som utgör brott. De tjänstemän
              som till äventyrs ägnar sig åt att kränka och trakassera kvinnor
              på arbetsplatsen ska veta att Försvarsmakten inte lägger fingrarna
              emellan. Enligt min mening är en sådan regel inte tillräcklig,
              men säkert nödvändig för att understryka hur allvarligt vi ser
              på detta.
            </seg>
          </u>
          <note n="05dcafbf">
            Bifall till reservation 5!
          </note>
          <note type="speaker" n="c6aa9658">
            Anf. 181 ELSE-MARIE LINDGREN (kd):
          </note>
          <u who="Q4962726" xml:id="i-057161541b92e7aa-0" n="4c7b0757">
            <seg n="d1d10725">
              Herr talman! Först vill jag yrka bifall till reservation 4 under
              punkten 5. Jag står givetvis bakom samtliga våra övriga reservationer.
            </seg>
            <seg n="3420dce1">
              Är Försvarsmakten en bra arbetsgivare? Den frågan ställer vi
              oss lite till mans när vi i rapport efter rapport kan läsa om
              hur det står till i organisationen. Är det endast Försvarsmakten
              som bär skulden? Måste inte regeringen och vi i riksdagen också
              axla ett större ansvar för att åtgärder inte har blivit vidtagna
              tidigare?
            </seg>
            <seg n="b1f74ce8">
              Nu är vi överens om att regeringen ska stärka sin uppföljning
              och styrning när det gäller arbetsgivarpolitiken, och det är bra.
              Man ska även redovisa för riksdagen årligen vilka åtgärder som
              ska vidtas. Det är också bra. Men varför har vi inte gjort detta
              tidigare? Försvarsmaktens arbetsgivarroll har rönt kritik under
              flera år. Nu förväntar vi oss att regeringen ger ÖB ett ansvar
              att tydligt och eftertryckligt åstadkomma en uppstramning av Försvarsmakten
              till att bli en bra och tydlig arbetsgivare. Det säger vi kristdemokrater.
            </seg>
            <seg n="9e41f5ed">
              Herr talman! Jag vill emellertid uppehålla mig vid den reservation
              som jag har anmält här. Bakgrunden är att man från regeringshåll
              i tidigare debatter här i kammaren, bland annat mellan försvarsministern
              och kristdemokraten Erling Wälivaara, har efterlyst olika tankar
              om förbättring av Försvarsmakten som arbetsgivare.
            </seg>
            <seg n="b6f30cf5">
              I dag anställer man i departementet sporadiskt äldre officerare
              som lämnat sin militära yrkeskarriär för att utföra särskilda
              uppgifter, utredningsuppdrag eller för andra kortare sejourer
              i departementet. Vi kristdemokrater menar att man borde kunna
              organisera detta bättre genom att inrätta ett så kallat senior
              adviser -system. Det finns i andra länder. Det vill vi göra för
              att ta till vara de erfarenheter och den stora kompetens som finns
              hos officerare som nyligen avslutat sin yrkeskarriär.
            </seg>
            <seg n="d6014b57">
              Herr talman! En av de största förändringar som det nya försvarsbeslutet
              kommer att handla om är just förändringarna inom officerskåren.
              Ett stort antal officerare kommer att avtalspensioneras. Det är
              en stor investering som Försvarsmakten har gjort genom att utbilda
              dessa. Att bli överstelöjtnant tar numera i genomsnitt 1012 år,
              och vi har fortfarande, som någon tidigare har sagt, ett stort
              antal officerare som har så kallad fullmaktsanställning, vilket
              betyder att vi inte kan säga upp dem på vanliga grunder.
            </seg>
            <seg n="a0a8f6f2">
              Det är ett samhällsekonomiskt slöseri att inte ta till vara denna
              kompetens, när vi vet av erfarenhet att varje officer som avvecklats
              kostat Försvarsmakten 1,2 miljoner per individ.
            </seg>
            <seg n="54d23fe7">
              Att det även på det personliga planet kan vara en tragedi att
              inte längre känna sig behövd är en annan dimension av problemet.
            </seg>
            <seg n="9232314c">
              Likaväl som de flesta av oss ställer sig bakom att kontraktera
              värnpliktiga några år efter fullgjord värnplikt, när de är som
              duktigast, borde man ha ett liknande system för officerare som
              avslutar sin officerskarriär.
            </seg>
            <seg n="375a58b4">
              Herr talman! Det borde ingå i pensionsavtalet att stå till förfogande
              om arbetsgivaren ser ett behov. Det kan gälla tjänster i departementet
              eller andra tjänster inom det offentliga, eller varför inte inom
              näringslivet i samordning? Överallt behövs det senior advisers
              , mentorer och människor med ett gediget ledarskap. Detta skulle
              kanske också leda till andra anställningar för officerare.
            </seg>
            <seg n="02742371">
              Det kan inte vara meningen att man ska känna sig förbrukad när
              man är i mitten av livet. Därför är alla goda idéer värda att
              prövas.
            </seg>
            <seg n="11f65aea">
              Herr talman! I reservationen framhåller vi också att avtalsvillkoren
              för utlandsstyrkan ännu inte har förhandlats färdigt. Försäkringsvillkor
              och stödet till hemmavarande familjer är dåligt, och det är ovärdigt
              en modern arbetsgivare. Detta måste lösas omedelbart med tanke
              på att vi inom kort kanske måste skicka ytterligare soldater och
              officerare ut i allvarliga konflikter. Vi står mitt uppe i det
              nu. Då måste de kunna känna en trygghet i ordnade förhållanden
              på hemmaplan för att kunna göra ett bra jobb på plats.
            </seg>
          </u>
          <note type="speaker" n="b94cd730">
            Anf. 182 OLA RASK (s):
          </note>
          <u who="Q6063807" xml:id="i-fbdca1c022300110-0" n="c9b2e0c4">
            <seg n="9e630531">
              Herr talman! Det här är en viktig diskussion. Vi har fört den
              under många år, och vi kan reagera på olika sätt inför det resultat
              vi har uppnått med utskottets agerande, med regeringens agerande
              och med Försvarsmaktens sätt att försöka att komma till rätta
              med en del av de problem som uppenbart finns.
            </seg>
            <seg n="3f16dcdb">
              I fråga om personalpolitik, oavsett var man håller till, i vilken
              anställningsform man än är, är det alltid, enligt min erfarenhet,
              bäst om alla parter är med i lösningarna. Utskottet har i sitt
              utlåtande gjort en tydlig markering. Det är långtgående. Vi pekar
              på en rad misshälligheter som vi inte accepterar. Vi har idéer
              och förslag på vad man skulle kunna göra. Sedan ger vi i första
              hand Försvarsmakten, men också regeringen, vissa uppdrag som måste
              uppfyllas. Det är utifrån den grundläggande synen att det i dag
              inte går att uppifrån tala om för en stor grupp anställda vad
              som är rätt och riktigt och den enda sanningen.
            </seg>
            <seg n="20061325">
              Man kan naturligtvis som Else-Marie fråga sig varför det inte
              har skett tidigare. Vi har påpekat en rad av dessa misshälligheter
              under en följd av år. De visar på brister i Försvarsmaktens personalpolitiska
              handlag. Det råder inget tvivel om det, och vi säger det också.
              Men vi får därifrån inte dra slutsatsen att Försvarsmakten ingenting
              har gjort. Vi får inte heller glömma bort att Försvarsmakten har
              ställts inför en mycket svår omställningssituation. Det är väl
              få verksamheter i vårt land som har genomgått en sådan fundamental
              förändring av sin verksamhet som Försvarsmakten därför att vi
              har fattat politiska beslut som styr om hela försvarets inriktning.
              Det blir naturligtvis mycket svårt för den personalgrupp som ska
              hantera detta, och det är naturligtvis inte minst svårt för dem
              som har att hantera detta i chefsposition. Vi pekar då på åtgärder
              som bör vidtas för att komma fram här.
            </seg>
            <seg n="1ddec92e">
              Jag tror att det utlåtande vi lägger fram kommer att vara tydligt,
              men samtidigt inte övertydligt i den meningen att Försvarsmaktens
              chefspersoner från ÖB och nedåt kommer att känna att de är fullständigt
              utklassade. Det är de inte. Vi vet att det finns kunskap. Vi vet
              att det finns krafter som kommer att kunna hantera det här om
              vi tillsammans med dem som ska hantera detta lägger upp ett framtida
              personalpolitiskt agerande.
            </seg>
            <seg n="2f256af7">
              Det är naturligtvis inte acceptabelt att den stora delen av försvarspengarna,
              personalkostnaderna på omkring 12 ½ miljarder, inte har hanterats
              på ett bättre sätt. De besparingar vi har sagt ska tas in har
              inte tagits hem. Här måste åtgärder snabbt vidtas.
            </seg>
            <seg n="89eb03fc">
              För att ta fram några saker som är väsentliga och viktiga är
              det naturligtvis inte bra att jämställdhetsfrågan i Försvarsmakten
              har flyttats. Här måste vi hjälpas åt. Det är naturligtvis inte
              heller bra att arbetet mot den diskriminering som förekommer,
              både könsdiskriminering och annan diskriminering, inom den stora
              verksamheten inte har en bättre ställning i dag än för några år
              sedan. Även om det har skett förbättringar är det fortfarande
              stora brister. Vi menar att diskriminering är oacceptabelt och
              att Försvarsmakten måste agera. Man har agerat. Man har lagt fram
              ett personalpolitiskt program. Utskottet har agerat. Det går alltid
              att tycka att det borde gå fortare.
            </seg>
            <seg n="3a07777c">
              Den signal vi nu ger ger ett klart besked till alla inblandade
              parter att vi tillsammans måste ta ansvar för att Försvarsmaktens
              personalpolitik blir en modern personalpolitik. Det ska vara en
              modern personalpolitik som innebär att Försvarsmakten kan rekrytera
              även i framtiden inte minst kvinnor. Den signal vi ger är tillräckligt
              tydlig.
            </seg>
            <seg n="dafd7783">
              Jag ska inte gå in på fler delar. Här har nämnts de reservationer
              som finns, och här har också tagits upp andra synpunkter på vilka
              åtgärder som ska vidtas.
            </seg>
            <seg n="3dbe45cd">
              Jag yrkar bifall till förslaget i försvarsutskottets utlåtande,
              i övertygelsen att det är ett väl avvägt personalpolitiskt ställningstagande.
              Det är en klar signal till Försvarsmakten att vi tillsammans ska
              hjälpas åt att skapa en bra personalpolitisk situation. Därmed
              yrkar jag avslag på samtliga reservationer.
            </seg>
          </u>
          <note type="speaker" n="3ceb7cd0">
            Anf. 183 ROLF GUNNARSSON (m) replik:
          </note>
          <u who="Q5776913" xml:id="i-55efd71d70a39b39-1" n="d94e04a1">
            <seg n="690b7bc6">
              Herr talman! Ola Rask sträckte ut en hand och sade tillsammans.
              Den handen tar jag gärna. Sekunden senare lät det lite bryskt
              med ett yrkande om avslag på alla reservationer. Nu är det politiska
              spelet sådant, men det kan låta lite dramatiskt.
            </seg>
            <seg n="09e5c6d4">
              En viktig sak i fråga om avveckling av personal är den utsträckta
              handen från ÖB om att göra saker annorlunda denna gång än tidigare
              när det gäller att förändra arbetsmarknadslagarna. Han tänker
              väl framför allt på LAS. Det skulle vara intressant att höra Ola
              Rasks funderingar kring den utsträckta handen och det nödrop ÖB
              har gått ut med.
            </seg>
          </u>
          <note type="speaker" n="149f417c">
            Anf. 184 OLA RASK (s) replik:
          </note>
          <u who="Q6063807" xml:id="i-fbdca1c022300110-1" n="c9b2e0c4">
            <seg n="5c250bcc">
              Herr talman! Man ska vara ytterst försiktig och inte särbehandla
              någon grupp i fråga om förändringar i arbetsmarknadspolitiska
              lagstiftningar. Det ÖB har pekat på är en realitet. Den realiteten
              är att om personalen ska minskas på grund av arbetsbrist uppstår
              problemet att det inte går att nyrekrytera och att det blir en
              ålderspyramid som inte är godtagbar.
            </seg>
            <seg n="a5dd5030">
              Jag anser att det finns ett resonemang om detta i vårt utlåtande.
              Det finns en insikt på alla plan om att man ska titta på vad som
              kan göras. Jag vill rent spontant varna för att göra undantag
              för personalgruppen försvarsanställda. Här måste man försöka finna
              vägar som är i överensstämmelse med den övriga arbetsmarknadens
              uppfattning om vad som gäller.
            </seg>
          </u>
          <note type="speaker" n="0853946e">
            Anf. 185 ROLF GUNNARSSON (m) replik:
          </note>
          <u who="Q5776913" xml:id="i-55efd71d70a39b39-2" n="d94e04a1">
            <seg n="da10912b">
              Herr talman! Jag har inte heller någon ståndpunkt klar om vad
              som ska göras. Jag tror också att det är svårt att göra avsteg
              från till exempel LAS och avskeda samtidigt som man ska nyrekrytera.
            </seg>
            <seg n="e1728ac9">
              Det här är naturligtvis ett problem, och det har vi hört i utskottet
              när företrädare för högkvarteret har varit hos oss. För att återknyta
              till besöket i Norrbotten i helgen fanns det de som var på väg
              in i skolverksamheten som abrupt hade fått order om att det tyvärr
              inte blir någonting. Det var unga människor som siktade på att
              fortsätta i försvaret men som naturligtvis inte kunde räddas i
              och med att det inte finns någon ljusning i att fortsätta och
              komma in i försvaret efter ett sådant besked. Hälften av det gänget
              hade fått andra arbetsuppgifter inom andra yrken eftersom de inte
              kunde vänta.
            </seg>
            <seg n="cd8adc02">
              Jag tror att det var någon från högkvarteret som sade att det
              var allvarligt: Vi överlever inte om vi inte får nyrekrytera.
              Då är jag tillbaka till den fråga jag ställde till Ola Rask om
              LAS. Det är ett jättesvårt problem, som egentligen inte går ihop
              i slutändan.
            </seg>
            <seg n="9fd7a871">
              Men det viktiga är det vore bra om vi var överens om den biten
              att det finns stora problem. Jag tror att vi måste följa upp det
              bättre. Ola Rask var mer optimistisk i sin framtoning, att det
              ska gå bättre denna gång. Jag hoppas naturligtvis att han har
              rätt och att Socialdemokraterna har rätt.
            </seg>
            <seg n="125feed1">
              Framför allt kan man hoppas att Ola Rask med sin kapacitet sträcker
              ut handen mot departementet, som i sin tur sträcker ut handen
              mot högkvarteret och har en hårdare kontroll på personalfrågorna
              den här gången än tidigare. Om man ska se något ljus i tunneln,
              eller på personal- och arbetsgivarhimlen, litar jag på att Rask
              och hans partikolleger kanske inte så mycket samarbetspartierna
              i övrigt i riksdagen kan ordna det här bättre.
            </seg>
          </u>
          <note type="speaker" n="b1ca588d">
            Anf. 186 OLA RASK (s) replik:
          </note>
          <u who="Q6063807" xml:id="i-fbdca1c022300110-2" n="c9b2e0c4">
            <seg n="5a948849">
              Herr talman! Optimisten kommer alltid längst. Pessimisten kommer
              sällan någonvart. Därför tror jag att vi ska se optimistiskt även
              på det här svåra problemet. Just exemplet med de unga som fick
              vända i dörren visar naturligtvis vad våra politiska beslut har
              inneburit för Försvarsmakten, med dess svårigheter att hantera
              det när vi säger att vi ska förändra organisationen. Då ska vi
              också i ärlighetens namn säga att där har vi ansvaret, för vi
              har lagt upp hur det ska se ut. Det innebär i sin tur att de som
              är chefer ska tala om detta: Tyvärr vi hade lovat er det här,
              men ni får vända för vi har inga förutsättningar att uppfylla
              det.
            </seg>
            <seg n="72c688a9">
              Om man läser det här betänkandet, och även reservationerna och
              de särskilda yttrandena, ser man att det finns en i grunden optimistisk
              inställning. Det finns ett ansvarstagande i det hela som visar
              att man förstår att vi inte bara kan säga till Försvarsmakten
              att de ska göra det här. Vi politiker måste tillsammans med dem
              i Försvarsmakten, chefstjänstemän och så vidare, hjälpas åt för
              att klara det. Då tror jag att man kan se ganska optimistiskt
              på det.
            </seg>
            <seg n="5087e416">
              Sedan kan man alltid säga att man tycker att det borde ha hänt
              i går. Det är mycket man tycker skulle ha hänt i går som inte
              hände, och som kanske inte händer i morgon heller. Men den optimistiska
              grundsynen måste vi ha kvar. Jag ser också med viss optimism på
              Moderaterna. Det kan vara svårt ibland, men jag försöker.
            </seg>
          </u>
          <note type="speaker" n="16ed4a08">
            Anf. 187 BERIT JÓHANNESSON (v):
          </note>
          <u who="Q4891898" xml:id="i-15e0030bdf2358e6-0" n="0a94ff72">
            <seg n="6a4139e3">
              Herr talman! Bästa kolleger, åhörare! En kvinnlig värnpliktig
              gör lumpen, för hon vill nämligen bli officer. Hon försöker göra
              bra ifrån sig, anstränger sig för att göra sitt bästa och försöker
              ta initiativ i olika sammanhang. Då får hon veta att hon inte
              ska ta så mycket initiativ. Det kan bli för mycket, som hon får
              veta. Hon borde i stället ta det lite lugnare. Hon försöker anpassa
              sig till detta och får senare sänkta vitsord med motiveringen
              att hon saknar initiativförmåga.
            </seg>
            <seg n="1bcafe8f">
              En kvinnlig anställd utsätts för sexuella trakasserier. Hon anmäler
              detta, och utredningen visar att hon har rätt. Resultatet för
              kvinnan är att hon blir utfryst. Hon tillfrågas inte längre om
              att gå ut och äta lunch eller gå och träna. Hon får ofta höra
              att det är synd om frun till den som har trakasserat henne. När
              hon tar upp detta med chefen får hon höra: Det måste du väl ha
              förstått att det skulle gå så här när du anmälde.
            </seg>
            <seg n="9f822c77">
              Det här är några exempel från verkligheten, som hände för inte
              så länge sedan. Det finns också exempel på sexuella trakasserier
              vilkas omfattning och innehåll jag inte vill redogöra för här,
              med tanke på respekt för riksdagen.
            </seg>
            <seg n="d79e596c">
              Herr talman! Det är många kvinnor i Försvarsmakten i dag som
              inte behandlas med respekt, som blir trakasserade och som inte
              mår bra. Det är inte alla, men antalet räcker till för att man
              ska höja rösten för nolltolerans mot sexuella trakasserier. Det
              är många som tror att detta enbart handlar om att göra sexuella
              närmanden. Men de exempel som jag har tagit upp visar att det
              är fler händelser som räknas som sexuella trakasserier.
            </seg>
            <seg n="631f6e61">
              Det finns härskartekniker. De vanligaste är osynliggörandet,
              då man behandlar en kvinna som luft och inte hälsar vissa dagar,
              och andra dagar är det som vanligt.
            </seg>
            <seg n="6b718099">
              Det är förlöjligande, när man till exempel låter kvinnor stå
              i bakre ledet vid uppställning för att kvinnors bröst stör helhetsintrycket.
            </seg>
            <seg n="aed4a93d">
              Det är undanhållande av information när en kvinna inte får den
              information som de andra fått och hon känner sig dum på ett möte.
            </seg>
            <seg n="7e90063f">
              Dubbelbestraffning och påförande av skuld är två sätt att utöva
              härskartekniker, som det fall jag tog upp om hämnden för anmälan
              är ett tydligt exempel på.
            </seg>
            <seg n="4344311b">
              Det gjordes en undersökning 1999 som visade att 59 % av de kvinnliga
              officerarna, 43 % av de civilanställda kvinnorna och 21 % av de
              värnpliktiga kvinnorna varit utsatta för sexuella trakasserier
              i någon form. Försvarsmakten har vidtagit en del åtgärder. 2002
              gjorde man en uppföljning av det här. Siffrorna hade gått ned:
              47 % av officerarna, 36 % av de civilanställda och 13 % av de
              värnpliktiga kvinnorna hade blivit utsatta.
            </seg>
            <seg n="f498b151">
              Men i den senare undersökningen visade det sig att trots att
              siffrorna gått ned upplevde kvinnorna det mer hotfullt nu. De
              kvinnliga värnpliktiga hade den största negativa effekten på arbetstillfredsställelse
              och lojalitet. Det här är direkt kontraproduktivt, när vi säger
              att vi vill ha fler kvinnor i Försvarsmakten.
            </seg>
            <seg n="30b69df6">
              Vänsterpartiet har i flera år motionerat om arbete mot sexuella
              trakasserier. Det har blivit relativt bra skrivningar i utskottet.
              Regeringen har tagit upp det i budgetpropositioner, i regleringsbrev
              och i andra sammanhang. Åtgärder har vidtagits från Försvarsmaktens
              sida, och ÖB har gjort klara uttalanden. Men detta har bevisligen
              inte räckt. Det är en trovärdighetsfråga för Försvarsmakten som
              måste ha hög prioritet. Det handlar om att skapa en arbetsmiljö
              där både kvinnor och män och alla oberoende av etnisk bakgrund
              eller sexuell läggning känner sig välkomna och accepterade, och
              där man visar respekt.
            </seg>
            <seg n="5c1070ec">
              För att klara detta krävs en kristallklar inriktning och medvetenhet,
              insikt och kunskap hos alla, från ÖB ned till alla utbildningsbefäl.
              De åtgärder som har vidtagits måste utvecklas, spridas och framför
              allt följas upp: Vad händer? Ingen värnpliktig som passerar försvarets
              grindar ska sväva i okunnighet om Försvarsmaktens policy i de
              här frågorna. Genusperspektiv i alla militära utbildningar och
              ledarskapsutbildningar är grunden, och även uppföljning av redan
              anställda. Förutom arbetsmiljön innebär det praktiskt att all
              materiel och alla funktioner naturligtvis ska vara anpassade till
              både kvinnor och män.
            </seg>
            <seg n="986d6b90">
              I samband med Sälenkonferensen gjorde vi kvinnor i försvarsutskottet
              ett upprop, ett upprop för att vi ville lyfta fram den här frågan
              och visa att vi inte längre accepterar sexuella trakasserier och
              att vi vill att man ska ha en annan inställning, att man ska lyfta
              fram den så att Försvarsmakten och regeringen verkligen förstår
              att vi menar allvar med det här. Jämställdheten är faktiskt en
              strategiskt mycket viktig fråga för Försvarsmakten.
            </seg>
            <seg n="d2d39051">
              Nu har regeringen tagit ett beslut och gett Försvarsmakten och
              andra myndigheter i uppdrag att komma in med strategiska förslag.
            </seg>
            <seg n="9333b6fe">
              Jag har valt att inte lägga någon reservation från Vänsterpartiet
              i de här frågorna utan bara ett särskilt yttrande. Vi har, som
              sagt var, drivit frågorna i flera år.
            </seg>
            <seg n="48c6d925">
              Utskottet har med det här kraftfullt deklarerat sin syn på sexuella
              trakasserier, och det innebär att vi nu hoppas att det blir en
              annan tingens ordning. Om inte det här ger resultat kommer ni
              att få se mig i talarstolen varenda gång vi har uppe det här.
              Jag kommer att fortsätta att jobba med det, för ingen kvinna i
              Försvarsmakten ska behöva utsättas för sexuella trakasserier.
            </seg>
            <seg n="8e9f47fd">
              Herr talman! Utskottet har i det här betänkandet också arbetat
              med revisorernas rapport Giv akt på lönebildningen . Det är en
              av många revisorsrapporter som utskottet har behandlat med anledning
              av försvarsbeslutet 2000 och 2001. Revisorerna sätter fingret
              på viktiga frågor.
            </seg>
            <seg n="208538c5">
              Löner är en stor del av Försvarsmaktens kostnad. Den kostnaden
              uppgick till 12,5 miljarder 2002. Försvarsmakten har inte under
              omstruktureringen lyckats reducera personalkostnaderna. I revisorsrapporten
              står det så här:
            </seg>
            <seg n="331e017e">
              Trots att Försvarsmakten minskat antalet anställda med en fjärdedel
              har personalkostnaderna inte minskat under samma period. År 2002
              uppvisades tvärtom en ökning av personalkostnaderna mätt i fasta
              priser.
            </seg>
            <seg n="1d2170f7">
              Det är väldigt viktigt att ta upp de här frågorna. Det visar
              sig också att verksamhetens behov inte alltid har stått i centrum.
              Revisorerna säger att det syns att de här kostnaderna har fått
              en sådan omfattning att det gått ut över verksamheten. Utskottet
              diskuterade till och med om Arbetsgivarverket skulle få ett större
              inflytande över lönebildningen men avstod från det steget. Men
              det visar med vilket allvar utskottet ser på de här frågorna.
            </seg>
            <seg n="36c6b854">
              Man kan vara pessimistisk, men man kan naturligtvis också vara
              optimistisk. Vi hoppas nu att det här betänkandet ger till resultat
              att man verkligen tar de här problemen på allvar.
            </seg>
            <seg n="d4968454">
              I höst kommer riksdagen att ta ett nytt försvarsbeslut. Då är
              det av nöden att Försvarsmaktens arbetsgivarroll har den styrka
              som krävs och att riksdagen inför beslutet har ett underlag och
              en uppföljningsmöjlighet när det gäller personalkostnader och
              lönebildning.
            </seg>
          </u>
          <note n="49af6987">
            Med det här, herr talman, yrkar jag bifall till utskottets förslag
            i betänkandet FöU3.
          </note>
          <note type="speaker" n="22d92795">
            Anf. 188 ROLF GUNNARSSON (m) replik:
          </note>
          <u who="Q5776913" xml:id="i-55efd71d70a39b39-3" n="d94e04a1">
            <seg n="a66201e9">
              Herr talman! Det är någonting som jag inte förstår. Ett plus
              ett blir inte två, Berit Jóhannesson. Jag ska förklara.
            </seg>
            <seg n="9a469e82">
              Det finns två reservationer i det ämne som du nyss har stått
              och berättat om. Du har också sagt att du kommer tillbaka om det
              här inte genomförs. Jag skulle kunna citera meningar som du drog
              som stämmer exakt med vad som står i de här två reservationerna.
              Jag är reservant bara i fråga om den ena, men jag gör reklam för
              båda, eftersom du pratade om det här ämnet, och det var exakt
              den ordalydelse som står här.
            </seg>
            <seg n="6eede250">
              Jag förstår inte detta. I riksdagen jobbar man så att om man
              inte tycker om och är nöjd med det som är då reserverar man sig.
              Här har Berit Jóhannesson pratat om att det är en jätteviktig
              fråga det instämmer jag i. Men ni fullföljer inte det här.
            </seg>
            <seg n="99691a23">
              Jag förstår inte det här. Varför är inte Berit Jóhannesson reservant?
              Har hon missat reservationerna, eller kan vi förutsätta att Berit
              Jóhannesson och hennes partikolleger i morgondagens röstning kommer
              att rösta på de här reservationerna?
            </seg>
          </u>
          <note type="speaker" n="33f00b28">
            Anf. 189 BERIT JÓHANNESSON (v) replik:
          </note>
          <u who="Q4891898" xml:id="i-15e0030bdf2358e6-1" n="0a94ff72">
            <seg n="70f82dcc">
              Herr talman! Jag kommer inte att rösta på de reservationerna.
            </seg>
            <seg n="658c064f">
              Vi har själva flera motioner där de här frågorna tas upp, men
              jag valde att inte lämna en reservation. Jag tyckte att det var
              väldigt viktigt att vi gick fram lite mer gemensamt med det här.
            </seg>
            <seg n="527df920">
              Det som har kommit från Leni Björklund när det gäller att ge
              Försvarsmakten och andra myndigheter uppdraget att ta fram underlag
              till juni månad tycker jag är bra. Jag vill därför vänta med att
              avge en reservation om det här.
            </seg>
            <seg n="c47a942e">
              Det är inget fel på reservationerna, fast jag har vissa synpunkter
              på dem. Jag är inte riktigt överens om att allting ska polisanmälas.
              Jag tror faktiskt inte att det är rätt sätt att gå fram. Den reservationen
              som kommer från kd är ganska bra, men eftersom jag inte själv
              har lämnat en reservation tycker jag att det är viktigt att försvarsutskottet
              i det här ärendet går fram lite samfällt. Därför kan jag replikera
              och fråga: Varför i herrans namn har inte Moderaterna ställt upp
              på Vänsterpartiets reservationer när vi i flera år har haft reservationer
              när det gäller kampen mot sexuella trakasserier?
            </seg>
          </u>
          <note type="speaker" n="d13eebcb">
            Anf. 190 ROLF GUNNARSSON (m) replik:
          </note>
          <u who="Q5776913" xml:id="i-55efd71d70a39b39-4" n="d94e04a1">
            <seg n="9d69820b">
              Herr talman! Det är flera timmar innan vi ska rösta, så det finns
              chans att ångra sig.
            </seg>
            <seg n="c02de0c1">
              Reservationerna har, i alla fall under de snart tio år som jag
              har varit i utskottet, skrivits så att man justerar. Om Berit
              Jóhannesson hade velat vara med på de här skulle man väl justera.
              Så har vi jobbat tidigare.
            </seg>
            <seg n="7aa4cd5c">
              Nu kryper hon bakom och säger: Det här tycker jag är jätteviktiga
              ärenden. Men var finns det någonstans? Jag vill ha fört till protokollet
              att det inte kan vara så viktigt för Berit Jóhannesson och Vänsterpartiet
              när det inte finns någon reservation. Man hänvisar till någonting
              som departementet har på gång när det gäller det här.
            </seg>
            <seg n="36c601db">
              Dessutom säger Berit Jóhannesson i talarstolen att hon kommer
              tillbaka gång efter gång. Ja, men det markeras inte i de här handlingarna.
              Därför är det så viktigt att i protokollet i dag markera att Berit
              Jóhannesson inte fullföljer vad hon säger i de här ämnena.
            </seg>
            <seg n="011969cb">
              Sedan ska jag inte försvara mig när det gäller sexuella trakasserier
              och polisanmälan, för det är inte vår reservation. Jag marknadsförde
              den, eftersom jag tyckte att jag kände igen lite grann av vad
              Berit Jóhannesson sade från talarstolen.
            </seg>
            <seg n="66936c55">
              I år tyckte vi att det var en bra skrivning i reservation 6.
              Därför ställde vi upp på den. Vi har också med det här i vår motion,
              som vi inte har haft tidigare. Nu har vi det här i en motion,
              och vi fullföljer det i vår reservation. Det tycker vi är den
              politik som förekommer här i kammaren.
            </seg>
            <seg n="0c912f53">
              Jag är faktiskt lite förvånad över hur Berit Jóhannesson, och
              Vänsterpartiet, agerar här. Det är inte likt henne, eftersom det
              är en fråga som engagerar henne djupt och hårt. Det vet jag. Det
              är någonting som är fel.
            </seg>
          </u>
          <note type="speaker" n="c88c3422">
            Anf. 191 BERIT JÓHANNESSON (v) replik:
          </note>
          <u who="Q4891898" xml:id="i-15e0030bdf2358e6-2" n="0a94ff72">
            <seg n="9801d029">
              Herr talman! Ja, det är en fråga om engagerar mig djupt och hårt,
              och jag är jätteglad över att Moderaterna nu är med på båten.
              Jag är mycket glad för det, för det är faktiskt samfälldhet vi
              behöver. Vi behöver gå fram väldigt hårt och markera det här.
            </seg>
            <seg n="bbfca509">
              Är det någon som tvivlar på mitt eller Vänsterpartiets engagemang
              i de här frågorna kan man gå tillbaka till andra handlingar, och
              mitt särskilda yttrande är faktiskt klargörande. Jag tror inte
              att Gunnarsson behöver vara orolig för att jag har tappat mitt
              engagemang, och Gunnarsson behöver inte heller vara orolig för
              att jag på något sätt ska tystna i den här frågan. Jag har inte
              gömt mig. Jag kommer att fortsätta att kämpa mot sexuella trakasserier
              tills varenda kvinna i Försvarsmakten kan säga: Jag har inte blivit
              sexuellt trakasserad. Jag känner att Försvarsmakten har en bra
              politik och en bra inriktning.
            </seg>
            <seg n="fe73f2af">
              Det kan Gunnarsson vara fullständigt övertygad om.
            </seg>
          </u>
          <note type="speaker" n="414475d9">
            Anf. 192 CLAES VÄSTERTEG (c):
          </note>
          <u who="Q5125017" xml:id="i-3c86d747af046fff-0" n="17631f77">
            <seg n="a1dd2943">
              Herr talman! Dagens debatt är en av flera som vi i försvarsutskottet
              har under våren då vi diskuterar uppföljning och revision av Försvarsmakten,
              en uppföljning som med all önskvärd tydlighet har varit nödvändig.
            </seg>
            <seg n="5a9562f9">
              Revisionen är för mig en kontroll av vad som har hänt men också
              av vilka åtgärder som behöver vidtas i framtiden för att de här
              problemen inte ska uppstå igen.
            </seg>
            <seg n="b8288b20">
              Det känns väldigt skönt, efter att ha lyssnat på debatten, att
              vi inte har hamnat i fällan då vi bara frågar oss: Varför har
              ingenting gjorts? Det finns en konstruktivitet som betänkandet
              andas men också debatten. De fel som har uppstått ska givetvis
              rättas till, och det ska kritiseras, men det är oerhört viktigt
              att vi tar ett antal steg framåt och att vi är positiva, och det
              tycker jag att vi är i det här betänkandet.
            </seg>
            <seg n="96d73615">
              Som tidigare har konstaterats är personalkostnaden en betydande
              del av anslagen till Försvarsmakten. Det är mycket olyckligt att
              man inte har lyckats minska kostnaderna i den utsträckning som
              det var tänkt. Det får till exempel i en myndighet som Försvarsmakten
              konsekvenser för den övriga verksamheten. Det får konsekvenser
              för hur pass bra försvar vi får. Det är inte acceptabelt när det
              visar sig att antalet anställda har minskat med en fjärdedel sedan
              1996 men att kostnaderna inte har minskat över huvud taget.
            </seg>
            <seg n="c446dca3">
              För att det här inte ska upprepas måste regeringen bli bättre
              på att följa upp och styra Försvarsmakten, men vi i riksdagen
              måste också ta ett större ansvar. Vi måste bli bättre på att följa
              upp. Då krävs det också, precis som betänkandet påpekar, att vi
              får en bättre information och ett bättre underlag från regeringen.
            </seg>
            <seg n="27ea2c51">
              De här frågorna är några av de viktigaste inför höstens försvarsbeslut.
              Därför är det så viktigt att kontrollen och uppföljningen förbättras.
              Om det inte sker riskerar vi att stå här återigen om några år
              och föra precis samma diskussion.
            </seg>
            <seg n="46a50563">
              Herr talman! Betänkandet tar även upp delar av personalfrågorna
              i Försvaret. För mig och Centerpartiet är det självklart att antalet
              kvinnor i Försvarsmakten ska öka. För att det ska bli verklighet
              krävs det ett antal åtgärder. En åtgärd är givetvis införandet
              av en allmän plikt för både kvinnor och män. Men för att dagens
              kvinnor och framtidens kvinnor ska kunna känna sig intresserade
              av att arbeta i Försvarsmakten krävs det att vi gör några läxor.
              Det är bra att vi kan uppvisa en sådan enighet kring att det är
              oacceptabelt med all form av diskriminering. Det har kommit ett
              antal rapporter där det visar sig att både diskriminering och
              sexuella trakasserier förekommer, både mot värnpliktiga och anställda
              inom försvaret.
            </seg>
            <seg n="279b9a1e">
              Det här får inte fortgå. Det är positivt att regeringen har vidtagit
              de här åtgärderna och att försvarsministern kräver svar från bland
              annat Försvarsmakten om hur man ska åtgärda detta. Här har vi
              ett ansvar allihop att fortsätta att vara tydliga, både i våra
              ställningstaganden och i de signaler vi skickar till Försvarsdepartementet
              och Försvarsmakten.
            </seg>
            <seg n="73687326">
              För ett antal år sedan gick alla män igenom Försvarsmakten. Nu
              försöker vi få in fler kvinnor. Men för de här kvinnorna och männen
              konkurrerar Försvarsmakten med oerhört mycket annat. Man konkurrerar
              med till exempel högskolor och universitet. För att de på sikt
              ska bli intresserade krävs det att Försvarsmakten har ett bra
              varumärke, att det känns som en modern arbetsplats, en arbetsplats
              där både kvinnor och män och människor med olika sexuell läggning
              och bakgrund känner sig hemma.
            </seg>
            <seg n="5aef4fd1">
              Det här ska vi fortsätta att jobba med. Jag kan garantera Berit
              att om det här inte blir verklighet kommer jag att göra henne
              sällskap på podiet och fortsätta att kräva det.
            </seg>
          </u>
          <note type="speaker" n="a01acbaa">
            Anf. 193 ROLF GUNNARSSON (m) replik:
          </note>
          <u who="Q5776913" xml:id="i-55efd71d70a39b39-5" n="d94e04a1">
            <seg n="88532466">
              Herr talman! Det var tjatigt, viskar någon här. Men debatten
              är väl till för att vi ska diskutera hoppas jag. Publiken kan
              ju gå hem när den vill. Det är värre med oss som ska debattera.
            </seg>
            <seg n="c9918d14">
              Jag har inga problem, Claes Västerteg, med hur jag ska rösta
              i morgon. Vi har ju reservationer med glasklar uppfattning. Men
              jag skulle tro att om någon kommer in och läser den här handlingen
              så funderar de nog över vad Centern tycker. Tycker man exakt så
              här som det står ordagrant? Är det Centerns uppfattning?
            </seg>
            <seg n="db835471">
              Jag måste fråga. Det har ju gått några år sedan förra försvarsbeslutet
              där Centern var med. Dessutom har man gått ut och förklarat i
              stora debattartiklar hur mycket man har kört in till sjukvården.
            </seg>
            <seg n="12674ef1">
              Vad har ni gjort under den här tiden för att rätta till exempelvis
              arbetsgivar- och personalfrågorna? Var det bara ett klubbslag,
              och sedan var det bra? Ni har ju haft folk med till och med i
              Försvarsdepartementet. Hur har Centern varit med? Vad tänker Centern
              göra för att rätta till det här? De stora problemen har vi varit
              överens om i dag.
            </seg>
            <seg n="cdd5a438">
              Claes Västerteg höll sig inte till den delen så mycket som gällde
              arbetsgivarfrågorna. Det var den andra delen som gällde kvinnobiten.
              Den är väl så viktig, men den har vi diskuterat med Berit Jóhannesson.
            </seg>
            <seg n="791fdbbd">
              Frågan är vad Centern har gjort och vad Centern tänker göra.
              Det är väldigt viktiga frågor. Om man läser den här handlingen
              så finns nästan inte Centern i försvarsfrågan. Tycker man att
              det här är exakt riktigt? Tycker man då också att det är riktigt
              det som Riksdagens revisorer med bland annat Centerpartister har
              kommit fram till, den svidande kritik som vi i dag debatterar?
            </seg>
          </u>
          <note type="speaker" n="ecb42e68">
            Anf. 194 CLAES VÄSTERTEG (c) replik:
          </note>
          <u who="Q5125017" xml:id="i-3c86d747af046fff-1" n="17631f77">
            <seg n="33f3d341">
              Herr talman! Det är väl ingen nyhet att vi tillhör majoriteten
              både vad det gäller det förra försvarsbeslutet och det här betänkandet.
              Vi står bakom det här betänkandet. Vi har varit med och påverkat.
              Som jag sade i mitt anförande är det många delar i det här som
              vi måste rätta till. Betänkandet är tydligt i sin kritik mot regeringen
              och mot Försvarsmakten. Det tycker jag är bra. Givetvis står vi
              bakom detta. Den här politiken är den som ska föras.
            </seg>
          </u>
          <note type="speaker" n="4761838d">
            Anf. 195 ROLF GUNNARSSON (m) replik:
          </note>
          <u who="Q5776913" xml:id="i-55efd71d70a39b39-6" n="d94e04a1">
            <seg n="d7b2931f">
              Herr talman! Att ni står bakom kritiken är första steget. Vi
              konstaterar att kritiken finns. Jag kan läsa något om Högkvarterets
              organisation. Revisorerna konstaterar i rapporten att Högkvarterets
              ansvar för personalfrågorna var oklart. Personal- och arbetsgivarfrågor
              hanteras inom olika delar av Högkvarteret. Rapporten visar att
              olika och ibland motstridiga styrsignaler har gått ut till förbanden
              från Högkvarteret. Den oklara ansvarsfördelningen har också lett
              till att ingen avdelning i Högkvarteret följt upp förbandens lönekostnader,
              och så vidare.
            </seg>
            <seg n="04571051">
              Jag återkommer till den här frågan. Vi konstaterar att det är
              så här. Ola Rask var positiv, och jag försökte hänga på det. Men
              vad har Centern gjort? Centern har ju varit med i den här uppgörelsen
              och har nu i debattartiklar i landets alla tidningar snart klappat
              sig för bröstet och förklarat hur otroligt bra uppgörelsen var.
              Men vad har Claes Västerteg gjort under de här åren som har gått
              sedan förra försvarsbeslutet, och vad har Centern gjort för att
              reda upp de här frågorna? Det är svidande kritik. Det är Riksdagens
              revisorer som har gjort revisionen som är ett år drygt nu.
            </seg>
            <seg n="360d5f78">
              Jag fick inget svar. Claes Västerteg konstaterade bara att så
              här var det. Men nästa steg är vad ni har gjort och vad ni tänker
              göra i den här frågan. Om vi inte rättar till det här är vi illa
              ute.
            </seg>
          </u>
          <note type="speaker" n="2b9a1028">
            Anf. 196 CLAES VÄSTERTEG (c) replik:
          </note>
          <u who="Q5125017" xml:id="i-3c86d747af046fff-2" n="17631f77">
            <seg n="cf6fc4b2">
              Herr talman! Rolf Gunnarsson uppehåller sig vid vad vi har gjort.
              Jag konstaterade i mitt anförande att det inte har gjorts tillräckligt.
              Jag är kritisk mot det sätt som Försvarsmakten har hanterat personalpolitiken.
              Det är ju utskottet som helhet, så jag tycker inte att det är
              någon överraskning. Utskottets majoritet och även många andra
              är tydliga med att vi vill ha fortsatt information och en bättre
              uppföljning. Jag är också tydlig med att riksdagens försvarsutskott
              måste bli mycket bättre i sin uppföljning. Jag har inga problem.
              Jag tycker också att det finns delar av det förra försvarsbeslutet
              som inte har uppfyllts. Men en del som var väldigt viktig var
              den omfördelning av pengar som man gjorde från Försvarsmakten
              till sjukvården.
            </seg>
          </u>
          <note n="101b93d7">
            Föredrogs
          </note>
          <note n="aa924e4c">
            Överläggningen var härmed avslutad.
          </note>
          <note n="3e4494e0">
            18 § Försvarsmaktens förbandsutveckling en uppföljning av försvarsbesluten
            2000 och 2001
          </note>
          <note type="speaker" n="f457aa3d">
            Anf. 197 TONE TINGSGÅRD (s):
          </note>
          <u who="Q4982902" xml:id="i-640c160bb3d19ec2-0" n="c915cddd">
            <seg n="93df7bae">
              Herr talman! Betänkandet FöU5 är resultatet av försvarsutskottets
              första egna utvärderings- och uppföljningsprojekt, åtminstone
              det första som har satts på pränt. Det har fått rubriken Försvarsmaktens
              förbandsutveckling en uppföljning av försvarsbesluten 2000 och
              2001 . Utskottet har valt att studera det med hjälp av en utredare
              som vi känner väl, Jörgen Thulstrup, före detta föredragande i
              försvarsutskottet.
            </seg>
            <seg n="d8be3c2d">
              Vi tycker att tidpunkten är väl vald med tanke på att det snart
              är dags för ett nytt omfattande försvarsbeslut, nämligen till
              hösten detta år. Det har varit en bra genomgång och förberedelse
              för utskottet. Det är vår övertygelse att betänkandet kan bidra
              till ett gott utgångsläge och ett bättre underlag inför nästa
              beslut.
            </seg>
            <seg n="6e5b73fc">
              Samtidigt med det här arbetet har utskottet hanterat och hanterar
              ett antal rapporter från Riksdagens revisorer. Jag tror att jag
              får medhåll när jag säger att vårt betänkande i relevanta stycken
              har fört resonemangen från de rapporterna framåt.
            </seg>
            <seg n="a63d9d78">
              Vi kunde ha valt att lägga ihop alla rapporterna med den egna
              utvärderingen till ett betänkande. Men vi valde flera betänkanden.
              Nu är det upp till oss att se till att de hänger ihop sinsemellan
              och att det är lite konsistens. Men det ska vi säkert klara.
            </seg>
            <seg n="ac61bde6">
              Betänkandet har resulterat i ett tillkännagivande och en liten
              lagändring. Här finns inga motioner, inga reservationer. Men,
              herr talman, jag är övertygad om att det blir en trevlig debatt
              i alla fall.
            </seg>
          </u>
          <note type="speaker" n="baffe445">
            Anf. 198 ESKIL ERLANDSSON (c):
          </note>
          <u who="Q3058054" xml:id="i-4b0d8d0d30e5a422-0" n="df199d7f">
            <seg n="351edbc1">
              Herr talman! Jag känner glädje i dag. Jag känner glädje därför
              att vi i detta initiativärende från utskottets sida har funnit
              en samsyn och en enighet. Jag tycker att det är viktigt i det
              här sammanhanget.
            </seg>
            <seg n="72f5aa3c">
              Samtidigt vill jag konstatera att vi under det senaste halvåret,
              för att inte säga året, har ägnat mycken tid åt uppföljning och
              utvärdering av de senaste försvarsbesluten och effekterna av desamma.
              Det har, mot bakgrund av det mycket omfattande omställningsarbete
              som pågått under ett antal år nu, varit lärorikt och nyttigt.
              Många tankar har väckts hos mig, och jag hoppas hos alla andra
              också. Min förhoppning är att det bestående resultatet av utskottets
              arbete ska bli att vi får större möjligheter att fatta än klokare
              beslut i framtiden. Jag menar nämligen att det allra viktigaste
              i vårt politiska arbete är att lära av det som har varit, inte
              alltid grälsjukt söka fel hos varandra utan verkligen på allvar
              ta till oss lärdomar men också blicka framåt.
            </seg>
            <seg n="c18bb388">
              Jag menar också, lite grann apropå den debatt som har varit i
              kväll, att de senaste försvarsbesluten är värda att försvara.
              Var skulle vi ha stått i dag om inte modiga kvinnor och män hade
              satt i gång den process som nu är i gång? Att vänta på att allting
              blir fullständigt utrett så att man rent teoretiskt skulle kunna
              fatta det perfekta beslutet innebär i praktiken att man aldrig
              skulle kunna fatta några beslut. Så kan vi inte ha det i ett samhälle.
            </seg>
            <seg n="14c5fbf1">
              Vi är alltså mitt uppe i ett arbete som jag menar att vi måste
              fortsätta med. Det finns ingen väg tillbaka. Och varför inte det
              då? Jo, därför att omvärlden dramatiskt har förändrats under en
              mycket kort tidsperiod sett i ett historiskt perspektiv.
            </seg>
            <seg n="a61a3884">
              Vad är det då vi ska göra för framtiden? Jag tänkte ge några
              blickar på hur jag och vi i Centerpartiet resonerar när det gäller
              utgångspunkter för det fortsatta omställningsarbetet kring det
              svenska försvaret.
            </seg>
            <seg n="105a87c8">
              Vi tycker att omställningsarbetet fortsatt ska utgå från den
              säkerhetspolitiska verklighet som vi lever i. Nu när de militära
              hoten mot vårt land i stort och smått har klingat av och vi fått
              lite andra typer av hot att titta på, både nationellt och internationellt,
              hot som kanske i viss mån ökar, är det givet att det måste vara
              dessa nya hot som fångar vårt intresse och som vi ska bygga ett
              försvar runtikring. Resurser måste alltså fortsätta att omfördelas
              så att vi står väl rustade inför dagens och allrahelst morgondagens
              säkerhetspolitiska situation och hot och ingenting annat.
            </seg>
            <seg n="0f22c437">
              Grundläggande detta vill jag verkligen poängtera för oss och
              mig är att vi kraftfullt satsar på att tillsammans med övriga
              EU-länder bygga upp civila och militära förmågor som är användbara
              för att medverka till fred i vårt närområde, men också globalt.
              Europa kan inte utgå från att USA alltid är berett att ta ansvaret
              för det som naturligt ligger på oss européer att samverka kring
              och själva klara av. Med det har jag alltså sagt att våra satsningar
              på det internationella området måste fortsätta att öka.
            </seg>
            <seg n="3b8fdbd5">
              Herr talman! För mig är det viktigt att Sverige kan bidra med
              högkvalitativa militära och civila resurser inom EU, men också
              inom Natoledda insatser, och inom ramen för uppbyggandet av EU:s
              krishanteringsförmåga. Det är också viktigt att försvarets förmåga
              kan utvecklas och prövas under andra former och inom andra verksamhetsområden
              än vad vi kan göra här hemmavid och vad förutsättningarna här
              medger.
            </seg>
            <seg n="40f5de98">
              Å andra sidan kan det finnas resurser som av olika skäl har bundits
              upp i förband och verksamheter som vi inte längre behöver, och
              lika självklart som att vi ska bygga upp de nya resurserna tycker
              jag det är att vi måste frigöra resurser från det vi inte behöver
              längre. Om inte detta lyckas får vi personal- och materielkostnader
              för sådant som vi varken har användning för nu eller, vad vi vet,
              i en mer avlägsen framtid. Målet för framtiden måste vara att
              producera det vi kallar för prioriterade och i framtidens uppgifter
              användbara förband.
            </seg>
            <seg n="fbe03dee">
              Det uppföljningsarbete som utskottet har ägnat sig åt visar också
              nödvändigheten av att vi får årliga verksamhetsresultat konkret
              redovisade för oss och uttryckta i konkreta, användbara termer,
              detta som ett kvitto på vad resurserna har använts till. Detta
              är inte en intern sak för Försvarsmakten, utan det är en absolut
              nödvändighet att så sker vilket vi också redovisar i vårt betänkande
              så att regeringens och vårt, alltså riksdagens, fortsatta viktiga
              reformarbete kan bygga på det som har varit. Men det är också
              fråga om att vi kan ge och ska ge skattebetalarna, det vill säga
              svenska folket, ett kvitto på vad man har fått för pengarna.
            </seg>
            <seg n="ecbdffb4">
              De förändrade krav som bland annat de internationella insatserna
              ställer innebär att vi i delar behöver se över, som jag ser det,
              också tillämpningen av värnplikten. De mönstrades och värnpliktigas
              intresse för internationell tjänstgöring behöver uppmuntras och
              tillvaratas bättre än vad som är fallet i dag, speciellt om vi,
              som jag tycker, ska öka våra internationella insatser. Systemet
              för beredskap, utbildning och övning för internationella insatser
              behöver alltså utvecklas. Samtidigt vill jag säga att jag är beredd
              att överväga om värnpliktssystemet kan och behöver kompletteras
              med anställd personal för att säkerställa att vi kan leva upp
              till de tidskrav som ställs i vissa internationella insatser.
            </seg>
            <seg n="0da678a1">
              Inför årets försvarsbeslut är det viktigt att fundera kring frågan
              om vilken nivå vi ska fatta beslut om. Klart i det här sammanhanget
              är det hoppas jag att vi är överens om att riksdagens roll är
              att ange inriktning och göra de stora, principiella avvägningarna.
              Regeringens uppgift är att bereda riksdagens beslut, självklart,
              men också att se till att de verkställs genom ansvariga myndigheter.
              Så fungerar vår svenska demokrati.
            </seg>
            <seg n="1a5e1ef5">
              De problem som vi tillsammans har lokaliserat, bland annat genom
              de revisioner och uppföljningar som vi har gjort under senare
              år, visar emellertid att det inte alltid har varit så. De har
              gjort att det stundtals har blivit svårt med ansvarsfördelningen
              och ansvarsutkrävandet. De har också gjort att det samlade resultatet
              av den verksamhet vi har att förvalta inte alltid har blivit sådant
              som vi trodde och hade hoppats att det skulle bli.
            </seg>
            <seg n="5fb8f36e">
              Målet ska läggas fast och vara tydligt, men det ska också ge
              möjlighet till uppföljning och ansvarsutkrävande. Endast så kan
              ett fruktbärande och förtroendefullt samarbete åstadkommas mellan
              olika aktörer.
            </seg>
            <seg n="2e5a4a65">
              Avslutningsvis, herr talman, vill jag säga ett par ord om systemet
              med försvarsbeslutsperioder. Dessa är för närvarande treåriga.
            </seg>
            <seg n="050f4160">
              Jag känner, och detta vill jag gärna säga till mina kamrater
              här, en allt större tvekan till att fortsättningsvis ha treåriga
              försvarsbeslutsperioder. De behov av långsiktighet som vi ser
              när vi jobbar med frågorna om säkerhet och försvar täcks inte
              genom att vi bara jobbar över tre år. Personalförsörjning, materielanskaffning,
              forskning och mycket annat kräver en betydligt längre framförhållning
              än tre år. Jag hoppas att regeringen inför årets försvarsbeslut
              noga överväger huruvida det är det mest optimala att fortsätta
              med treåriga försvarsbeslutsperioder.
            </seg>
          </u>
          <note type="speaker" n="656f3c71">
            Anf. 199 BERNDT SKÖLDESTIG (s):
          </note>
          <u who="Q4894089" xml:id="i-8102b1ac96a270cc-0" n="18fe09a6">
            <seg n="563299b1">
              Herr talman! Som Tone Tingsgård var inne på är det här betänkandet
              lite speciellt eftersom det gäller ett initiativärende.
            </seg>
            <seg n="9ba32da4">
              Jag hade förmånen att få vara med i den grupp som utsågs att
              leda det här jobbet. Som Tone också sade hade vi den stora äran
              att få anställa Jörgen Thulstrup att göra jobbet åt oss. Inledningsvis
              vill jag säga några ord om det.
            </seg>
            <seg n="dcea1237">
              Jag tycker att det var ett alldeles utmärkt sätt att jobba på.
              Under de få månader då underlaget, på ett utmärkt sätt, plockades
              fram hade vi konstruktiva diskussioner. De har landat i att vi
              har fått ett betänkande där vi alla är överens. Det tror jag att
              det är värt att peka på. Jag tror att det här är något som vi
              ska fortsätta att fundera på när vi ska försöka dyka lite djupare
              i så komplexa och så svåra frågor som det här handlar om. Det
              här är nämligen, herr talman, inte så enkelt.
            </seg>
            <seg n="4ecdc5c6">
              Jag satt med i försvarsutskottet när vi fattade förra försvarsbeslutet
              och när herr talmannen var försvarsminister. Jag tyckte väl då
              att vi fattade ett beslut som var väldigt klart. Jag tyckte att
              vi diskuterade noga. Vi debatterade mycket. Vi stötte och blötte
              och fattade ett beslut som vi tyckte var klart. Men så här efter
              några år ser man att beslutet inte var så klart, utan det går
              att tolka det på många olika sätt.
            </seg>
            <seg n="574ff717">
              Det hade säkert varit bra med ytterligare underlag för att få
              ett ännu klarare beslut som hade gett en mindre tolkningsmån.
              Det hade säkert gjort det lättare för oss när vi till hösten ska
              fatta beslut. Det som vi i det här betänkandet pekar på och som
              sägs i tillkännagivande är alltså följande: Vi vill ha ett fullödigare
              underlag för att kunna fatta ett bra beslut som eliminerar så
              mycket som möjligt av tolkningsmöjligheterna på olika håll i Försvarsmakten
              och kanske också på andra sidan Strömmen i försvarsministeriet
              och här. Vi ska kunna ha ett så klart beslut som möjligt.
            </seg>
            <seg n="08ef1cb4">
              Som jag sade tidigare tycker jag att det här var ett bra sätt
              att få fram ett underlag för att sedan kunna lägga ett förslag
              till riksdagen att fatta beslut om när det gäller hur försvaret
              ska se ut.
            </seg>
            <seg n="09857702">
              Just detta med svårigheterna med en så stor verksamhet visar
              sig i den här rapporten och i alla de rapporter som finns inbakade
              här. Den är mycket större än vad någon av oss som då fanns i denna
              kammare hade klart för sig. Det visar också att vi inte var ensamma
              om att göra den felbedömningen, utan det gjorde alla tre inblandade
              parter Försvarsmakten, försvarsministern och Försvarsdepartementet
              vill jag påstå. Vi kunde inte förutse allt det som skulle kunna
              hända.
            </seg>
            <seg n="4e1786dd">
              I det sammanhanget vill jag ansluta mig till vår vördade herr
              ordförande som gjorde en programförklaring som jag kan ställa
              upp på och som också mitt parti till stora delar kan ställa upp
              på. Men det gör det, tror jag, ännu viktigare att vi är ännu mer
              noga med att försöka använda tiden fram till hösten när vi en
              gång till ska fatta beslut och fortsätta med den här omställningen.
              Vi måste se till att vi får så mycket fakta och klara uppgifter
              som möjligt på bordet, så att det beslut vi fattar blir så rätt
              som möjligt, för jag tror inte att det kommer att bli lättare
              att fortsätta med den ominriktning som vi påbörjat.
            </seg>
            <seg n="83b50c67">
              Tvärtom har vi, precis som Eskil Erlandsson sade, kommit en bra
              bit på vägen, vilket också rapporten visar på. Till stora delar
              har det vi beslutat genomförts. Men på ett antal punkter ja, ganska
              många punkter har det, av flera anledningar, inte blivit som vi
              beslutade. Jag tror att det kommer att vara fortsatt svårt framöver
              att få försvaret inriktat på precis det som vi beslutar i denna
              kammare därför att saker händer så fort. Det är ju det som är
              skillnaden mellan att fatta beslut i försvarsärenden i dag och
              att göra det på 60- och 70-talen. Det var betydligt enklare då
              vi visste varifrån fienden kom och var vi skulle vara.
            </seg>
            <seg n="9fca50c9">
              Jag gjorde min värnplikt i början av 60-talet och har också gjort
              fyra repövningar. Jag visste exakt var jag, som det heter, skulle
              börja gräva grupperna på Vikbolandet i Östergötland vid varje
              repmöte. Det gjorde det naturligtvis betydligt enklare.
            </seg>
            <seg n="1b076a74">
              I dag vet vi inte hur fienden ser ut. Alla de nya hot som vi
              inte är klara över hur de ser ut gör det naturligtvis mycket svårare
              för oss att forma en försvarsmakt som kommer att kunna fungera
              framöver. Därför tror jag, som jag inledningsvis sade, att det
              sätt som vi jobbat på med att skaffa fram underlaget är mycket
              bra. Jag tror att det kommer att vara avgörande för hur beslutet
              blir. Om vi inte försöker dyka djupt och undersöka utfallet kommer
              vi inte att kunna fatta ett bra beslut.
            </seg>
            <seg n="43190b4e">
              Det viktigaste är, tror jag, att vi får klarhet detta för att
              kunna fortsätta att följa upp detta. Jag tror, precis som Eskil,
              att treåriga försvarsbeslutsperioder är något som vi kanske ska
              fundera på att ändra. Men det vi framför allt ska fundera på är,
              tror jag, att vi ska göra uppföljningar mycket tätare och att
              vi ska kunna justera kursen under försvarsbeslutsperioden vare
              sig denna är treårig eller den är femårig, sexårig eller vad det
              nu blir. Detta tror jag är viktigt för att komma så rätt som möjligt
              och få maximal användning av de pengar som vi satsar på försvaret.
            </seg>
          </u>
          <note type="speaker" n="135b1e83">
            Anf. 200 OLA SUNDELL (m):
          </note>
          <note n="9d2b4737">
            Herr talman! Jag börjar med att yrka bifall till betänkandet
            Försvarsmaktens förbandsutveckling en uppföljning av försvarsbesluten
            2000 och 2001 .
          </note>
          <u who="Q6195893" xml:id="i-bae8dc0524942146-0" n="25aa9831">
            <seg n="4f1e5a36">
              Till Berndt Sköldestig vill jag rikta ett tack. Jag har gillat
              din pragmatism och tydlighet i jobbet med att ta fram det här
              underlaget. Jag riktar alltså ett stort tack till dig.
            </seg>
            <seg n="93d1a0f2">
              Det är ett enigt utskott. Därmed kan det tyckas att allt är gott
              och väl men så är det inte. Tillståndet i vår försvarsmakt är
              allt annat än gott. Jag skulle vilja säga att mycket arbete återstår
              för att få den här Atlantångaren på rätt köl igen med en inriktning
              och en kurs som är tydlig och klar. Det krävs enligt min mening
              en politisk viljeinriktning: Det gäller att ange tydliga mål,
              tilldela resurser och i övrigt skapa förutsättningar för myndigheten
              att lösa sin uppgift.
            </seg>
            <seg n="24c0aa9a">
              Varthän och varför? Vad ska vi ha det svenska försvaret till?
              Vilken inriktning ska det ha, och vilka resurser ska tilldelas
              för att göra det här möjligt? Det är frågor som måste besvaras
              med ett innehåll i ett kommande försvarsbeslut, för annars riskerar
              vi att få ett försvar som bara kostar och som har problem och
              inte utgör den grund för vår säkerhetspolitik och våra internationella
              åtaganden som vi har rätt att förvänta oss.
            </seg>
            <seg n="babb14a4">
              Vad vi har framför oss när det gäller betänkande FöU5 är inget
              annat än ett bevis på hur illa det kan gå när beslutsunderlaget
              från regeringen är undermåligt, politikerna sviktar och lovar
              för mycket åtminstone majoriteten bestående av c och s och en
              försvarsmakt inte har modet att säga ifrån och påtala behovet
              av realism i försvarsbeslutet.
            </seg>
            <seg n="14ca3235">
              Försvarsbeslutet 2000/01 innehöll för mycket och för lite för
              många nya uppgifter och för lite resurser. Låt oss göra upp med
              det som har varit och dra viktiga lärdomar av detta för att komma
              igen med ett bättre beslut den här gången!
            </seg>
            <seg n="cbf1ba64">
              Våra män och kvinnor i vårt försvar, värnpliktiga och officerare,
              samt våra uppdragsgivare det svenska folket har rätt att kräva
              ett beslut den här gången som bättre än det förra speglar uppgift
              och resurser.
            </seg>
            <seg n="0660b789">
              Vi kan kalla det balans. Resurser på ena sidan gungbrädan och
              arbetsuppgifter på den andra, och det ska väga jämnt.
            </seg>
            <seg n="daa070b7">
              Tydligare än så kan det inte sägas. Försvarsbesluten 2000 och
              2001 höll inte måttet. Försvarsutskottets egen utredning, eller
              Thulstrups utredning som den vanligtvis kallas, drar en uppmärksammad
              slutsats av detta, nämligen att försvaret för sin huvuduppgift
              att försvara Sverige får Underkänd, för att hävda territoriell
              integritet Godkänd, delta i gemensamma internationella insatser
              också Godkänd och för att leta reda på bortsprungna bärplockare
              Med beröm godkänd. Men den spårbarhet som det ofta talas om i
              försvars- och militärsammanhang leder mig till att säga att den
              majoritet som står bakom det senaste försvarsbeslutet, Centerpartiet
              och Socialdemokraterna, får Underkänd.
            </seg>
            <seg n="df9af2a4">
              Men, herr talman, ett enigt utskott tar i och med det här betänkandet
              beslutet att försöka städa upp i oredan efter det förra försvarsbeslutet,
              och det är ett steg i rätt riktning. Det är en oreda som har visat
              sig i form av att utbildningen och samövningar i högre förband
              inte har kunnat genomföras. Det kan liknas vid ett fotbollslag
              som övar försvarsfotboll för sig, mittfältsspel för sig och anfall
              för sig. Men inför en avgörande match har de olika lagdelarna
              inte haft tid att samöva eller träna sig samman. Kan resultatet
              bli annat än mediokert?
            </seg>
            <seg n="cdf1fdf6">
              Det har också utbildats för få värnpliktiga i förhållande till
              försvarsbeslutet, enligt den utredning som ligger till grund för
              betänkandet. Regeringen och Försvarsmakten har på eget bevåg dragit
              ned utbildningsvolymen. Tänk er själva: Här fattas ett beslut
              i vårt parlament om viktiga grundförutsättningar för Sveriges
              förmåga att försvara landet mot väpnat angrepp, och regeringen
              struntar i att följa beslutet. Vad kan detta inte leda till om
              inte oreda och oförmåga i vårt försvar?
            </seg>
            <seg n="1d841bf3">
              Vidare sades det i förra beslutet att alla förband i framtiden
              skulle kunna uppträda och strida i en urbaniserad miljö. Det har
              inte heller fått något genomslag. Det framstår klart för alla
              och envar att just denna förmåga måste utgöra en självklar grund
              för de förband som ska verka i framtiden.
            </seg>
            <seg n="f1a8e88f">
              Beredskapssystemet har inte heller tillämpats på det sätt som
              avsågs i försvarsbeslutet.
            </seg>
            <seg n="201951fc">
              Alla dessa tillkortakommanden beror enligt min mening inte på
              oförmåga, illvilja från våra utbildningsförband eller bristande
              intresse från Försvarsmakten. Det beror på ett försvarsbeslut
              som saknade realism och balans. Den enda väg som står till buds
              när det saknas resurser för uppgiften blir då att ställa in övningar,
              ta in färre värnpliktiga, skjuta upp materielbeställningar och
              på så sätt i efterhand försöka justera ett beslut som inte höll
              måttet. Det förra försvarsbeslutet var för mycket och för lite.
            </seg>
            <seg n="38f4547c">
              Det bör påpekas i sammanhanget att ÖB:s eget budgetunderlag för
              åren 20052007, som presenterades den 27 februari, visar exakt
              samma sak: För att åstadkomma balans krävs i första hand att kostnaderna
              sänks med i storleksordningen 56 miljarder per år. Där har vi
              storleksordningen på överdrifterna från det förra beslutet. Så
              mycket räknade försvarsalliansen Centern och Socialdemokraterna
              fel vid det förra försvarsbeslutet.
            </seg>
            <seg n="a14190d9">
              Det kan tyckas orättvist att behöva städa upp för andra, men
              för att klara uppgiften att omstrukturera försvaret och samtidigt
              lösa uppgiften är det för oss bara att kavla upp ärmarna och ta
              itu med uppgiften.
            </seg>
            <seg n="9863091c">
              Men visst inser jag svårigheterna även denna gång. Statsministerns
              utspel om minus-tre-alternativet är absolut grus i maskineriet.
              Om minus 3 miljarder verkligen är Socialdemokratins riktmärke
              har de stört förutsättningarna för en bred och konstruktiv diskussion
              om det framtida försvaret. Perssons minus 3 miljarder är budgettänk.
              Försvarsminister Björklund säger ingenting, och Försvarsberedningens
              ordförande Juholt talar om breda lösningar. Vad är det som egentligen
              gäller i fråga om de olika inriktningarna?
            </seg>
            <seg n="c5efe433">
              Mot bakgrund av att Centern genom Eskil Erlandsson markerat okej
              för oförändrad nivå, alltså 40 miljarder, kan man stillsamt undra
              om försvarsalliansen Centern och Socialdemokraterna har spruckit.
              Hur är det med det, utskottets ordförande? Borde vi inte i stället
              kunna enas om vilka uppgifter det svenska försvaret ska ha i framtiden
              och efter det diskutera resursfrågan?
            </seg>
            <seg n="398ef929">
              Det är dags att visa våra grannländer att försvaret av Sverige
              i första hand är ett ansvar för det svenska försvaret. Vi ska
              inte dra på oss kritik att Sverige åker snålskjuts på sina grannar,
              som Finlands president uttryckte det: Vi kan inte som Sverige
              överlåta försvaret av vårt land på våra grannar. Det måste vara
              genant för Berndt Sköldestig, som i dag representerar majoriteten,
              att få höra att broderlandet i öster, Finland, inte har förtroende
              för hur vi i Sverige handhar våra försvarsfrågor. Eller tycker
              Berndt Sköldestig att Finlands president är ute och cyklar när
              hon kritiserar Sverige för flathet i försvarsfrågan?
            </seg>
          </u>
          <note type="speaker" n="1207f09b">
            Anf. 201 BERNDT SKÖLDESTIG (s) replik:
          </note>
          <u who="Q4894089" xml:id="i-8102b1ac96a270cc-1" n="18fe09a6">
            <seg n="c048b35d">
              Herr talman! Det var en riktig bredsida, om man ska prata försvarsspråk.
              Jag måste väl ändå säga, Ola Sundell, att jag tycker att du tar
              i alldeles förskräckligt. Om det förra beslutet var så galet kan
              man fråga sig: Hade det räckt med 3 miljarder till, som var det
              moderata förslaget, för att göra allting rätt? Jag tror inte det.
              Jag tror att det här betänkandet och den utredning som Jörgen
              Thulstrup bistått oss med visar på att det här är ett väldigt
              svårt område. Det är väldigt komplext. Inte ens försvarsledningen
              själv hade riktigt klart för sig hur mycket det skulle kosta.
            </seg>
            <seg n="2e586464">
              Med det vill jag inte säga att allting är frid och fröjd och
              att vi till hundra procent har haft rätt, utan tvärtom. Vi har
              säkert begått en del misstag som alla andra. Jag tror att vi människor
              har brister allihop.
            </seg>
            <seg n="21617eb6">
              Vi ska inte dra för stora växlar av enskilda delar, för merparten
              av utredningarna visar att den stora delen av försvarsbeslutet
              om omställningen har klarats. Så tolkar jag det.
            </seg>
            <seg n="e3737473">
              Vad Finlands president anbelangar tror jag att hon åker cykel,
              och hon gjorde det definitivt när hon sade som hon gjorde. Hon
              har efteråt korrigerat kursen kanske satt sig i bilen igen. Jag
              tycker naturligtvis att vi ska klara våra egna angelägenheter.
              Det tycker jag att finska försvarsmakten bestämt också ska göra.
            </seg>
          </u>
          <note type="speaker" n="22381138">
            Anf. 202 OLA SUNDELL (m) replik:
          </note>
          <u who="Q6195893" xml:id="i-1f43f72caba91171-0" n="25aa9831">
            <seg n="ecbbac14">
              Herr talman! Det har egentligen inte med nivå att göra. När man
              fattar ett beslut måste man utgå från uppgiften, alltså: Vad ska
              vi ha den här verksamheten till? Enas man om uppgifterna kan det
              vara inte på vilken nivå som helst, men låt oss diskutera de nivåer
              som ÖB har presenterat. I varje enskilt fall gäller det att se
              till att man har orken, när man ska krympa ett försvar, att verkligen
              krympa det så att man hittar en balans. Effekten har jag redogjort
              för här: färre värnpliktiga, inställda övningar, uppskjutna materielbeställningar.
              Dessutom får man för försvarets huvuduppgift, att försvara Sverige,
              Underkänd. Det måste vara någon rim och reson i just detta. Om
              man går in i ett beslut måste det finnas en balans. Då gäller
              det också för politikerna, vare sig det är regering eller de som
              ingår i majoriteten, att ställa upp när det börjar blåsa snålt.
            </seg>
            <seg n="de28c32c">
              När vi nu ser facit av alla utvärderingar och den kritik som
              har kommit mot Försvarsmakten kan jag inte på något sätt påstå
              att majoriteten har stöttat, utan man har hukat. Man har gömt
              sig bakom förra ÖB:n och den nya ÖB:n. Har man tagit ett beslut
              ska man också ställa upp på det. Där menar jag att den breda uppgörelsen
              har betydelse. Ju fler som delar ansvaret, desto lättare är det
              också att fatta ett bättre beslut när man krymper organisationen.
              Då är det fler som delar det ansvaret. Det är lätt att så här
              i efterhand se att är det få partier bakom, då lovar man mer och
              kan hålla sämre. Så är facit.
            </seg>
          </u>
          <note type="speaker" n="a539bb63">
            Anf. 203 BERNDT SKÖLDESTIG (s) replik:
          </note>
          <u who="Q4894089" xml:id="i-8102b1ac96a270cc-2" n="18fe09a6">
            <seg n="8f7a2ca2">
              Herr talman! Det är alldeles riktigt att det blir starkare om
              det är flera partier bakom. Men man kan fråga Ola Sundell: Hade
              det varit lättare om vi hade haft en flygflottilj till? Det var
              frågan när vi fattade försvarsbeslutet senast. Om jag inte missminner
              mig var det parti som Ola tillhör det som ville ha en flottilj
              till.
            </seg>
            <seg n="ee23c288">
              Det finns ett antal andra exempel som pekar på att detta inte
              är några enkla bitar. Jag vill påstå att mitt parti naturligtvis
              är villigt att ta ansvar för besluten, det har vi alltid gjort.
              Men jag har svårt att inse att vi skulle kunna ta ansvar för någonting
              som inte ens cheferna i försvaret kunde förutse. Nu har vi ansvar
              för att det fattas ett nytt försvarsbeslut som vilar på bättre
              grund.
            </seg>
            <seg n="1729d7c5">
              Jag hälsar med tillfredsställelse det som jag betraktar som en
              halvt utsträckt hand till breda lösningar. Det är naturligtvis
              bra. Men, som sagt, vi ska också vara överens om vad som ska ingå
              i beslutet och vad det får kosta. Det är nog det viktigaste. Den
              processen har vi framför oss, men den samstämmighet som vi har
              i det här betänkandet när det gäller underlaget och vad vi ska
              göra kanske leder till att vi kan fatta ett starkare beslut som
              flera partier står bakom. Det hälsar jag med tillfredsställelse.
            </seg>
          </u>
          <note type="speaker" n="b9e82493">
            Anf. 204 OLA SUNDELL (m) replik:
          </note>
          <u who="Q6195893" xml:id="i-1f43f72caba91171-1" n="25aa9831">
            <seg n="506a38f3">
              Herr talman! När det gäller uppställningen bakom betänkandet
              är betyget Med beröm godkänt. Jag prisade Berndt Sköldestigs pragmatism
              och vilja till att nå konstruktiva lösningar. Men det är ju facit
              som vi diskuterar, det vill säga ett resultat av det förra beslutet
              som vi inte vill upprepa, vilket också utredningen pekar på.
            </seg>
            <seg n="7411822c">
              Beslutet var underfinansierat redan från början. Jag fanns inte
              med i försvarsfrågorna på den tiden, men jag vet att vi skrev
              om det i våra motioner redan då. Det sades också från Försvarsmakten
              att detta inte skulle komma att hålla. Det var för mycket och
              för lite.
            </seg>
            <seg n="e5a72bbd">
              Det är alltså ingen kunskap som har kommit nu. Detta har för
              min del varit känt väldigt länge. När jag kom med i försvarspolitiken
              för ett år sedan visste jag att verksamheten var underbalanserad.
            </seg>
            <seg n="1f170238">
              När vi fattar nästa beslut gäller det att komma i kapp med ett
              antal miljarder. ÖB visade att det var 56 miljarder fel. Som jag
              sade blir den yttersta konsekvensen av detta en oförmåga att försvara
              Sverige mot ett väpnat angrepp. Det måste trots allt vara en huvuduppgift.
            </seg>
            <seg n="c38a3064">
              Detta är inte några enkla frågor. Men om man vill nå en balans
              blir möjligheterna att hitta rätt större än att lova runt och
              komma med ett ganska tunt underlag.
            </seg>
          </u>
          <note type="speaker" n="1da91f3d">
            Anf. 205 HELI BERG (fp):
          </note>
          <u who="Q4938296" xml:id="i-e5febe98ffb82aab-1" n="3abc7ee9">
            <seg n="74009fb5">
              Herr talman! Den svenska Försvarsmakten är en omfattande och
              mångfasetterad verksamhet. Organisatoriskt kan den indelas i en
              fredstida grundorganisation, en insatsorganisation innehållande
              de stridande förbanden och en utlandsstyrka.
            </seg>
            <seg n="856eb71d">
              När jag säger ordet utlandsstyrka kan jag inte hålla mig till
              mitt manuskript. Jag kommer att tänka på våra styrkor i Kosovo
              som en del av utskottet besökte för ett par veckor sedan. Dessa
              män och kvinnor har gjort fullständigt heroiska insatser för att
              rädda både liv och egendom med risk för sitt eget liv. Jag tycker
              att vi ska tänka en stund på vårt folk där borta. De har det inte
              lätt i dag. Det är en väldigt viktig uppgift som vårt försvar
              har i utlandet.
            </seg>
            <seg n="7e3390b4">
              Indelningen i sig och myndighetens ställning som en av våra största
              anslagsmyndigheter innebär stora utmaningar för den politiska
              uppföljning och styrning som regering och riksdag har ansvar för.
              Att försvarsfrågorna under de senaste decennierna inte stått överst
              på den politiska dagordningen har dock inte förbättrat möjligheterna
              att gå i land med denna uppgift.
            </seg>
            <seg n="9d965515">
              Vi har tidigare i kammaren behandlat brister i materielavveckling,
              ekonomisk redovisning, lönebildning och arbetsgivaransvar. Nu
              handlar det om själva kärnverksamheten i Försvarsmakten, nämligen
              att utveckla förband och förmågor till stöd för svensk försvars-
              och säkerhetspolitik.
            </seg>
            <seg n="225e14a3">
              Varningar om tillståndet i insatsorganisationen har duggat tätt
              under de senaste åren. Men ingen rapport har varit så tydlig med
              att beskriva omfattningen av bristerna som den som försvarsutskottet
              självt med bistånd av den tidigare handläggaren Jörgen Thulstrup
              har tagit fram.
            </seg>
            <seg n="932689e4">
              Bedömningen är att vi har för få tillgängliga operativt rörliga
              och slagkraftiga förband, att det i oklara lägen av gråzonstyp
              saknas klara och tillämpbara regler för hur militära resurser
              kan utnyttjas. Vi har utbildat för få soldater, och väsentliga
              utbildningsmål har inte nåtts.
            </seg>
            <seg n="ac500e73">
              Vi klarar inte att strida i stadsmiljö, i mörker eller i högre
              förband. Sammantaget anser utredaren att Försvarsmaktens förmåga
              att lösa sin huvuduppgift att försvara Sverige inte kan anses
              godtagbar.
            </seg>
            <seg n="c185be0b">
              Herr talman! Likväl har Sveriges regering under flera år i budgetpropositionerna
              ansett att just denna förmåga varit godtagbar, åtminstone sett
              till läget i omvärlden. Och visst är det med tillkämpat lugn som
              utskottet konstaterar att en bättre och tydligare rapportering
              från regeringens sida hade varit önskvärd. Det hade givit riksdagen
              en möjlighet att ta ställning till de omprioriteringar och avvägningar
              som blev nödvändiga. Nu har andra fattat dessa beslut utan de
              folkvaldas hörande.
            </seg>
            <seg n="b5a0754b">
              Folkpartiet liberalerna uppskattar att socialdemokraterna i utskottet
              så tydligt uttrycker regeringens tillkortakommanden i sin uppgift
              att styra försvaret. Det inger respekt och hopp inför framtiden.
            </seg>
            <seg n="38b427c1">
              För att inte äventyra utskottsinitiativet i sig har vi försökt
              att inte belasta betänkandet med reservationer och särskilda yttranden.
              På ett par punkter anser vi dock att ytterligare slutsatser är
              möjliga med utgångspunkt i utredningen.
            </seg>
            <seg n="f8458c46">
              För det första bör regeringen skyndsamt återkomma med förslag
              som tydliggör vilka uppgifter som Försvarsmakten kan få i fråga
              om bekämpning av storskalig terrorism. Underlag finns i den så
              kallade Munckska utredningen som inkom till Försvarsdepartementet
              för cirka ett år sedan. Vi ska inte behöva vänta tills olyckan
              eventuellt är framme.
            </seg>
            <seg n="c4a3b9b0">
              För det andra visar den utredning som utskottet har beställt
              hur viktigt det är för de politiska instanserna att kunna göra
              oberoende uppföljningar. Med små resurser har våra frågor fått
              viktiga och tydliga svar. Vi efterlyser därför hur regeringens
              och riksdagens resurser för att göra självständiga och relevanta
              analyser av försvaret ska förstärkas.
            </seg>
            <seg n="a4f408f0">
              Och med detta, herr talman, vill jag yrka bifall till utskottets
              förslag.
            </seg>
          </u>
          <note type="speaker" n="2a2f3ff8">
            Anf. 206 ELSE-MARIE LINDGREN (kd):
          </note>
          <u who="Q4962726" xml:id="i-057161541b92e7aa-1" n="4c7b0757">
            <seg n="d2e8ae3e">
              Herr talman! Den här debatten har spänt ifrån att det har varit
              väldigt dåligt till att det ska bli väldigt bra. Det lägger ett
              ansvar på oss som sitter här att leva upp till det som vi har
              sagt.
            </seg>
            <seg n="d8feb53e">
              Det är positivt med handlingskraft inom försvarsutskottet. Det
              tycker vi alla, och det har vi hört här. Det har lett till att
              vi i dag har ett initiativärende på bordet som har lagts fram
              i full enighet. Det har också lett till ett tillkännagivande till
              regeringen, vilket vi kristdemokrater tycker är bra och värdefullt.
            </seg>
            <seg n="9fd205e6">
              Vårt uppdrag i riksdagen är ju inte bara att fatta beslut, utan
              det är även att följa upp, utvärdera och granska resultat, något
              som vi alla gånger kanske inte ägnar så stor kraft åt.
            </seg>
            <seg n="3629cd8e">
              Det hinner klämta många varningsklockor innan det görs något
              radikalt. Det kommer rapporter, vi läser dem och tycker till för
              stunden, och sedan läggs de till handlingarna. Vi borde prioritera
              att vi ger oss mer tid till att reflektera över de beslut som
              vi fattar.
            </seg>
            <seg n="e68a72aa">
              Därför var det glädjande att utskottet, efter de larmsignaler
              som kommit, tillsatte en arbetsgrupp som bestod av Berndt Sköldestig
              som ordförande, Ola Sundell, Claes Västerteg och undertecknad.
              Vi fick till uppgift att följa upp och utvärdera Försvarsmaktens
              utbildnings-, förbandsomsättnings- och beredskapssystem under
              åren 2000 och 2001.
            </seg>
            <seg n="8f798151">
              Jörgen Thulstrup, som har varit föredragande i utskottet, fick
              uppdraget att biträda arbetsgruppen, och han gjorde det på ett
              alldeles lysande sätt. Jag vill också tacka vår ordförande för
              hans försorg när det gällde att åstadkomma ett mycket bra underlag
              för beslut. Jag tror, precis som ordföranden också pekade på,
              att en arbetsgrupp är ett bra arbetssätt att komma fram. Vi kunde
              på kort tid och med god sammanhållning få fram ett bra underlag.
            </seg>
            <seg n="5ebf6aea">
              Herr talman! Rapporten har också fått stort genomslag utanför
              våra väggar. Vid den hearing som hållits i anslutning till rapporten
              konstaterades att det råder samstämmighet både från Försvarsmakten
              och departementet om att det finns allvarliga brister i rapporten.
              En slutsats som vi politiker behöver dra av detta är att vi helt
              enkelt måste bli bättre på att fatta beslut på ett sådant sätt
              att vi kontinuerligt kan följa upp de beslut vi fattar. Det är
              väl kontentan av rapporten.
            </seg>
            <seg n="74208dae">
              Vi måste också inse att genomgripande förändringar har en komplexitet
              och att det tar tid att genomföra dem. För den skull får vi inte
              hemfalla åt att inte göra något, tvärtom. Det måste vara en realistisk
              bedömning med i beslutsfattandet.
            </seg>
            <seg n="04e89bbe">
              Herr talman! Jag ska inte ägna mig åt att beklaga det som har
              hänt det har så många andra gjort här utan nu vill jag se framåt
              och dra lärdom av detta.
            </seg>
            <seg n="af79e877">
              Tre viktiga åtgärder tycker vi kristdemokrater krävs nu. Det
              är att vi får underlag som är korrekta och trovärdiga och att
              de ekonomiska kalkylerna håller, att vi gör en korrekt bedömning
              så långt det är möjligt av tillståndet inom Försvarsmakten och
              att vi kontinuerligt följer upp och utvärderar fattade beslut.
            </seg>
          </u>
          <note n="65fcab03">
            Med detta yrkar jag bifall till utskottets förslag till beslut
            i betänkandet.
          </note>
          <note type="speaker" n="c846f89d">
            Anf. 207 BERIT JÓHANNESSON (v):
          </note>
          <u who="Q4891898" xml:id="i-15e0030bdf2358e6-3" n="0a94ff72">
            <seg n="e2b56f67">
              Herr talman! Det är många som har analyserat hur försvarsbeslutet
              som riksdagen fattade 2000/2001 har genomförts.
            </seg>
            <seg n="07c7d192">
              Det förra ärendet som vi diskuterade gällde revisorsrapporten
              om lönebildningen och arbetsgivaransvaret. Det här är en av orsakerna
              till att det ser ut som det gör i dag.
            </seg>
            <seg n="48fd656f">
              Det ärende som vi nu behandlar är en genomgång av vad man i de
              olika revisorsrapporterna har påtalat efter att ha granskat planeringsfrågor
              och genomförandet och styrningen av det militära försvaret men
              också den undersökning som vi själva har gjort och tagit initiativ
              till. Det är den som är i centrum. Jag vill också understryka
              att det har lagts ned ett bra och mycket värdefullt arbete med
              att ta fram det här underlaget.
            </seg>
            <seg n="a68a8b34">
              Bilden är entydig: Mycket av den verklighet som vi ser i dagens
              försvarsmakt stämmer inte överens med det riksdagsbeslut som vi
              fattade för några år sedan. Det är väldigt otillfredsställande
              av många skäl. Detta med pengar, arbete och strävanden har inte
              använts riktigt på det sätt som riksdagen beslutade, och därmed
              har naturligtvis inte heller resultatet blivit det som vi förutsatte.
            </seg>
            <seg n="1805f079">
              Nu står vi inför ett nytt beslut. Jag vill understryka att det
              är väldigt viktigt att vi lär oss av det gamla och att vi också
              ser framåt, för när man inte vet varifrån man går är det väldigt
              svårt att förutse var man hamnar.
            </seg>
            <seg n="0f339f42">
              Rapporterna från revisorerna och den utredning som nu försvarsutskottet
              självt har initierat har varit och kommer att vara en väldigt
              viktig grund för det beslut som vi ska fatta längre fram. Riksdagen
              måste få ett bra underlag från regeringen, ett underlag som ger
              en bra bas att stå på. Vi måste få veta läget i insatsorganisationen,
              vilken förmågan är och hur beredskapssystemen och materielsystemen
              påverkar organisationen. Riksdagen måste naturligtvis också tydligare
              beskriva vad vi vill ha. Riksdagens arbete borde mer än nu inriktas
              på resultatet av den förbandsverksamhet som genomförs.
            </seg>
            <seg n="75669101">
              Den erfarenhet som vi kan dra av de brister vi ser inom Försvarsmakten
              och den skillnad som finns mellan beslut här i riksdagen och verkligheten
              som vi ser ute i förbanden är att vi måste få förutsättningar
              att fatta entydiga och klart formulerade beslut om Försvarsmaktens
              utveckling och omstrukturering, och det här måste kunna följas
              upp. Här är vi alldeles överens. Vi måste kunna se om det har
              blivit som vi beslutade, och om inte vad vi ska göra för att rätta
              till det.
            </seg>
            <seg n="aa194347">
              Eskil Erlandsson tog upp att han tyckte att vi skulle ha längre
              försvarsbeslutsperioder. Jag kan inte hålla med honom om detta
              så här spontant. Jag tror att det är oerhört väsentligt att vi
              varje år kan göra en uppföljning och se om vi kan styra om så
              att det inte blir så att vi fattar ett försvarsbeslut som är femårigt
              och att vi inte kan göra ändringar under tiden. Jag skulle i stället
              vilja se att vi hade kontrollstationer i princip varje år för
              att verkligen se om vi är på rätt väg, om det är tillräckligt
              och vilka ändringar vi annars kan göra.
            </seg>
            <seg n="099cfac3">
              Men, som sagt var, de här frågorna liksom alla andra frågor som
              har tagits upp om hur vi ska utveckla Försvarsmakten kommer vi
              att diskutera många, många gånger. Det är då viktigt att vi har
              många redskap men också att de är tillräckligt skarpa för att
              vi ska kunna använda dem och de ska ge resultat.
            </seg>
            <seg n="fd217036">
              Med detta, herr talman, vill jag yrka bifall till förslaget till
              beslut i betänkandet.
            </seg>
          </u>
          <note n="101b93d7">
            Föredrogs
          </note>
          <note n="aa924e4c">
            Överläggningen var härmed avslutad.
          </note>
          <note n="81f33819">
            19 § Jordbrukspolitik m.m.
          </note>
          <note type="speaker" n="9da397c4">
            Anf. 208 CARINA OHLSSON (s):
          </note>
          <u who="Q3363827" xml:id="i-c5696f7617dcf070-0" n="b77afa1c">
            <seg n="9baaccb6">
              Herr talman! Vi övergår nu till att diskutera jordbrukspolitiken
              i allmänhet och också trädgårdsnäringen. Vi ska behandla hela
              62 motioner och tillsammans 116 yrkanden som är inlämnade under
              den allmänna motionstiden både från i höstas och hösten dessförinnan.
              Det är, som ni förstår, många områden.
            </seg>
            <seg n="505d327e">
              Dels gäller det reformeringen av EU:s jordbrukspolitik, den så
              kallade MTR:en. MTR står för midterm review , alltså en översyn
              i halvtid av EU:s gemensamma jordbrukspolitik för budgetperioden
              20002006. Dels ryms här frågor om den svenska jordbrukspolitikens
              inriktning, det svenska jordbrukets konkurrenssituation, regionala
              frågor, frågor kring administration och frågor med anknytning
              till ett miljövänligt jordbruk, småskalig livsmedelsproduktion,
              djurtransporter, jämställdhetsperspektivet inom jordbrukspolitiken,
              stöd för trädgårdsnäringen, fritidsodling med mera.
            </seg>
            <seg n="7c3ac75b">
              Inför behandlingen av alla dessa frågor har utskottet blivit
              uppvaktat av representanter för Fritidsodlingens riksorganisation,
              Industrihampodlarna och Kött- och charkföretagen. Vi har dessutom
              mottagit en skrivelse från Kalmar Tjust Husdjur.
            </seg>
            <seg n="d4f598ba">
              Herr talman! Miljö- och jordbruksutskottet avstyrker samtliga
              motionsyrkanden i huvudsak med hänvisning till den översyn och
              reformering av jordbrukspolitiken som pågår såväl inom EU som
              i Sverige men också med hänvisning bland annat till annat pågående
              arbete med frågorna. Men utskottet ger också ett uppdrag till
              regeringen, ett tillkännagivande som innebär att vi ger regeringen
              i uppdrag att pröva möjligheten att godkänna odling av hampa för
              energi-, fiber- och proteinändamål inom eller utanför stödsystemet.
              I denna punkt är utskottet enigt.
            </seg>
            <seg n="6b7a649b">
              I övriga punkter har vi 27 reservationer och 5 särskilda yttranden
              som nu kommer att debatteras.
            </seg>
          </u>
          <note type="speaker" n="fc0f8a52">
            Anf. 209 CATHARINA ELMSÄTER-SVÄRD (m):
          </note>
          <u who="Q2941786" xml:id="i-b1beb13d240e069e-0" n="b86d58cb">
            <seg n="25547df5">
              Herr talman! När utskottet i januari planerade för att ha denna
              debatt var det utifrån ett behov av att ha en ordentlig debatt
              om jordbrukspolitiken. Vi var då mitt uppe i diskussionerna om
              den framtida jordbrukspolitiken med anledning av EU:s gemensamma
              förslag MTR. Vi visste då också att ministerns förslag när det
              gäller den svenska delen skulle komma tidigt på våren. Den här
              debatten skulle hantera några allmänna motioner, men fokus skulle
              vara på framtiden. I debatten hade också jordbruksministern lovat
              att delta.
            </seg>
            <seg n="51fc9bf7">
              Vi konstaterar att förslaget om den framtida jordbrukspolitiken
              inte kommer förrän i samband med vårbudgeten i april. Vi kan också
              konstatera att ministern inte hade möjlighet att delta i kvällens
              debatt.
            </seg>
            <seg n="52a3bcb5">
              Herr talman! Detta är naturligtvis inte bra. Sveriges riksdag
              behöver ha en rejäl debatt om framtidens jordbrukspolitik. Men
              vi behöver också förslag som leder till förbättrade företagarmöjligheter
              och förbättrad lönsamhet. För hur ska en bonde bli rik på enbart
              retorik?
            </seg>
            <seg n="47251680">
              Herr talman! Socialdemokraternas samarbete med Miljöpartiet och
              Vänstern är på god väg att slå ut många jordbruksföretagare. Skattebelastningen
              på svenskt jordbruk ökar i stället för att minska. Regleringar
              och ännu högre krav på djurskydd och miljö än våra konkurrentländer
              gör produktionen dyrare och inte mindre kostsam. Sverige ligger
              i dag tvåa i avgiftsligan i EU. Bara Danmark ligger högre. Där
              liksom här är det de gröna skatterna som driver på. Men de har
              inte samma kostnadsdrivande krav på miljö- och djurskydd. Vilken
              svensk miljö- och djurskyddsnytta kommer det att ge när våra lantbruk
              vartefter läggs ned?
            </seg>
            <seg n="6aa535ee">
              Min granne, som är kycklingproducent, lider liksom hela branschen
              av konkurrensvillkor som gör att svensk fågel i dag är en krisbransch.
              Importen ökar av djur som föds upp på villkor som vi inte accepterar
              och säljs till priser som lockar konsumenterna mer. Vad är Socialdemokraternas
              besked till dem?
            </seg>
            <seg n="c522f2cd">
              En gård som jag besökte för ett tag sedan visade tydligt att
              samma storlek på ett stall som en kollega i Danmark gjorde en
              skillnad på 720 000 kr bara på det tillåtna antalet kilo kött
              per kvadratmeter. Vad är Socialdemokraternas besked till dem?
            </seg>
            <seg n="3e510d84">
              Våra grisproducenter ska öka ho-storlekarna med några centimeter,
              vilket gör att det krävs större byggnader än konkurrenterna i
              grannländerna. Det kostar pengar. Vad är Socialdemokraternas besked
              till dem?
            </seg>
            <seg n="9b303a32">
              När spannmålsodling, som till 70 % går till foder för våra fåglar
              och grisar, inte kan gå dit längre vem köper då? När åkermarken
              inte ses som en resurs, utan bara som ett mål för öppet landskap
              vart är vi på väg då? Socialdemokraterna har ett stort ansvar
              när de snart lägger fram ett förslag till budget och till den
              framtida jordbrukspolitiken. Men vilka besked kan vi få i dag?
            </seg>
            <seg n="410d8c01">
              Herr talman! Lönsamma jordbruksföretag och mindre gårdar skapar
              tillsammans en miljö- och kulturbygd som vi alla uppskattar. Svensk
              basproduktion av livsmedel ger underlag till vår livsmedelsindustri
              och många anställda. Den svenska modellen står högt i klass. Den
              skulle stå sig än bättre i konkurrensen om bara Socialdemokraterna
              tog sitt ansvar och sänkte de höga särskatterna.
            </seg>
            <seg n="c24f4e27">
              För en bonde blir inte rik på enbart retorik. Till vårbudgeten
              kräver vi en sänkning av skatterna på växtskydd och växtnäring
              liksom av skatten på diesel. Och det ska inte vara en återföring
              utan det ska vara en skattesänkning!
            </seg>
            <seg n="5aae17bc">
              Därför, herr talman, yrkar jag redan här bifall till reservation
              7 under punkt 5, som just handlar om konkurrensvillkor.
            </seg>
            <seg n="fe69c4ba">
              När det gäller framtidens jordbruk möter jag många som känner
              oro. Antingen känner de oro för den gård som de brukat i generationer
              eller så är de ett ungt par som nyligen har satsat på något nytt.
              Därför hade det varit bra om vi hade kunnat få en debatt med ministern
              innan hennes förslag kommer.
            </seg>
            <seg n="868decfd">
              Själv ser jag också med oro på vad vi ska få för stora omfördelningar
              mellan jordbruken i Sverige när stöden ska omfördelas och till
              viss del frikopplas. Vi måste ha en bra bas av produktionsföretag
              för att klara de stora markerna och vår industri, liksom de är
              en förutsättning för de små. Vad är Socialdemokraternas vilja
              i detta?
            </seg>
            <seg n="d3ace396">
              Socialdemokraterna har ett stort ansvar när det gäller att vår
              livsmedelsindustri och vårt jordbruksföretagande ska kunna se
              en fortsatt framtid. Tänker Socialdemokraterna göra upp med vänsterpartierna
              om ett nationellt kuvert som ytterligare omfördelar orättvist
              och som näringen faktiskt säger nej till?
            </seg>
            <seg n="92de08c6">
              Herr talman! Socialdemokraterna har ju också varit bra på att
              budgettricksa, även på ett sådan sätt som drabbar våra svenska
              bönder. Ibland betalas EU-stöden ut på olika sidor av årsskiftet
              för att rädda statens budget och utgiftstak även om det drabbar
              en enskild bonde.
            </seg>
            <seg n="0a117f5c">
              Nu kan vi snart förvänta oss ett förslag där administrationen
              för de kommande EU-stöden ska tas från en del som avser pengar
              för miljö- och landsbygdsstöd. Det blir alltså nya förutsättningar.
              Tycker verkligen Socialdemokraterna att det är rimligt och rätt?
            </seg>
            <seg n="a8d08f79">
              Herr talman! Växter och djur behöver god omsorg och skötsel för
              att trivas. Människor behöver också utrymme och kraft för att
              växa. Människors skapande och företagsanda får inte kvävas. Vi
              måste värna grunderna i svensk jordbrukspolitik: att människor
              som äger djur och natur vårdar och att lönsamma företag ger tillväxt.
              Svenskt jordbruk behöver en politisk vilja som ger goda förutsättningar.
              Allt bestäms inte i EU. Nationella viljor gör också skillnad.
              Därför tycker jag att det är bra att utskottet den här gången
              åtminstone gemensamt har givit ett positivt uttryck och ett tillkännagivande
              om industrihampan. Det är en möjlighet för några jordbruksföretagare
              att odla någonting som står utanför stödområdena men som de ändå
              tror på.
            </seg>
            <seg n="0809fc5d">
              Vi har krävt:
            </seg>
            <seg n="8c47c9e5">
              Socialdemokraterna utreder och lovar tillsammans med sina vänsterpartier.
              Men en bonde blir inte rik och ett land blir inte rikt på enbart
              retorik.
            </seg>
          </u>
          <note n="0e987a56" type="speaker">
            Anf. 210 ANITA BRODÉN (fp):
          </note>
          <u who="Q4765508" xml:id="i-b0d57c170cf8bca4-0" n="b86d58cb">
            <seg n="7d0cad83">
              Herr talman! Jag vill börja mitt anförande med en kort reflexion
              över några intryck från miljö- och jordbruksutskottets resa till
              Ungern och Slovakien. Det stundande EU-medlemskapet för dem gör
              att de anstränger sig till det yttersta för att uppfylla EU:s
              inträdeskrav. Länderna har accelererat takten för att vara väl
              förberedda. Det handlar om djurskydd, livsmedelssäkerhet och miljöfrågor.
              Nya möjligheter öppnar sig nu för dessa länder genom ökad stimulans
              och samverkan samt genom en betydligt större marknad. Att slippa
              kommunismens ok skapar givetvis också en ny frihet och öppnar
              upp för entreprenörskap.
            </seg>
            <seg n="4d83d189">
              Inom jordbruksnäringen har man dock en lång resa framför sig,
              och även om man är positiv till CAP kommer det under en övergångstid
              att bli problematiskt för många bönder. Också för svenskt vidkommande
              kommer implementeringen av EU:s halvtidsöversyn av jordbrukspolitiken
              att bli ekonomiskt kännbar för enskilda bondeföretagare även om
              reformen är nödvändig och välkommen. Denna genomgripande jordbruksreform,
              som kan ses som ett paradigmskifte, kommer att behandlas här i
              kammaren senare i vår, varför jag i dagens debatt koncentrerar
              mig på årets förutsättningar.
            </seg>
            <seg n="71e7c20f">
              Jordbruket är en basnäring som har betydelse för landsbygdens
              överlevnad. Det är omöjligt att få en framgångsrik landsbygdsutveckling
              om inte de areella näringarna blomstrar. För att de svenska jordbruksföretagen
              ska kunna hävda sig på en i ökande grad konkurrensutsatt marknad
              krävs likartade villkor och långsiktiga spelregler. Svenska och
              danska bönder har de högsta skatterna och avgifterna inom hela
              EU. Lantbruksföretagare i Storbritannien, Frankrike och Italien
              betalar 23 % mot Sveriges och Danmarks 1114 %.
            </seg>
            <seg n="8cae5526">
              Det är också viktigt att man med respekt ser alla de värden som
              jordbruket genererar förutom produktion av goda livsmedel. Det
              handlar om vårt öppna landskap, den biologiska mångfalden och
              ett bevarande av vårt gemensamma kulturhistoriska arv.
            </seg>
            <seg n="9831d79f">
              Fisket har stor betydelse för att bibehålla levande kustsamhällen
              året runt och bidrar även i hög grad till kustsamhällenas attraktionskraft
              vad gäller turistverksamheten. För att denna näringsgren inte
              ska slås ut är det viktigt att samma förutsättningar och regler
              gäller för fiskande länder i Västerhavet och Östersjön.
            </seg>
            <seg n="62ff935f">
              De onödigt snåriga reglerna och den fortsatt krångliga byråkratin
              drabbar inte minst boende på landsbygden. Där finns de flesta
              enmans- och fåmansföretagen. Kvinnlig företagsamhet begränsas
              också med tanke på svårigheter att välja alternativa huvudmän
              inom olika sektorer.
            </seg>
            <seg n="6d6cabfa">
              Generationsväxlingen är också ett problem som behöver förenklas
              ytterligare, även om vissa förbättringar kommit till stånd.
            </seg>
            <seg n="2aaa71af">
              Folkpartiet har i många sammanhang lyft fram konsumentperspektivet
              i jordbruksfrågorna. Märkning av varorna är av betydelse för att
              konsumenterna ska kunna göra sina val, men också för att producenterna
              ska kunna sälja sina produkter. Medvetna och upplysta konsumenter
              har stora möjligheter att utöva påtryckning genom att köpa varor
              som säljs av producenter som exempelvis har god djuromsorg. Öppenhet,
              spårbarhet, redlighet och renlighet är goda principer även i dessa
              sammanhang.
            </seg>
            <seg n="806b9352">
              Folkpartiet ställer också krav på obligatorisk utbildning för
              kommunernas djurskyddsinspektörer.
            </seg>
            <seg n="336b3ded">
              Djurskyddsfrågor, livsmedelssäkerhets- och miljöaspekter kommer
              förmodligen att läggas med i vågskålen alltmer framöver. Hälsoaspekterna
              har kommit i fokus. Hela 40 % av våra sjukdomar är kostrelaterade
              och övervikten skördar nu fler offer än undernäringen. Hälsomervärde
              i mat kommer med all sannolikhet att få en allt större betydelse.
            </seg>
            <seg n="889d613b">
              Samverkan mellan forskare och jordbrukare är inte minst ur detta
              hänseende framåtsyftande. Över huvud taget är det väsentligt att
              ytterligare medel tillförsäkras forskningen där vi har en del
              att hämta in i internationell jämförelse. Folkpartiet tycker det
              är viktigt att hela kedjan från jord till bord ryms under Formas
              ansvarsområde.
            </seg>
            <seg n="f46a11bf">
              Det finns i vårt jordbruk en enorm potential att ta vara på.
              Det gäller inte minst inom energiområdet där en långsiktig skattereduktion
              för förnybar energi är avgörande. För framtiden skulle exempelvis
              dieselskatten inte vara ett problem. Jag välkomnar också utskottets
              förslag att regeringen prövar möjligheterna att godkänna odling
              av hampa för energi-, fiber- och proteinändamål.
            </seg>
            <seg n="3096b635">
              I en rapport från Pentagon kan vi i en av dagens tidningar läsa
              att miljöfrågorna samt stormakternas kamp om krympande vatten-,
              energi- och livsmedelstillgångar blir framtidens stora frågor.
              Jag är alldeles övertygad om att alla som sitter här i kammaren
              insett detta faktum sedan lång tid tillbaka.
            </seg>
            <seg n="f0f61d51">
              I de agrara näringarna finns både framtidens utmaningar och framtidens
              lösningar på dessa problem.
            </seg>
            <seg n="727091e6">
              Ett miljömässigt hållbart jordbruk där hänsyn tas till mark,
              luft och vatten är livsnödvändigt. De miljömässiga satsningar
              som görs vid konventionell odling bör därför uppmärksammas eftersom
              de tillsammans med ekoodlingen går mot ett hållbart samhälle.
              44 % av åkerarealen i de tre sydligaste länen brukas nu exempelvis
              av medlemmar i Greppa Näringen. Kväveutlakningen har minskat mer
              än väntat tack vare en tredubblad areal fånggrödor och ammoniakmålet
              är snart uppnått. Sveriges bondekår ligger i framkanten på många
              områden.
            </seg>
            <seg n="0618d945">
              Det återstår, herr talman, ändå en hel del både nationellt och
              internationellt varför alla former av samarbete är väsentligt.
              Vi delar ju luften och vattnet med varandra.
            </seg>
            <seg n="238e1c87">
              Folkpartiet har i jordbruksmotionen lyft fram internationell
              samverkan. Vi har på olika sätt tryckt på att de strandade WTO-förhandlingarna
              snarast måste återupptas.
            </seg>
            <seg n="28331512">
              Avslutningsvis, herr talman, vill jag framhålla vikten av att
              beslutsfattare håller sina ord och löften och skapar långsiktiga
              regler. Det är oerhört betydelsefullt att också beslutsfattare
              talar väl om våra agrara näringar och ser möjligheterna. Då kan
              man ingjuta framtidstro inte minst hos våra unga brukare.
            </seg>
            <seg n="cfe8fd89">
              Jag står bakom Folkpartiets samtliga reservationer, men yrkar
              bifall endast till reservation 7.
            </seg>
          </u>
          <note type="speaker" n="741e1c41">
            Anf. 211 SVEN GUNNAR PERSSON (kd):
          </note>
          <u who="Q6043789" xml:id="i-c110ef46383e809f-0" n="13826591">
            <seg n="42c32e77">
              Herr talman! Mat är bland det godaste man kan äta. Mat är livsmedel
              och livsmedel är ett fantastiskt vackert ord. Det är medel för
              livet; medel att få livet att starta på ett bra sätt och växa.
              Tyvärr är det väl annat som växer också med anledning av maten.
            </seg>
            <seg n="ee6ead29">
              Jordbrukspolitik är i stor utsträckning livsmedelspolitik. Det
              handlar om förutsättningarna för att producera mat, mjölk, smör,
              ost, kött och mjöl av spannmål. Nu rinner det ur mungiporna på
              mina kolleger ni får torka av er.
            </seg>
            <seg n="0f4c3987">
              I Sverige produceras ju livsmedel av mycket hög kvalitet med
              stränga krav på miljö och djuromsorg, strängare än i många andra
              länder. I många andra länder sätter man mycket stort värde på
              sin inhemska matproduktion. På senare tid har Finland beslutat
              att stödja nationellt, utöver EU-stöden, med upp mot 6 miljarder
              kronor. Tyskland satsar 1 miljard extra på att marknadsföra tysk
              mat. Irland som redan har 200 % självförsörjning på nötkött satsar
              200 miljoner extra för marknadsföring.
            </seg>
            <seg n="af509e89">
              Det betänkande vi talar om i dag handlar om slakt slakt av motioner
              från allmänna motionstiden. Det spänner över vida fält, som Carina
              sade inledningsvis, från WTO till den yttersta fjällfoten och
              dess jordbruk. Däremellan ryms småskalighet, djurtransporter,
              ekologisk produktion, fäbodar och allt möjligt annat.
            </seg>
            <seg n="71970719">
              Vi kan diskutera hit och dit om olika detaljer i betänkandet.
              Den grundläggande frågan är: Vilka förutsättningar finns att producera
              mat i vårt land? Kan och kommer det så kallade produktionsjordbruket
              att överleva? Kan företagaren som odlar 365 dagar om året och
              utfordrar sina mjölkkor med det han odlat och sköter om sina djur
              få fortsätta? Kan han leva kvar?
            </seg>
            <seg n="2afc837e">
              Kan den företagare som genom sin produktionsinriktning formar
              och upprätthåller det öppna odlings- och kulturlandskapet fortsätta?
            </seg>
            <seg n="5e2b6d42">
              Vi tvingas tyvärr konstatera att socialdemokratisk politik skapat
              allt sämre förutsättningar för svensk matproduktion, och värre
              verkar det bli med förslagen när det gäller den nationella tillämpningen
              av EU:s jordbrukspolitik.
            </seg>
            <seg n="49cb3250">
              Här i kammaren har det debatterats och fattats beslut som fått
              oss alla glada och som fått ministrar att studsa ut på presskonferenser
              och fara runt i världen. Och regeringen har agerat på olika sätt
              för att stärka svensk konkurrenskraft. Här har fattats beslut
              som stärker rederinäringen, som leder till inflaggningar och konkurrenskraft
              för svensk sjöfart och som stärkt sjöfartsnettot. Stål- och massaindustrin
              har vi gemensamt befriat från energiskatter och koldioxidskatter
              för att de ska kunna konkurrera och för att de ska kunna vara
              med och slåss på skapligt lika villkor. Näringsministern deltar
              med förtjusning i lanseringen av svensk design och svensk rockmusik,
              näst intill med gitarr på magen. Och försvaret utvecklar tillsammans
              med vapenindustrin konkurrenskraftiga vapensystem som statsministern
              och andra lobbar för runtom i världen.
            </seg>
            <seg n="5ce441ed">
              Men när det gäller världens kanske mest miljövänliga jordbruk,
              världens kanske mest djuromsorgsinriktade jordbruk, då är det
              tyst. Och man gör trots löften och handslag inget åt de negativa
              och sneda konkurrensförhållanden som finns när det gäller företagsklimat,
              skatter och byråkrati och när det gäller särskatterna, som har
              nämnts här. Sverige är det enda land, förutom möjligtvis Österrike,
              som har samma villkor för jordbrukets maskiner som för trafiken
              i övrigt när det gäller dieselskatten. I Sverige betalar en lantbrukare
              fyra gånger mer i dieselskatt än en finländsk lantbrukare.
            </seg>
            <seg n="9400825b">
              Jag frågar Socialdemokraterna: Varför ses inte jordbruket på
              samma sätt som andra näringar när det gäller konkurrenskraft och
              satsningar för att utjämna konkurrensförhållandena, så att vi
              kan vara med och slåss?
            </seg>
            <seg n="41aa0a8b">
              I statsministerns och jordbruksministrars högtidstal, inte minst
              i jordbrukssammanhang, nämns ofta den svenska modellen den fantastiska
              djuromsorgen och miljömedvetenheten i jordbruksproduktionen. Men
              den praktiska konsekvensen av socialdemokratisk politik har inneburit
              en usel ekonomi för jordbruket, minskad produktion och ökad import.
            </seg>
            <seg n="9d12d23b">
              Jag vill fråga: Varför ser Socialdemokraterna det som positivt
              att, i stället för att stärka svensk produktion enligt den svenska
              modellen, medverka till import av fläskkött från produktion där
              fixerade grisar med minimala rörelsemöjligheter finns med i produktionskedjan?
              Varför är det positivt med kött från djur för vilka antibiotika
              regelmässigt finns med i foder och vid uppfödning? Varför är det
              positivt att importera mjölk och mejeriprodukter från kor som
              sällan eller aldrig sett solen? Varför är det positivt med fågelkött
              i svenska diskar från fågel som ofta har fått antibiotika och
              som har haft minimala utrymmen under sin uppfödning? Varför är
              det positivt när vi importerar kött från djur som transporterats
              kors och tvärs under helt andra förhållanden än de svenska?
            </seg>
            <seg n="4c77269c">
              Herr talman! Jag vill yrka bifall till reservation 7 där konkurrensvillkoren
              för svenskt jordbruk tas upp.
            </seg>
            <seg n="52e8743d">
              I några av våra andra reservationer som också är ypperlig läsning
              i aftonlampans sken tar vi upp behovet av konsekvensanalyser när
              det gäller det svenska jordbrukets betydelse. Vi tar tillsammans
              med andra partier upp de sneda kokurrensförhållandena för fågelnäringen.
              Vi talar om de småskaliga slakterierna och en småskalig livsmedelsproduktion.
              Vi talar om att underlätta för den ekologiska produktionen. Vi
              talar om jordbruket i norra Sverige, där regeringen gravt misskött
              bevakningen av merkostnadsersättningen och möjligheterna där.
            </seg>
            <seg n="1ef88eab">
              Jag kommer inte att gå in på detaljerna och synpunkterna på genomförandet
              av MTR i Sverige. Jag hoppas verkligen att vi får en särskild
              debatt med anledning av regeringens skrivelse om det.
            </seg>
            <seg n="7998e9ac">
              För att avsluta lite positivt vill jag säga att det är fantastiskt
              att utskottet har enats om att ge ett uppdrag till regeringen
              att pröva möjligheterna att godkänna odling av hampa för energi-,
              fiber- och proteinändamål. Om detta blir verklighet kan det innebära
              stora möjligheter för lantbrukarna i min närhet och på Gotland
              där jag var i slutet av förra veckan. Det kan innebära stora möjligheter
              för jordbruksföretag till miljövänlig lokal produktion och vidare
              förädling som ger många arbetstillfällen.
            </seg>
          </u>
          <note n="8f7231dc">
            Herr talman! Som sagt: Jag yrkar bifall till reservation 7.
          </note>
          <note type="speaker" n="7a9a37bd">
            Anf. 212 SVEN-ERIK SJÖSTRAND (v):
          </note>
          <u who="Q6179083" xml:id="i-9771a88f8235c3b7-0" n="53efffd2">
            <seg n="b14869ba">
              Herr talman! Etik, miljö och säkra livsmedel är mål som de flesta
              ställer sig bakom. Den jordbruksproduktion som vi har ska tillgodose
              dagens behov av livsmedel utan att äventyra kommande generationers
              möjligheter att tillgodose sina behov. Gör den nu detta? En annan
              viktig fråga är om konsumenterna och samhället känner trygghet
              och förtroende för Sveriges bönders produktion.
            </seg>
            <seg n="003c5baa">
              Om man försöker besvara frågorna måste man fundera på om försök
              har gjorts att förebygga de risker och problem som vi ser inom
              jordbruket och om försiktighetsprincipen tillämpas. Och är det
              så att livsmedel från djur och foder inte innehåller halter av
              oönskade ämnen som kan innebära risker för människor, djur eller
              natur? Vi måste också fundera på om användningen av bekämpningsmedel
              är behovsanpassad och restriktiv och hur det är med vårt dricksvatten.
              Innehåller det halter av bekämpningsmedel, eller har vi reducerat
              kvävehalterna i jordbruket så mycket att nitrathalterna i dricksvattnet
              inte riskerar att påverka människors hälsa? Och hur är det med
              vårt etiska ansvar vad gäller att tillförsäkra en god omsorg om
              djur och natur? Och är det dessa kunskaper och värderingar som
              styr utvecklingen? Behandlar vi djuren på ett ansvarsfullt sätt,
              och respekterar vi djuren som kännande varelser oavsett produktionsförmåga
              och egenskaper?
            </seg>
            <seg n="05697879">
              Jag tycker att det är bra att Sveriges bönder säger nej till
              belgisk blå. Sveriges bönder säger nej till djur med svaga skelett
              och trånga bäcken. De har satsat på det motsatta, djur med starka
              ben och lätta förlossningar. Det är bra att samhället och många
              duktiga bönder sköter djuravel på ett bra sätt. Tidigare visade
              det sig att grisar fick en sjuklig stressgen när de avlades för
              att ge mer kött. Denna gen har nu avlats bort. Valet som gjordes
              var i stället grisar som gav mindre kött för att de skulle må
              bra.
            </seg>
            <seg n="e917c30f">
              Trots ett ökat tryck från omvärlden och en ökad billig import
              är det viktigt att vi fortsätter att hålla kanske världens bästa
              djuromsorg som innebär att våra djur också ska vara friska av
              egen kraft, inte med hjälp av ständig medicinering. Lika självklart
              är det att vi ska säga nej till användandet av hormoner för att
              öka tillväxt och avkastning. Det är som att dopa idrottsmän. Bra
              miljö ger mindre stress och friskare djur, och det är självklart
              vårt ansvar.
            </seg>
            <seg n="530e0d44">
              Arbetet för en hållbar livsmedelsproduktion måste alla medverka
              i. Det ansvaret får inte ligga bara på lantbrukaren. Samhället
              och konsumenterna måste tillsammans med producenterna ta ett gemensamt
              ansvar för information, kunskapsutveckling, kostnader med mera.
            </seg>
            <seg n="5837cd8b">
              Herr talman! Jag tror också att man i miljö-och jordbruksutskottet
              är ganska överens om att vi måste upprätthålla odlingslandskapets
              och åkermarkens förmåga att producera livsmedel. Men samtidigt
              med detta ska den biologiska mångfalden i mark, vatten samt kulturvärden
              värnas. Dessa viktiga frågor kan inte jordbruksnäringen ensam
              ta ansvar för. Att bevara det öppna och varierande odlingslandskapets
              unika natur och kulturvärden kräver samhällets aktiva medverkan.
            </seg>
            <seg n="476662f4">
              Att se längre än till det egna landets gränser och problem är
              ganska svårt. Men vi måste göra det. Globaliseringen har satt
              sina spår. Sambandet mellan de rikas och de fattigas liv har blivit
              tydligare. Och fler och fler förstår att bistånd inte är nog för
              att höja levnadsnivån i de fattiga länderna. Med en bra miljö-
              och jordbrukspolitik kan vi göra vår jord till en betydligt behagligare
              plats att leva på. Men bör vi inte också se till att alla beslut
              genomsyras av global rättvisa?
            </seg>
            <seg n="e6d9188f">
              Jordbrukspolitiken är tyvärr långt ifrån rättvis. EU:s och även
              USA:s jordbrukspolitik och handelshinder är stora stötestenar
              när det gäller global rättvisa. EU betalar sex gånger mer i jordbrukssubventioner
              än vad EU ger i bistånd. Och ett liknande absurt exempel är att
              Europas medborgare stöder sin mjölkindustri med 16 miljarder euro
              per år. Det är mer än 2 dollar per ko och dag. Hälften av världens
              invånare lever på mindre än detta.
            </seg>
            <seg n="2179febd">
              Under de senaste åren har EU:s jordbrukspolitik varit en av utskottets
              viktigaste frågor. I Vänsterpartiet har vi i ett särskilt yttrande
              utvecklat våra tankegångar om EU:s jordbruksreform. I en arbetsgrupp
              inom Regeringskansliet har man redovisat sina slutsatser och förslag
              i en departementspromemoria, och detta förslag bereds nu inom
              Jordbruksdepartementet.
            </seg>
            <seg n="f45f4cd7">
              Enligt den information som finns i vårt utskott ska regeringen
              under april månad presentera sina överväganden i en skrivelse
              till riksdagen. Det innebär också att vi får ett bättre tillfälle
              att diskutera denna viktiga fråga, och förhoppningsvis har jordbruksministern
              möjlighet att vara med då.
            </seg>
            <seg n="62bc518c">
              I detta betänkande har vi i Vänsterpartiet några reservationer,
              och jag vill yrka bifall till reservation 13 som handlar om småskalig
              livsmedelsproduktion. Jag och mitt parti tror att det vore klokt
              om regeringen kunde se över hur olika lokala initiativ till småskalig
              livsmedelsproduktion och förädling kan underlättas.
            </seg>
            <seg n="30966ea6">
              Det finns flera goda exempel på att dessa lokala initiativ fungerar,
              och potentialen för att fler skulle kunna skapas finns. År 2001
              tillkom det 497 nya företag i Jämtlands län. Det är ojämförligt
              det län i Sverige som har största andelen kvinnliga företagare
              bland de nystartade företagen.
            </seg>
            <seg n="1080b1fe">
              En del av denna utveckling har Eldrimner svarat för. Eldrimner
              är ett resurscentrum som erbjuder stöd och utbildning till företagare
              som vill satsa på småskalig livsmedelsförädling. Av dem som har
              utbildats vid Eldrimners resurscentrum är 75 % kvinnor. En del
              av utskottets ledamöter har träffat Eldrimner. De har varit på
              besök här i riksdagen, och de har berättat om oron och risken
              för att deras projekt kan tvingas läggas ned.
            </seg>
            <seg n="a3c94b07">
              Enligt vad jag har hört ser situationen lite ljusare ut just
              nu, och eventuellt kommer Eldrimner att få ekonomisk hjälp så
              att denna viktiga verksamhet kan fortsätta. Jag tror att det,
              precis som när det gäller industrihampodling, är ett väldigt viktigt
              exempel, där vi som utskott kan göra bra saker. Det är fina lokala
              projekt, och de kan ge många arbetstillfällen.
            </seg>
            <seg n="7fff78fa">
              Avslutningsvis vill jag säga att vi ju också kan konstatera att
              riksdagen ännu inte har fått någon redovisning av förslag till
              åtgärder som syftar till förenkling av regelverket, som skapar
              bättre förutsättningar för lokal och småskalig livsmedelsproduktion
              och som främjar etableringen av nya företag inom området. De här
              förslagen är tydligen under utarbetande i departementet, och det
              är min förhoppning att detta viktiga arbete prioriteras och handläggs
              skyndsamt.
            </seg>
            <seg n="8b9e7b95">
              Herr talman! Jag står naturligtvis bakom alla Vänsterpartiets
              reservationer, men för tids vinnande vill jag yrka bifall bara
              till reservation 13.
            </seg>
          </u>
          <note type="speaker" n="112cb91c">
            Anf. 213 CATHARINA ELMSÄTER-SVÄRD (m) replik:
          </note>
          <u who="Q2941786" xml:id="i-31551191a2c07cf3-0" n="b86d58cb">
            <seg n="dabd7cf9">
              Herr talman! Jag skulle vilja fråga Sven-Erik Sjöstrand om han
              delar näringens beskrivning att lönsamheten för svenskt jordbruk
              är för låg och om Sven-Erik Sjöstrand i så fall delar min slutsats
              att företag med låg eller ingen lönsamhet slås ut eller lägger
              ned. Om Sven-Erik Sjöstrand gör det är min fråga: Vad tänker Vänsterpartiet
              göra konkret för att ändra denna utslagning och i stället öka
              lönsamheten så att vi får ett livskraftigt jordbruk i Sverige?
            </seg>
          </u>
          <note type="speaker" n="230204d2">
            Anf. 214 SVEN-ERIK SJÖSTRAND (v) replik:
          </note>
          <u who="Q6179083" xml:id="i-9771a88f8235c3b7-1" n="53efffd2">
            <seg n="c80a6669">
              Herr talman! Tack för frågorna. Jag instämmer nog i mycket av
              frågeställarens synpunkter. Lönsamheten är till viss del för låg.
              Jag har träffat många lantbrukare som säger att man har en stor
              kostnadspress. Här finns mycket att göra.
            </seg>
            <seg n="ee27c3c8">
              Vi ser samtidigt en strukturrationalisering inom mjölknäringen.
              Vi vet att för ungefär tio år sedan hade vi 20 000 mjölkbönder,
              i dag har vi 10 000. Det leder till en storskalighet. Det är de
              små lantbruken som slås ut. Vi har också krav på effektivitet
              och centralisering. Vi har stora mejerier och vi har stora slakterier.
              Vi har i vårt samhälle krav på effektivitet. Det gör helt klart
              att kostnadsbilden hos några lantbrukare också blir annorlunda.
            </seg>
            <seg n="185bef4c">
              Jag kan väl säga att vi trots allt har väldigt goda förutsättningar
              i Sverige om vi jämför med många andra länder. Vi som hade tillfälle
              att besöka Ungern och Slovakien fick kanske se ett annat lantbruk,
              med betydligt sämre maskinpark än vi är vana vid här i Sverige.
              Där kanske lantbrukarna till och med hade mycket sämre förutsättningar
              än här.
            </seg>
            <seg n="6852c94b">
              Men visst finns här mycket att göra. Jag hoppas, som sagt, att
              vi tre partier tillsammans, och kanske fler partier, kan göra
              betydligt mer både för att få ned kostnaderna och för att se till
              att lantbruket får mer ersättning från samhällets sida. Det behöver
              man. Vi har ju mycket kollektiv konsumtion som jag tycker att
              samhället bör ersätta lantbruket för.
            </seg>
          </u>
          <note type="speaker" n="ff856e36">
            Anf. 215 CATHARINA ELMSÄTER-SVÄRD (m) replik:
          </note>
          <u who="Q2941786" xml:id="i-31551191a2c07cf3-1" n="b86d58cb">
            <seg n="4dbcd8d2">
              Herr talman! Svaret gjorde mig inte speciellt mycket klokare
              när det gällde vad det var som vi konkret skulle göra för att
              öka svenskt jordbruks lönsamhet. Men låt mig i sådana fall jämföra,
              eftersom vi båda två var i Ungern och Slovakien. Där har vi en
              jordbruksägarsituation med knappt 300 000 jordbruksföretagare,
              men där endast en liten bråkdel, ungefär 8 000, är företag med
              mer än en person. Så ser inte situationen ut i Sverige. Vi har
              ju gjort de effektiviseringar och rationaliseringar som Sven-Erik
              Sjöstrand berättar om att man kanske måste göra.
            </seg>
            <seg n="0927736e">
              Sedan är det väl en sak att säga att man kanske måste ha mer
              ersättning och mer stöd till mindre företag och till småskalighet,
              som Sven-Erik Sjöstrand så fint nämner. Men är Sven-Erik Sjöstrand
              inte medveten om att det ändå är några få stora företag, ungefär
              1 000 stycken i Sverige, som faktiskt står för 46 % av produktionen
              i Sverige? Är det inte rimligt att dessa företag ska kunna ges
              en möjlighet till lönsamhet i stället för att slås ut? Vore det
              inte tokigt om de här stora företagen, som står för basen av produktionsjordbruket,
              slås ut? Då klarar ju inte heller de andra att stå kvar.
            </seg>
            <seg n="758d58f6">
              Eller ska jag tolka det som att i framtidens jordbrukspolitik
              i Sverige, enligt Vänsterpartiets sätt att se, ska det vara skattebetalarna
              som står för stöd och ersättningar till vissa mindre företag?
              Ingenting ska åtgärdas i form av skattesänkningar eller företagarförenklingar
              för de stora produktionsföretagen. De ska i stället kunna lägga
              ned. Kvar har vi någon form av vård av öppet landskap.
            </seg>
            <seg n="ecd39b75">
              Nej, jag vill nog ha svar på vad det konkret är som Vänsterpartiet
              tänker ta tag i, för som Sven-Erik säger finns det mycket att
              göra när det gäller att öka lönsamheten för svenskt jordbruk i
              Sverige.
            </seg>
          </u>
          <note type="speaker" n="d1b17a0a">
            Anf. 216 SVEN-ERIK SJÖSTRAND (v) replik:
          </note>
          <u who="Q6179083" xml:id="i-9771a88f8235c3b7-2" n="53efffd2">
            <seg n="5b27725b">
              Herr talman! Jag tror inte att jag och Catharina Elmsäter är
              helt överens. Men det är inte så konstigt. Moderat politik är
              kanske inte riktigt densamma som Vänsterpartiets politik i de
              här frågorna.
            </seg>
            <seg n="06cb8c58">
              Jag kan berätta att jag personligen har mött många vänner och
              bekanta som har tvingats lägga ned sina lantbruk på grund av att
              de har blivit utkonkurrerade. De har inte klarat kostnadsbilden.
              De har inte klarat av de investeringar som fordras för att man
              ska ha en lite högre djurbesättning och att man ska kunna leverera
              till mejerierna.
            </seg>
            <seg n="d2b4f150">
              Jag tror också att det är väldigt viktigt att vi kan ha bra förutsättningar
              för lantbruk i hela landet. Vi har ju olika klimatförutsättningar.
              Alla har inte så goda förutsättningar som vi har i till exempel
              Skåne, med väldigt fin åkermark som vi kan bruka och där man som
              lantbrukare kanske ändå kan ha en rimlig lönsamhet och klara sig
              ganska bra. För att hela Sverige ska leva gäller det också att
              skapa förutsättningar för att lantbrukarna i Norrland ska ha arbetstillfällen.
              Det är viktigt för att Norrland ska leva, att byarna ska finnas
              kvar, att mycket av den service som vi ser runtom i samhällena
              ska finnas kvar. Där tror jag att miljö- och landsbygdsprogrammet
              spelar en avgörande roll för att kämpa för att få pengar. Samhället
              ska mer ställa upp på att köpa svenskt, betala för den kvalitet
              en god djuromsorg innebär, inte ha så mycket antibiotika i köttet
              och så vidare. Jag tycker att man ska betala för det. Man ska
              inte bara tänka med plånboken utan även tänka på de värden vårt
              samhälle har.
            </seg>
            <seg n="d7b272fd">
              Det sker förhandlingar just nu, och vi hoppas att det ska gå
              att skaka loss lite mer pengar. Kostnadsbilden är inte bra för
              en hel del av lantbrukarna.
            </seg>
          </u>
          <note type="speaker" n="dfcd8f6b">
            Anf. 217 SVEN GUNNAR PERSSON (kd) replik:
          </note>
          <u who="Q6043789" xml:id="i-c110ef46383e809f-1" n="13826591">
            <seg n="d506fe96">
              Herr talman! Sven-Erik Sjöstrand talade varmt om det öppna landskapet.
              Jag skulle gärna vilja höra hans analys av hur det öppna odlings-
              och kulturlandskapet har kommit till och hur det upprätthålls
              i dag.
            </seg>
            <seg n="6407d256">
              Det finns också en misstänkliggörande ton i Sven-Erik Sjöstrands
              framställning av det svenska jordbruket. Han kommer rappt in på
              nitrat i dricksvatten, bekämpningsmedelsrester, användningen av
              hormoner och antibiotika. Det finns en ton som gör att det blir
              lite guilt by association . Vilka rapporter har Sven-Erik Sjöstrand
              om omfattande nitrat i dricksvatten, bekämpningsmedelsrester i
              livsmedel och om hormon- och antibiotikaanvändning i svenskt jordbruk?
            </seg>
            <seg n="fb6a0788">
              I ert särskilda yttrande skriver ni följande: Jordbrukspolitikens
              uppgift skall vara att i större utsträckning ersätta brukarna
              för kollektiva nyttigheter som produceras i form av exempelvis
              hög djuromsorg, miljöhänsyn eller livsmedelskvalitet. Anser Sven-Erik
              Sjöstrand att svenskt jordbruk i dag präglas av hög djuromsorg,
              miljöhänsyn och livsmedelskvalitet?
            </seg>
            <seg n="f6fe3231">
              Kommer Sven-Erik Sjöstrands parti att ställa sig bakom Jordbruksdepartementets
              förslag om att ta modulerade medel som var tänkta för att förstärka
              miljöstöd och betesmarksstöd i landsbygdsutvecklingsprogrammet
              för att finansiera administration i Jordbruksverket?
            </seg>
          </u>
          <note type="speaker" n="5b54f325">
            Anf. 218 SVEN-ERIK SJÖSTRAND (v) replik:
          </note>
          <u who="Q6179083" xml:id="i-9771a88f8235c3b7-3" n="53efffd2">
            <seg n="3d6e878b">
              Herr talman! Det var många frågor. Jag hinner nog inte med utan
              att ha en halvtimma som repliktid, och nu har jag bara två minuter!
            </seg>
            <seg n="116c40d7">
              Jag börjar med frågan om öppna landskap. Jag har varit industriarbetare
              i 2530 år, men jag har också haft tillfälle att läsa lite kulturgeografi
              och jag har fått min bild av hur samhället och det öppna landskapet
              har vuxit fram. Det har det gjort därför att vi har odlat upp
              vårt landskap. Vi har skapat förutsättningar för samhället och
              för att utveckla vårt land. Det är viktigt att vi upprätthåller
              det, att landskapet inte buskar igen utan att det finns betande
              djur. Det fanns fler betesdjur längre tillbaka i tiden.
            </seg>
            <seg n="a556fe00">
              Om vi tittar ett par hundra år tillbaka i tiden ser vi att det
              kanske inte fanns så mycket mer skog. Det var inte så befolkat
              i Sverige. Det var betydligt färre invånare. Vi hade inte det
              trycket på oss som vi har i dag. I dag måste det produceras livsmedel
              på de platser där det blir en hög produktivitet.
            </seg>
            <seg n="9b168c91">
              Det var absolut inte min mening att misstänkliggöra. Jag ställde
              en del frågor som jag tycker att var och en ska tänka på själv.
              Jag tycker att vi har en bra djuromsorg i Sverige. Vi lyckas nå
              en hel del av de miljömål vi har satt upp. Jag tror att vi är
              på rätt väg. Däremot får vi inte stanna upp utan vi måste hela
              tiden göra en analys. Det gäller också nitrat och bekämpningsmedel.
              Jag tycker att vi har lyckats ganska bra. Anita Brodén nämnde
              att vi har sänkt nitrathalterna till en tredjedel. Där har gjorts
              mycket. Vi har satsat mycket på forskning, och det händer mycket
              inom den konventionella odlingen. Jag tycker att vi är på rätt
              väg. Det var absolut inte fråga om att misstänkliggöra någon.
            </seg>
          </u>
          <note type="speaker" n="d1382372">
            Anf. 219 SVEN GUNNAR PERSSON (kd) replik:
          </note>
          <u who="Q6043789" xml:id="i-c110ef46383e809f-2" n="13826591">
            <seg n="f6416a50">
              Herr talman! Eftersom Sven-Erik Sjöstrand tycker att vi har hög
              djuromsorg och lyckas bra med miljöhänsynen och livsmedelskvaliteten
              förutsätter jag att han vill medverka till, som han skriver i
              det särskilda yttrandet, att staten i större utsträckning ska
              ersätta brukarna för de uppnådda resultaten.
            </seg>
            <seg n="af3ad24f">
              Det är det svenska produktionsjordbruket, Sven-Erik Sjöstrand,
              som har gjort det möjligt att hålla landskapet öppet. Odling av
              spannmål till foder och grovfoder till kor och köttdjur håller
              landskapet öppet. Om vi drar undan möjligheterna för svenskt produktionsjordbruk
              att bedriva sin verksamhet minskar också möjligheterna att hålla
              landskapet öppet. Kommer Vänsterpartiet att stödja Regeringskansliets
              förslag om att ta motsvarande modulerade pengar som var tänkta
              som en förstärkning av miljöstöden till Jordbruksverkets administration?
            </seg>
          </u>
          <note type="speaker" n="98949b0a">
            Anf. 220 SVEN-ERIK SJÖSTRAND (v) replik:
          </note>
          <u who="Q6179083" xml:id="i-53d7752139eacff3-0" n="53efffd2">
            <seg n="7cd8f65a">
              Herr talman! Jag kan, precis som Sven Gunnar Persson, säga att
              de modulerade medel vi har måste användas. De måste gå ut till
              jordbrukarna. Om jag får bestämma bör det vara så. När det gäller
              den administrativa delen måste man se till att det blir en finansiering
              på annat sätt. Vi kan inte låta lantbrukarna betala den delen.
            </seg>
            <seg n="995d17ec">
              Det här är nog en diskussion vi kommer att ha senare. Jag tycker
              att det har gått alldeles för fort. Analyserna är inte klara.
              Jag har en förhoppning om att vi kanske bör vänta till 2006. Då
              hinner vi med informationsarbetet, och då hinner vi se till att
              det blir en tillförlitlig finansiering av reformen. Här finns
              mycket som är ogjort.
            </seg>
            <seg n="db3d382c">
              Jag vill kommentera lite vad Sven Gunnar Persson sade i inledningen.
              Vad jag vet sade ni ja till EU-medlemskap. Det betyder också en
              viss frihandel, att vi får ta in saker. Vi får inte säga nej till
              saker. Vi får in saker i Sverige som inte är så bra och inte har
              så hög kvalitet. Vi kan inte sätta upp handelshinder. Så är den
              fria marknaden. Jag skulle vilja råda Sven Gunnar att prata med
              kolleger i ert parti i EU-parlamentet så att de kan stoppa detta.
              De ska arbeta för ett bra djurskydd och få bort antibiotikan.
              Jag vet att Sven Gunnars kolleger i EU-parlamentet har mycket
              makt och kan göra mycket för att EU:s jordbrukspolitik förändras
              till det bättre.
            </seg>
          </u>
          <note n="ef7a31dd" type="speaker">
            Anf. 221 ANITA BRODÉN (fp) replik:
          </note>
          <u who="Q4765508" xml:id="i-7d74dd7380701e40-0" n="53efffd2">
            <seg n="bf1774b7">
              Herr talman! Allra först var det intressant att höra Sven-Eriks
              kommentarer kring Ungern och Slovakien. De har en lång väg att
              gå från en mörk historisk period.
            </seg>
            <seg n="3663365e">
              Min fråga till Sven-Erik handlar om hur Vänsterpartiet ser på
              ekologisk odling kontra miljömässigt hållbar konventionell odling.
            </seg>
          </u>
          <note type="speaker" n="f37a7486">
            Anf. 222 SVEN-ERIK SJÖSTRAND (v) replik:
          </note>
          <u who="Q6179083" xml:id="i-53d7752139eacff3-1" n="53efffd2">
            <seg n="b3477a73">
              Herr talman! Vi är positiva till bra, konventionell odling. Vi
              kan göra mer. Jag förstår att vi aldrig kommer att få hundraprocentigt
              ekologisk odling. Det är väl inte heller ett mål i sig. Jag tror
              att vi ska satsa så mycket vi kan. Naturligtvis måste vi arbeta
              för att minska bekämpningsmedlen så mycket det går och att odla
              på ett bra sätt med de förutsättningar som finns. I vissa fall
              behöver man kanske tillsätta mer kväve, fosfor eller annat. Det
              beror också på jordmån, klimat och så vidare. Men man måste ha
              rätt balans.
            </seg>
            <seg n="034ee647">
              Jag är inte en expert, och jag kanske är den som kan minst i
              miljö- och jordbruksutskottet i frågorna eftersom jag har min
              bakgrund som industriarbetare. Det vi har sett av övergödning
              är att alldeles för mycket har lagts ut på marken och att det
              bildas ett utläckage i våra vattendrag. Naturligtvis måste man
              se till att det finns en balans och att med hjälp av forskning
              se till att växtligheten tar upp dessa medel på ett bra sätt och
              att det blir bra produktivitet.
            </seg>
            <seg n="374e6038">
              Man kan naturligtvis göra mycket i den konventionella odlingen,
              men det är också bra att sträva efter lite mer ekologisk odling.
            </seg>
          </u>
          <note n="607ff972" type="speaker">
            Anf. 223 ANITA BRODÉN (fp) replik:
          </note>
          <u who="Q4765508" xml:id="i-7d74dd7380701e40-1" n="53efffd2">
            <seg n="3549e890">
              Herr talman! Måluppfyllelsen är 20 % ekologisk odling och 10
              % inom djursektorn. Det ser ut att uppfyllas fram till 2005. Min
              följdfråga är då om Vänstern är beredd att lagstifta om en höjning
              det har ju diskuterats en höjning till 30 %. Eller anser ni att
              efterfrågan ska styra?
            </seg>
            <seg n="555c5ad2">
              Jag är också intresserad av att höra om Vänstern, som en konsekvens
              när Sven-Erik pratar väl också om konventionell odling, är beredd
              att tillsätta medel, likväl som man tillsätter medel till ekoodling,
              till den hållbara, konventionella odlingen för att uppmuntra de
              80 % som är kvar.
            </seg>
          </u>
          <note type="speaker" n="8fd5703e">
            Anf. 224 SVEN-ERIK SJÖSTRAND (v) replik:
          </note>
          <u who="Q6179083" xml:id="i-9771a88f8235c3b7-4" n="53efffd2">
            <seg n="69a0668d">
              Herr talman! Om vi är beredda att lagstifta vill jag inte säga
              i dag. Däremot har vi i olika betänkanden haft en ambition att
              öka den ekologiska odlingen till 30 %. Vi behöver ha en fördjupad
              diskussion om det här i partiet. Jag tror ändå att det är bra
              att ha ambitioner.
            </seg>
            <seg n="7ffcb6e8">
              Det är naturligtvis också bra att ha ambitionen att alla våra
              lantbrukare ska få hjälp, utbildning och rådgivning. Det kan göra
              väldigt mycket. Om vi får fler av dem som i dag är konventionella
              odlare att ställa upp på miljömålen är det väldigt bra. Det gör
              att vi kanske kan nå miljömålen betydligt fortare och att vi vet
              och att det är garanterat att vi har bra livsmedel och bra kvalitet
              på mat.
            </seg>
          </u>
          <note type="speaker" n="dfb02274">
            Anf. 225 ESKIL ERLANDSSON (c):
          </note>
          <u who="Q3058054" xml:id="i-4eee3175a52f208c-0" n="df199d7f">
            <seg n="904168fb">
              Herr talman! Sveriges bönder har satt ned foten. Sveriges bönder
              har satt ned foten genom att formulera en vision, vilken jag ska
              läsa upp: Vi får landet att växa så att den gröna näringen 2010
              intar en tätposition i Sverige vad gäller tillväxt, lönsamhet
              och attraktionskraft.
            </seg>
            <seg n="915e9a02">
              Hur är då utvecklingen? Och hur har den varit? Ja, vi kan alla
              konstatera att sedan några år tillbaka har det svenska jordbruket
              stått och stampat, eller till och med backat. Detta har man gjort
              på grund av bland annat en hård och ökande konkurrens inom EU.
            </seg>
            <seg n="76de4153">
              Mot den svenska matens kvalitetsfördelar i bred mening står betydande
              kostnadsnackdelar i form av höga miljö- och djurskyddskrav jag
              tycker i och för sig att det är bra ett nordligt klimat, vilket
              vi inte kan påverka, en allmänt hög svensk kostnadsnivå på både
              det ena och det andra men framför allt tunga och ensidiga produktionsskatter.
              Det är därför som Sveriges bönder inte får möjlighet att uppfylla
              sin vision.
            </seg>
            <seg n="981d3375">
              Herr talman! Nu reformeras EU:s jordbrukspolitiska ersättningar
              så att de frikopplas från kravet på produktion. Avsikten är bland
              annat att anpassa produktionen till marknadsutrymmet. Lyckligt
              vore om den högkvalitativa svenska livsmedelsproduktionen kunde
              expandera. Varför nu detta? Jo, den är skonsammare mot miljö och
              djur än produkterna i den mat som vi importerar. Därtill ger den
              svenska jobb och tillväxt i Sverige något som vi ju alla vill
              ha, något som statsministern i varje debatt står och talar om
              att även han vill ha. Därtill får vi ett öppet odlingslandskap,
              som jag förmodar att vi alla också vill ha, där vi använder de
              svenska åkrarna, hagarna och ängarna.
            </seg>
            <seg n="d555c239">
              För att detta ska uppfyllas kräver det, utöver storverk från
              Sveriges bönder och livsmedelsindustri, en väsentlig uppbackning
              från Sveriges sida: från oss, från riksdag och regering. Vad är
              det för uppbackning? Ja, det är uppbackning upp till en nivå så
              att vi kommer i paritet med de EU-länder med vilka vi främst konkurrerar.
              Detta är en uppbackning som någon kan tycka synes vara onödig.
              Men totalt sett är det en lönsam investering för Sverige att tillåta
              en företagargrupp att expandera.
            </seg>
            <seg n="c1888711">
              Jag ska strax redovisa vad jag tycker är bland det viktigaste
              att åstadkomma på det här området och vad som skyndsamt behöver
              göras, så att vi återigen kan expandera den svenska livsmedelsproduktionen,
              så att vi med denna sektor kan bidra till den totala tillväxten
              i Sverige.
            </seg>
            <seg n="db335406">
              Utan de åtgärder som jag snart återkommer till är risken uppenbar
              att den svenska mat- och livsmedelsproduktionen i stället för
              att växa drabbas av ytterligare en stor krympning, med väldigt
              stora negativa effekter för svensk landsbygd men framför allt
              och allra mest kanske i Småorts-Sverige vad beträffar sysselsättning,
              livskvalitet och förutsättningar att leva och bo i mycket stora
              delar av landet.
            </seg>
            <seg n="2d1dbd61">
              Låt mig också, herr talman, konstatera att utan svenska råvaror
              kommer en mycket stor del av svensk industri att stanna, nämligen
              livsmedelsindustrin. Livsmedelsindustrin kommer inte att importera
              råvaror och förädla dem i Sverige. Livsmedelsindustrin lever och
              utvecklas på svenska råvaror. Det är de svenska bönderna som måste
              få förutsättningar att producera de livsmedel som den svenska
              livsmedelsindustrin vill ha och behöver för att i sin tur kunna
              producera det vi alla behöver en och annan gång om dagen, nämligen
              mat och livsmedel.
            </seg>
            <seg n="c88e35b2">
              Vad är det då för åtgärder som behövs, herr talman? Ja, de är
              många. Jag ska inte räkna upp dem alla, men jag ska ändå ta fem
              åtgärder som jag tycker är mer viktiga än alla andra för att denna
              mycket viktiga sektor ska tillåtas expandera och få den livskraft
              som den behöver.
            </seg>
            <seg n="6a9e3779">
              För det första tycker jag allmänt att byråkrati, stelbenthet
              och kostnadspålagor måste minska på alla områden. Det gäller till
              exempel dumheter som finns i en del regelverk i form av miljöbalkens
              regler och tidsutdräkten, som gör att det blir svårt att investera
              och utveckla en verksamhet, inte minst för den lille företagaren,
              den ensamme företagaren, vilket en bonde ofta är.
            </seg>
            <seg n="ee9f931e">
              För att bli mer konkret kan jag för det andra konstatera att
              den frikopplade situation som vi snart får gör det än viktigare
              att konkurrenshämmande svenska skatter tas bort. I första hand
              gäller det den mycket tunga dieselskatten. Uträkningar visar att
              sedan Sveriges EU-inträde har den i merkostnad drabbat Sveriges
              bönder med i storleksordningen 10 miljarder kronor. Det är mycket
              pengar.
            </seg>
            <seg n="4f731c87">
              För det tredje har Sverige till skillnad från övriga EU-länder
              avstått från att stötta sin livsmedelsproduktion genom att fullt
              ut utnyttja de tillåtna miljöersättningarna. Det har också lett
              till att jordbruket förlorat miljardbelopp i återföring från EU.
              Det är inte bara jordbruket som har förlorat de här pengarna,
              utan det är det svenska nationalhushållet som har förlorat pengarna.
              Jag tycker att vi alla ska konstatera att det är tråkigt.
            </seg>
            <seg n="9872af3e">
              När jordbruksreformen för det fjärde nu ska införas i Sverige
              bör det ske i en nära dialog med näringen så att jordbruket och
              livsmedelsproducenterna kan överleva och utvecklas, både i skogsbygden
              och i slättbygden.
            </seg>
            <seg n="4575a11b">
              Jag är, med den information jag har, mycket rädd för att nötköttsproduktionen
              i de svaga delarna av Sverige kommer att slås ut. Jag hoppas att
              efterföljande talare, Rolf Lindén, kan ge andra besked i den frågan.
            </seg>
            <seg n="48817b7e">
              För det femte gäller det generellt för det svenska näringslivet
              att det svenska kostnadstrycket måste sänkas och att företagarklimatet
              måste förändras. I det svenska näringslivet inkluderar jag även
              jordbruket. Det är Sveriges största småföretagarsektor. I denna
              punkt kan vi inrymma allt från förmögenhetsskatter till generationsväxlingsproblematik.
            </seg>
            <seg n="aea16039">
              Jag vill, herr talman, avslutningsvis instämma i alla de reservationer
              som mitt parti har i det här betänkandet, men jag inskränker mig
              till att yrka bifall till reservation nr 7 under punkt 5.
            </seg>
          </u>
          <note n="6e993c66" type="speaker">
            Anf. 226 ROLF LINDÉN (s):
          </note>
          <u who="Q5955244" xml:id="i-9e4ec7244a1282d9-0" n="df199d7f">
            <seg n="c65beda5">
              Herr talman! Precis som Sven Gunnar Persson gillar också jag
              god mat, om inte annat syns det på min lilla trinda figur. Tittar
              jag ut över församlingen tror jag att det finns fler som gillar
              god mat Eskil!
            </seg>
            <seg n="ee99c4a9">
              Herr talman! Jordbruket har stor betydelse för vårt land i många
              avseenden. Det låter kanske inte så imponerande att jordbrukets
              förädlingsvärde utgör 0,6 % av bruttonationalprodukten, men om
              vi tittar på hela livsmedelsindustrin ser vi att den omsätter
              129 miljarder och är den fjärde största industrisektorn i landet.
              Det innebär att den är större än klassiska svenska näringar såsom
              pappers- och verkstadsindustrin. Sammantaget står den gröna näringen
              för så mycket som 10 % av BNP och 10 % av sysselsättningen i landet.
            </seg>
            <seg n="59e4ecfb">
              Jordbruket är alltså en viktig näring, och ca 70 % av råvarorna
              till livsmedelsindustrin kommer från vårt inhemska jordbruk. Men
              jordbruket är inte bara viktigt för samhällsekonomin och sysselsättningen,
              utan det bidrar också till bevarandet av viktiga miljö- och kulturmiljövärden.
            </seg>
            <seg n="a1444128">
              Herr talman! Med den här inledningen som bakgrund vill jag upprepa
              de fem utgångspunkter som vi socialdemokrater har i vår vision
              om framtidens jordbruk.
            </seg>
            <seg n="db335c92">
              För det första ska Sveriges bönder producera säker och sund mat.
              Det betyder att vi bryr oss om vad maten innehåller. Den ska inte
              bara se läcker ut och smaka gott. Vi vill också kunna känna oss
              trygga med det vi tuggar. Vi är angelägna om en sund och högkvalitativ
              kost, och vi intar en försiktig hållning när det gäller livsmedel
              som förknippas med ord som modifierad, kemikalier och tillsatser.
            </seg>
            <seg n="c83341ca">
              För det andra ska jordbruket och livsmedelsproduktionen vara
              ekologiskt, socialt och ekonomiskt hållbara. Vi vet att för många
              konsumenter är valet av ekologiskt producerade livsmedel en livsstil.
              I Sverige, liksom i övriga EU, har den ekologiska arealen vuxit
              för varje år fram till nu. Målet är att 20 % av den svenska åkerarealen
              ska vara ekologiskt odlad senast i slutet av nästa år, detta samtidigt
              som det konventionella jordbruket intensifierar sitt miljöarbete.
              Vi konsumenter får alltså ökade möjligheter att välja de bästa
              av varor, och ditt eller mitt val blir bondens egen marknad.
            </seg>
            <seg n="892dcce8">
              För det tredje ska vi ha ett levande lantbruk i hela landet.
              Lantbruket och dess olika produktionsinriktningar kan ses som
              ett nav på landsbygden med stor betydelse för den regionala utvecklingen.
              Lantbruksverksamheten är många gånger en förutsättning för levande
              bygder med fungerande social service. Att det fungerar med kommunikationer,
              skola, barnomsorg och annan service är mycket viktigt för de unga
              lantbrukarfamiljer som väljer att satsa på lantbruksföretagandet.
              Landsbygdsutvecklingsprogrammet har stor betydelse för utvecklingen,
              men det kan bli både bättre och effektivare.
            </seg>
            <seg n="26f1f1f8">
              För det fjärde är inte jordbruket enbart viktigt för matproduktionen
              utan också för de andra värden som det skapar. Jag menar att bonden
              har en mycket viktig roll också när det gäller att förvalta miljövärden
              och kulturarv. I detta ligger bland annat bondens mångsyssleri
              som förutom jord- och skogsbruk består av att arbeta med entreprenader,
              hästar, turism och så vidare. Vi ser också nu att alltfler jordbrukare
              upptäcker möjligheter till nya affärer vid sidan av den direkta
              primärproduktionen.
            </seg>
            <seg n="0e09c335">
              För det femte ska jordbrukspolitiken vara solidarisk. Den ska
              inte bara bidra till en levnadsstandardsutveckling hos våra lantbrukare.
              Den ska också bidra till att tredje världens bönder får möjligheter
              att exportera sina jordbruksprodukter och därigenom agera som
              en jämbördig part på världsmarknaden. Därför måste vår jordbrukspolitik
              också leverera förslag och åtgärder som bidrar till att rasera
              tullar och andra handelshinder på världsmarknaden.
            </seg>
            <seg n="e824caf9">
              Herr talman! Jag ska nu övergå till att ta upp några av alla
              de delar som finns i miljö- och jordbruksutskottets betänkande
              nr 10.
            </seg>
            <seg n="79c95acb">
              Även om svenskt jordbruk genom åren har haft den fördelen att
              sektorn har visat sig mindre konjunkturkänslig än andra näringsgrenar
              är jordbruket i dag allt tydligare beroende av världsmarknaden
              och den internationella konjunkturen. Man får framgent räkna med
              att möta en allt hårdare konkurrens, och då handlar det om att
              skapa ett svenskt jordbruk med tillräcklig konkurrenskraft.
            </seg>
            <seg n="a15ab12b">
              Det är allom bekant att det svenska jordbruket för närvarande
              brottas med lönsamhetsproblem. En fortsatt strukturomvandling,
              ansträngningar för att minska kostnaderna och öka produktiviteten
              är absolut nödvändigt för att öka intäkterna.
            </seg>
            <seg n="74df1525">
              Men jordbrukets konkurrenskraft vilar inte bara på åtgärder som
              näringen själv kan vidta. En rad andra faktorer påverkar. Vid
              sidan av lagar och regler är det givetvis en fördel med de låga
              mark- och arrendepriser och den låga belåningen av jordbruksfastigheter
              som vi har i Sverige.
            </seg>
            <seg n="f2e0a84e">
              Främst är det dock punktskatterna som har varit i fokus när det
              gäller jordbrukets konkurrensförutsättningar. Man talar om den
              så kallade ryggsäcken. Skatterna på handelsgödsel och bekämpningsmedel
              har börjat återföras. Jordbrukarna har fått stöd för 30 000 växtodlingsplaner,
              och medel har återförts kollektivt till näringen. Elskatten och
              skatten på eldningsolja har återförts, något som har inneburit
              lättnader för jordbruket på mer än 400 miljoner per år.
            </seg>
            <seg n="0aaf2514">
              Vi vill gärna också så snabbt som möjligt kunna återföra delar
              av dieselskatten. Där är vi inte ännu, men när vi väl är där ska
              vi se till att det finns en hållbar finansiering. Vi tänker inte
              ta några pengar från sjukvården, till exempel.
            </seg>
            <seg n="3a0b1751">
              Herr talman! När det gäller omläggningen av EU:s jordbruksstöd
              kommer vi att få möjlighet att diskutera detta ordentligt senare
              under våren. Jag nöjer mig med att konstatera att det föreligger
              en stor samsyn mellan riksdagens partier i valet av en svensk
              stödmodell. De oönskade effekter som stödmodellen bär med sig
              vad gäller mjölk- och nötköttsproduktionen i stödregionerna 5
              och 6 och i delar av region 3 är inte större än att man kan åtgärda
              eller åtminstone mildra dem. Jag hoppas att vi får se en sådan
              justering i den regeringsskrivelse som inom kort landar på riksdagens
              bord.
            </seg>
            <seg n="d4187a03">
              Avslutningsvis vill jag fästa kammarens uppmärksamhet på det
              tillkännagivande som vi gör när det gäller industrihampa. Det
              ska poängteras att tillkännagivandet handlar om att regeringen
              prövar möjligheterna att godkänna odling av hampa för energi-,
              fiber- och proteinändamål inom eller utom arealstödssystemet.
              Bakom tillkännagivandet står ett helt enigt utskott.
            </seg>
            <seg n="741b9357">
              Herr talman! Med det anförda vill jag yrka bifall till förslaget
              i betänkandet och avslag på samtliga reservationer.
            </seg>
          </u>
          <note type="speaker" n="59ecab92">
            Anf. 227 CATHARINA ELMSÄTER-SVÄRD (m) replik:
          </note>
          <u who="Q2941786" xml:id="i-b1beb13d240e069e-1" n="b86d58cb">
            <seg n="58ff7b50">
              Herr talman! Arbetarpartiet Socialdemokraterna har tidigare stått
              upp för arbetarna inom lantbruket och livsmedelsindustrin. Om
              inte vår livsmedelsindustri får tillräckligt med råvaror tror
              då Rolf Lindén att man kommer att importera varor, eller tror
              Rolf Lindén rentav att livsmedelsindustrin kommer att flytta sin
              produktion dit råvaran finns?
            </seg>
            <seg n="e6cbc865">
              Ser Socialdemokraterna och Rolf Lindén att det finns ett samband
              mellan ett lönsamt jordbruksföretagande och en fortsatt livsmedelsindustri
              i Sverige?
            </seg>
          </u>
          <note n="33a048d6" type="speaker">
            Anf. 228 ROLF LINDÉN (s) replik:
          </note>
          <u who="Q5955244" xml:id="i-b0d57c170cf8bca4-1" n="b86d58cb">
            <seg n="f124a00f">
              Herr talman! Det är klart att det finns ett samband med livsmedelsproduktion
              och vår livsmedelsindustri. Du börjar med att ifrågasätta svensk
              arbetarrörelses uppställning för lantbrukets arbetare. Jag kan
              försäkra dig att det gäller fortfarande. Vi står fortfarande upp
              för de svenska lantarbetarna och tänker inte på något sätt svika
              dem.
            </seg>
            <seg n="02cdf907">
              Vad gäller lönsamhetsproblemen är det en annan sak, men det kan
              inte enbart läggas på de politiska besluten. Som jag nämnde i
              mitt huvudanförande måste också näringen bidra och vara behjälplig.
            </seg>
            <seg n="7f18905d">
              Jag har inte den oron för det svenska jordbruket i framtiden
              som du ger uttryck för här. Jag tror att vi kommer att ha ett
              livskraftigt jordbruk även framdeles.
            </seg>
          </u>
          <note type="speaker" n="f4461169">
            Anf. 229 CATHARINA ELMSÄTER-SVÄRD (m) replik:
          </note>
          <u who="Q2941786" xml:id="i-31551191a2c07cf3-2" n="b86d58cb">
            <seg n="9e3b4daa">
              Herr talman! Om inte Rolf Lindén delar min oro om framtidens
              jordbruk är frågan om han också ifrågasätter LRF:s rapport om
              lönsamheten inom näringen. Den kanske inte är så dålig som de
              säger.
            </seg>
            <seg n="060e2aed">
              Rolf Lindén nämnde i sitt inledningsanförande hur stor del av
              BNP som vår svenska livsmedelsproduktion står för och att 70 %
              av varorna kommer från vårt jordbruk. Om Socialdemokraterna, som
              Rolf Lindén säger sig göra, värnar lantarbetarna och står upp
              för dem finns det då ändå inte en risk att i takt med att lönsamheten
              sjunker i svenskt jordbruk vi inte har de 70 procenten av råvarorna
              till vår livsmedelsindustri, att livsmedelsindustrin faktiskt
              lämnar landet och flyttar dit råvaran finns. På vilket sätt ska
              ni då stå upp för de här arbetarna?
            </seg>
            <seg n="a74395f8">
              Har Rolf Lindén tre konkreta svar att ge på mina frågor? I regeringsdeklaration
              efter regeringsdeklaration talas det om konkurrensvillkoren. Jag
              vill höra om Rolf Lindén har två konkreta förslag på hur man skulle
              kunna öka lönsamheten i svenskt jordbruk och om Rolf Lindén har
              ett konkret förslag på hur man skulle kunna ge likvärdiga konkurrensvillkor
              för svenskt jordbruk.
            </seg>
          </u>
          <note n="f28abf0c" type="speaker">
            Anf. 230 ROLF LINDÉN (s) replik:
          </note>
          <u who="Q5955244" xml:id="i-06da5b1e137a90e1-0" n="23200bd3">
            <seg n="44953634">
              Herr talman! Jag har väldigt svårt att dela den på gränsen till
              eländesbeskrivning som Catharina Elmsäter-Svärd levererar för
              det svenska jordbruket. Det är en mörk framtid du målar upp för
              jordbruket. Jag tror betydligt mer på jordbruket än så.
            </seg>
            <seg n="cef30578">
              Jag kommer själv från en industrisektor som är en av de mest
              konkurrensutsatta av alla, nämligen bilindustrin. Jag vet att
              lönsamheten går upp och ned. Den kommer och försvinner, och sedan
              återkommer den igen. Det är likadant inom jordbruket. Just nu
              har man en dålig lönsamhet. Jag delar den uppfattning som kommer
              till uttryck i LRF:s rapport om lönsamhetsfrågan. Jag har ingen
              annan uppfattning, men jag vet också att efter mörker kommer ljus.
              Det oroar mig inte speciellt mycket att man har det här just nu.
              Om man jobbar med kostnadssidan kommer man till slut att öka intäktssidan
              också.
            </seg>
          </u>
          <note type="speaker" n="201d4144">
            Anf. 231 SVEN GUNNAR PERSSON (kd) replik:
          </note>
          <u who="Q6043789" xml:id="i-03880f5a00790861-0" n="13826591">
            <seg n="f67f0626">
              Herr talman! Det sista skulle vara värt att hänga på, men jag
              tänkte ändå säga att Rolf Lindéns anförande inte var så pjåkigt.
              Men det var ett traditionellt högtidstal från Socialdemokraterna
              om jordbruket där man slätar över de svårigheter som finns och
              talar ganska offensivt och positivt.
            </seg>
            <seg n="9ad5c707">
              Sanningen är ju den att produktionen av livsmedel minskar i Sverige.
              Importen av livsmedel ökar. Sveriges bönder tjänar nästan minst
              i EU. Priserna på produktionsmedel ökar mer i Sverige än i EU.
              Vi har högre skatter på diesel och kvävegödsel än i EU. Den nya
              jordbrukspolitiken innebär större minskning av intäkterna för
              svenska bönder än i våra närmaste konkurrentländer.
            </seg>
            <seg n="75269ca1">
              Är Rolf Lindén nöjd med den situationen? Om inte, vad är han
              beredd att göra åt det? Varför behandlas inte jordbruket som annan
              konkurrensutsatt verksamhet? Och tänker Socialdemokraterna i riksdagen
              medverka till att finansiera administration hos Statens jordbruksverk
              med pengar som var tänkta att öka miljöstöd och betesmarkstöd?
            </seg>
          </u>
          <note n="88831ede" type="speaker">
            Anf. 232 ROLF LINDÉN (s) replik:
          </note>
          <u who="Q5955244" xml:id="i-3eef50fce93248d7-0" n="13826591">
            <seg n="2d5334a1">
              Herr talman! Det är mer eländesbeskrivning. Det är bara elände
              hela tiden. Jordbruksnäringen är den näring som har fått ökat
              stöd ända sedan inträdet i EU. Någon får rätta mig om jag har
              fel, men jag tror att det var 2 miljarder 1995. I dag är det 6,6
              miljarder i stöd. Det finns ingen annan industrigren som har det
              stödet i dag.
            </seg>
            <seg n="d7bc2e0e">
              Vad det gäller administrationskostnaderna på 140 miljoner per
              år i två år stöder jag den tanken. Jag måste fråga Sven Gunnar
              Persson vilket alternativet är. Ska vi ha det nationella kuvertet
              i stället och ta pengar till administrationen i det? Då kan vi
              resonera om att ha ett större nationellt kuvert. Hitintills har
              vi förespråkat ett litet nationellt kuvert. Okej, vi kan öppna
              för ett större om vi ska använda det till jordbruksadministration.
            </seg>
          </u>
          <note type="speaker" n="2b23acfe">
            Anf. 233 SVEN GUNNAR PERSSON (kd) replik:
          </note>
          <u who="Q6043789" xml:id="i-03880f5a00790861-1" n="13826591">
            <seg n="c91aa185">
              Herr talman! Jag uppfattar att Rolf Lindén är beredd att ta pengar
              som är tänkta att öka miljöstöd och betesmarkstöd för att betala
              administration åt Statens jordbruksverk. Det var bra sorgligt
              att vi fick ett sådant besked.
            </seg>
            <seg n="f5825b9d">
              I övrigt verkar det som om Rolf Lindén har bommat igen inkorgen
              i sin dator, inte tömt brevinkorgen på ett halvår åtminstone,
              eller inte varit ute och lyssnat på näringen hur det verkligen
              står till. Produktionen av livsmedel minskar i Sverige. Importen
              av livsmedel ökar. Sveriges bönder tjänar nästan minst i EU. Priserna
              på produktionsmedel ökar mer i Sverige än i EU. Vi har högre skatter
              på diesel och kvävegödsel än i EU. Den nya jordbrukspolitiken
              innebär större minskning av intäkterna för svenska bönder än våra
              närmaste konkurrentländer.
            </seg>
            <seg n="2dabe669">
              Är Rolf Lindén nöjd med den utvecklingen? Om inte, vad vill han
              göra åt det? Varför behandlas inte jordbruket som annan konkurrensutsatt
              verksamhet? När får vi se jordbruksministern, och för all del
              Rolf Lindén det skulle vara en härlig syn göra en frivolt av glädje
              för att man lyckats sälja och marknadsföra svenska livsmedel på
              samma sätt som man med stor entusiasm marknadsför och säljer svenska
              vapen, svensk rockmusik och svensk design?
            </seg>
          </u>
          <note n="b14e3256" type="speaker">
            Anf. 234 ROLF LINDÉN (s) replik:
          </note>
          <u who="Q5955244" xml:id="i-3eef50fce93248d7-1" n="13826591">
            <seg n="d6ee1ef5">
              Herr talman! Är jag ute och säljer vapen? Det är inte det jag
              har gjort när jag har rest runt i landet och träffat bönder och
              LRF-avdelningar och tagit del av de bekymmer som de har haft inför
              det här arbetet med omläggningen.
            </seg>
            <seg n="e838c4d7">
              Jag kan också försäkra Sven Gunnar Persson att jag läser mejl,
              men jag rensar först bort alla spam som jag utgår ifrån att du
              också får. Jag läser mycket mejl. Jag vet också att den beskrivning
              som görs av att det är så eländigt ute inte stämmer. Det är inte
              den bild jag möter när jag är ute. Tvärtom visar det sig att många
              av de bönder som vi har pratat med har varit ganska nöjda med
              det val av stödmodell som vi till slut har hamnat i. Du är ganska
              ensam i ditt val av stödmodell.
            </seg>
          </u>
          <note type="speaker" n="c72cf327">
            Anf. 235 ESKIL ERLANDSSON (c) replik:
          </note>
          <u who="Q3058054" xml:id="i-4eee3175a52f208c-1" n="df199d7f">
            <seg n="0e9f7867">
              Herr talman! Socialdemokraterna står, om jag har förstått många
              debatter jag har lyssnat till, för ordet tillväxt. Sveriges bönder
              vill bidra till tillväxt på svensk landsbygd. Om Rolf Lindén efter
              eget recept fick koka ihop en massa där han talade om på vilket
              sätt han vill ge Sveriges bönder förutsättningar för att bidra
              till den tillväxt som Socialdemokraterna och för all del även
              vi i Centerpartiet vill ha hur skulle det receptet se ut?
            </seg>
          </u>
          <note n="73e4a753" type="speaker">
            Anf. 236 ROLF LINDÉN (s) replik:
          </note>
          <u who="Q5955244" xml:id="i-9e4ec7244a1282d9-1" n="df199d7f">
            <seg n="6df9d38a">
              Herr talman! Genom vår fördelningspolitiska profil skapar vi
              förutsättningar även för ett livskraftigt jordbruk så att du och
              jag som konsumenter kan köpa de varor som vi producerar i det
              svenska jordbruket och den svenska livsmedelsindustrin. När vi
              för den politiken och har den fördelningsprofilen klarar vi hem
              det här också.
            </seg>
          </u>
          <note type="speaker" n="b01ac30f">
            Anf. 237 ESKIL ERLANDSSON (c) replik:
          </note>
          <u who="Q3058054" xml:id="i-4eee3175a52f208c-2" n="df199d7f">
            <seg n="0c2d8012">
              Herr talman! Jag får nästan vädja om hjälp från herr talmannen.
              Jag ställde en konkret fråga: På vilket sätt vill Socialdemokraterna
              ge Sveriges bönder förutsättningar att utveckla sin verksamhet
              så att Sveriges bönder kan fortsätta att hjälpa till att stärka
              tillväxten i Sverige?
            </seg>
            <seg n="44c6f04c">
              Historiskt sett har ju produktionen minskat från att ha varit
              i stort sett 100 % av allting till nivån 5060 %, vilket snarare
              har degenererat tillväxten än ökat densamma som ju både du och
              jag vill.
            </seg>
            <seg n="17318833">
              Något exempel på vad Rolf Lindén och Socialdemokraterna vill
              bidra med tycker jag ändå att vi skulle kunna få i den här debatten.
            </seg>
          </u>
          <note n="acf2b172" type="speaker">
            Anf. 238 ROLF LINDÉN (s) replik:
          </note>
          <u who="Q5955244" xml:id="i-9e4ec7244a1282d9-2" n="df199d7f">
            <seg n="66a2005b">
              Herr talman! Jag tror att det var 70 % av råvarorna i vår livsmedelsproduktion
              som fortfarande kommer från det inhemska jordbruket.
            </seg>
            <seg n="e1caae81">
              Vi måste dock komma ihåg en sak: Vi verkar numera på en gemensam
              marknad. Det betyder att produkter kommer in även från de övriga
              EU-länderna i allt större utsträckning, och så kommer det att
              se ut även framgent. Vi kommer alltså att importera mer.
            </seg>
            <seg n="235772d3">
              Sedan vet jag, Eskil, att du är ute efter dieselskatten. Jag
              nämnde redan i mitt huvudanförande att det är vår ambition att
              kunna lösa detta så fort det över huvud taget är möjligt. När
              vi har gjort det har vi kommit en bit på vägen mot de likvärdiga
              konkurrensvillkoren.
            </seg>
            <seg n="1a6af0a6">
              När det sedan gäller konkurrensen med övriga EU i fråga om djurskydd
              och sådant ska vi naturligtvis jobba internationellt med de delarna,
              precis som vi har gjort hela tiden. Vi ska fortsätta att ligga
              på för att våra vänner ute i Europa också ska ha ett bra djurskydd,
              så att de inte konkurrerar med dålig djurhållning och sådant som
              Sven-Erik var inne på tidigare. Men det är ett internationellt
              arbete, och det bestämmer vi inte över själva. Men vi ska med
              full kraft driva det.
            </seg>
            <seg n="ddfdecfe">
              Herr talman! Rolf talade mycket vackert om jordbrukets framtid
              i sitt anförande. Framtiden för jordbruket handlar både om rimliga
              förutsättningar nu och bra förutsättningar framöver. Då handlar
              det om livskraft som ger en framtid, och detta behöver man forska
              kring. Man behöver söka nya nischer och nya forskningsrön. Det
              återstår otroligt mycket att utröna vad det gäller bioenergi,
              men också vad det gäller hälsomervärde som jag var inne på i mitt
              anförande.
            </seg>
            <seg n="845465f0">
              Då är min fråga till dig, Rolf Lindén, och till Socialdemokraterna
              om ni är villiga och redo att höja anslaget vad det gäller forskning.
            </seg>
          </u>
          <note n="e4a3a307" type="speaker">
            Anf. 240 ROLF LINDÉN (s) replik:
          </note>
          <u who="Q5955244" xml:id="i-06da5b1e137a90e1-1" n="23200bd3">
            <seg n="6d594e44">
              Herr talman! Nu är ju inte detta ett budgetbetänkande där vi
              höjer och sänker anslag eller skatter. Rent generellt är min personliga
              uppfattning när det gäller anslag till forskning inom detta område
              att det är okej, men det är som sagt ingen fråga som vi hanterar
              här och nu eftersom det gäller pengar.
            </seg>
            <seg n="d3c1b556">
              Herr talman! Jag tycker ändå att det är oerhört värdefullt att
              få en inställning från Socialdemokraterna, även om jag är medveten
              om att vi räknar kronor och ören vid ett annat tillfälle. När
              jag jämför med andra länders satsningar på forskningsrön ser jag
              att till exempel vårt grannland i öster, Finland, satsar oerhört
              mycket mer.
            </seg>
            <seg n="da79ccb3">
              Jag tycker att detta är viktigt. Ska vi ingjuta en framtidstro
              i våra ungdomar och våra unga brukare handlar det också om att
              bryta ny mark och bana nya vägar.
            </seg>
            <seg n="a19ebf2d">
              Herr talman! Väldigt kort: Man kan faktiskt också tänka sig att
              vi tar del av de forskningsresultat som till exempel Finland har
              kommit med och kanske lär oss lite av dem.
            </seg>
          </u>
          <note n="f88f0e0c" type="speaker">
            Anf. 239 ANITA BRODÉN (fp) replik:
          </note>
          <note n="f7790edf" type="speaker">
            Anf. 241 ANITA BRODÉN (fp) replik:
          </note>
          <note n="e637d904" type="speaker">
            Anf. 242 ROLF LINDÉN (s) replik:
          </note>
          <note type="speaker" n="1d9bba72">
            Anf. 243 LEIF BJÖRNLOD (mp):
          </note>
          <u who="Q5578317" xml:id="i-96f38b81cad89bd3-0" n="7ebf5eff">
            <seg n="0e4d7273">
              Herr talman! Det är kanske lite ovanligt att se mig uppe i talarstolen
              i det här utskottet, men det finns flera skäl till det. Jag är
              inte fullt den duvunge som jag kan vara i andra fall. Jag har
              nämligen i drygt 22 år mjölkat kor och skött ett jordbruk. Jag
              har varit med om avregleringar, omregleringar, mjölkkvoteringar
              och EU-bidragsbuntar. Jag vet vad det har handlat om. Jag har
              dessutom, efter att ha mjölkat mina upp till 20 kor det har varierat
              klätt om, satt mig i bilen, kört in till Ingesunds folkhögskola
              och börjat undervisa i idéhistoria, rättskunskap och ekonomi för
              att kunna klara mig. Jag har då kunnat konstatera att det snart
              sagt inte finns någon näring som så till den milda grad har misshandlats
              av politiker som just jordbruket.
            </seg>
            <seg n="9f1ff77f">
              Det finns många synsätt för att kunna närma sig jordbruket. Jag
              hör det i era debatter. Man kan se jordbruket som ett skatteobjekt,
              som Gustav Vasa började göra. Man kan se det som en inhemsk politisk
              styrningsmekanism, som i det romerska riket där man till slut
              skänkte bort säden för att köpa sig röster. Man kan också se det
              som en industriverksamhet och som en resurs, vilket jag tycker
              att Catharina Elmsäter-Svärd gör, ett industrijordbruk som kan
              skapa livsmedel. Detta har man också använt ur olika synvinklar,
              ur nationalistisk och protektionistisk synvinkel för att kunna
              trygga maten. Man kan se det som utrikespolitik som i Amerika,
              där man säger att den som har nyckeln till skafferiet är den som
              har makten.
            </seg>
            <seg n="d2cc8bf0">
              Och så har man då fört politik på samma sätt.
            </seg>
            <seg n="4f634957">
              Jag var med i slutet på 1900-talet när man äntligen hade kommit
              på den goda idén att man skulle avreglera jordbruket. Det skulle
              producera på bra och sjysta villkor, och vi skulle kunna ta betalt
              för våra produkter. Sedan kom vi in i EU, och då fick vi en reglering
              som jag närmast kan jämföra med sovjetisk planekonomi. Det styrdes
              på ett sätt som var fruktansvärt!
            </seg>
            <seg n="f5f783b6">
              Vi har nu sett en omändring av stödet från produktion till areal.
              Min granne, vars mark jag arrenderade på lôven som vi säger i
              Värmland, tyckte att det var väldigt bra att jag hade mina djur
              betandes där och att jag höll inhägnat och rent. I förra veckan
              fick jag ett brev: Du, den där marken som du har arrenderat och
              som jag har upplåtit till dig, jag vill ta tillbaka den nu. Jag
              ringde honom och frågade om jag skulle plocka ned stängsel och
              allting. Nej, nej, gör inte det, sade han, det är bara EU-bidragen
              jag ska ha.
            </seg>
            <seg n="97777af2">
              Helt plötsligt skapades det en större areal i Sverige, och den
              fortsätter att växa. Nu plockar man fram marker som man tidigare
              inte brytt sig om att bruka men som man nu naturligtvis kallar
              betesmarker och sätter i gång och röjer. Vi får alltså ett ökat
              öppet landskap tack vare den här frikopplingen av pengarna. Det
              skapar dock inte speciellt mycket mer produktion. Jag har fortfarande
              kvar mina djur på samma ställe. Men det här tricksandet som man
              tvingas leva i när man sysslar med jordbruk är inte speciellt
              lyckligt.
            </seg>
            <seg n="49094392">
              Man kan se på jordbruk på flera andra sätt också. Jag tyckte
              det var riktigt trevligt när jag hörde Socialdemokraterna ta upp
              som en punkt att man skulle ha ett ekologiskt, socialt och ekonomiskt
              hållbart jordbruk. Ja, jordbruk är också en social livsform. Det
              finns människor som väljer att leva på det sättet. Jag är en av
              dem.
            </seg>
            <seg n="6e1eb6e4">
              Jag söker inte ett enda EU-bidrag. Jag tillhör dem som försnillar
              pengar som vi redan har skickat ned till Bryssel. Men jag gör
              det inte av ren princip, och jag har råd att låta bli. Jag står
              ju i talarstolen här, så jag ska nog kunna överleva den förlusten
              också.
            </seg>
            <seg n="cf80d3bb">
              Nej, jag kan inte vara med och plädera för mera stöd, mera regleringar
              och mera återföringar. Jag skulle personligen vara tacksam om
              politikerna tog bort sina fingrar från jordbruket i större utsträckning.
              Men nu är vi ju med i EU, och då har villkoren förändrats helt
              och fullständigt. Vi ska alltså konkurrera med människor som har
              helt andra ekonomiska förutsättningar än vad vi har om vi skulle
              tacka nej till allt EU-bidrag. Därför sitter vi fast i fällan,
              och vi har väldigt små möjligheter att komma undan.
            </seg>
            <seg n="0b9c5a29">
              För den sakens skull har vi i det här betänkandet fem reservationer,
              som jag naturligtvis står bakom. Men jag yrkar bifall endast till
              reservation 19 under punkt 18.
            </seg>
            <seg n="b561ddca">
              Nu är det så, mina vänner, att jag har lyssnat på er alldeles
              för mycket, så det jag hade skrivit har jag inte hunnit komma
              in på här. Likafullt tror jag att jag kan tillföra ett visst värde
              när jag understryker att vi har så olika utgångspunkter när vi
              diskuterar jordbrukspolitik. Jag har ett viktigt förhållningssätt
              till de marker som jag är satt att förvalta, eller som jag valt
              att förvalta.
            </seg>
            <seg n="56319427">
              Den infallsvinkeln är lite grann av det som Vänsterpartiet här
              står för och lite grann har tagit över från vårt synsätt. Jordbruksmarken
              är inget som vi äger i dag utan något som våra barnbarn ska äga
              långt fram i tiden. Det här är väldigt viktigt. Industrijordbruket
              är faktiskt inte speciellt miljövänligt.
            </seg>
            <seg n="147f45f6">
              Jag hörde att Sven Gunnar Persson ursäkta att jag inte är så
              familjär med alla namnen frågade om det finns nitrater i dricksvatten.
              Ja, det har man konstaterat i flera undersökningar på Ultuna.
              Jag kan påminna om det larm om kadmium i bröd som gick för en
              del år sedan. Detta kadmium har kommit från en fosfat som fanns
              i konstgödsel som vi importerat från Nordafrika. Visst påverkar
              alltså vårt jordbruk marken på lång sikt! Det ska vi ha fullkomligt
              klart för oss. Det ansvaret måste vi ta.
            </seg>
            <seg n="0323e4ce">
              Dessutom har vi detta med vårt förhållningssätt till våra djur.
              Nu är jag lite grann inne på det idéhistoriska och på det etiska
              förhållningssättet. Astrid Lindgren tog ju upp frågan om burhöns
              men de är fortfarande i burar. Jag kan försäkra er att mina höns
              mår väldigt bra. Dessvärre gör också räven det.
            </seg>
            <seg n="a451fb21">
              Jag har inte talat om stöd till fjällnära jordbruk. Men eftersom
              vi sitter i den reglerade sits som vi gör tycker jag att vi får
              lov att använda de stöd som vi får från EU, eller som vi en gång
              betalat till EU, på det sätt som vi nämner i våra reservationer.
              Om jag nöjer mig med detta har jag dragit över tiden med bara
              elva sekunder.
            </seg>
          </u>
          <note type="speaker" n="7f366897">
            Anf. 244 SVEN GUNNAR PERSSON (kd) replik:
          </note>
          <u who="Q6043789" xml:id="i-c110ef46383e809f-3" n="13826591">
            <seg n="1b97030d">
              Herr talman! Tack för ett intressant och tankeväckande inlägg,
              Leif! Jag tycker, herr talman, att Leif Björnlod skulle passa
              väldigt bra i miljö- och jordbruksutskottet.
            </seg>
            <seg n="47f842f0">
              Vad jag vände mig mot när jag tog upp frågan om nitrater och
              bekämpningsmedelsrester var detta med att ta enstaka resultat
              resultat som dyker upp någon gång då och då till intäkt för en
              svepande kritik över hela det svenska jordbruket. Då är jag inte
              med, för så är inte fallet.
            </seg>
            <seg n="3191acaa">
              Anledningen till att jag begärde replik var att jag ville ställa
              samma fråga till Miljöpartiet som jag ställt till Socialdemokraterna
              och Vänsterpartiet. Jag undrar nämligen om Miljöpartiet här i
              riksdagen tänker medverka till att finansiera administrationen
              hos Jordbruksverket med pengar som var tänkta för att öka miljöstöd
              och betesmarksstöd alltså gå till LBU genom modulering.
            </seg>
          </u>
          <note type="speaker" n="6605232f">
            Anf. 245 LEIF BJÖRNLOD (mp) replik:
          </note>
          <u who="Q5578317" xml:id="i-96f38b81cad89bd3-1" n="7ebf5eff">
            <seg n="1b21eba1">
              Herr talman! Jag kan förstås inte svara på din sista fråga. Tyvärr
              kan jag inte göra det, och jag har heller inte riktigt mandat
              att föra den diskussionen. Jag kan alltså inte svara på den frågan.
              Men du kan fråga mig vad jag principiellt tänker.
            </seg>
          </u>
          <note type="speaker" n="81837101">
            Anf. 246 SVEN GUNNAR PERSSON (kd) replik:
          </note>
          <u who="Q6043789" xml:id="i-c110ef46383e809f-4" n="13826591">
            <seg n="ea7ff52d">
              Herr talman! Vad tänker Leif Björnlod principiellt i frågan?
            </seg>
          </u>
          <note type="speaker" n="fec8d9f2">
            Anf. 247 LEIF BJÖRNLOD (mp) replik:
          </note>
          <u who="Q5578317" xml:id="i-96f38b81cad89bd3-2" n="7ebf5eff">
            <seg n="5161bcde">
              Herr talman! Rent principiellt tänker jag så här: Ju färre stöd
              och ju färre regleringar vi får, desto bättre. Jag tror nämligen
              att svenskt jordbruk är så pass handlingskraftigt och så pass
              bra att vi klarar oss med de förutsättningar som vi har. Vi har
              nämligen än så länge, så länge vi inte sänker dieselavgifterna
              alltför mycket, ett klimat som ger oss en vinter. Denna vinter
              är rena reningsbadet för det svenska jordbruket, för då fryser
              en mängd av sådant som åstadkommer skadeverkningar svamp och insekter
              sönder. Det gör att vi får en kvalitet som är så pass bra att
              vi faktiskt borde kunna marknadsföra den lite bättre. Där tycker
              jag att det finns en brist.
            </seg>
            <seg n="b33f58ac">
              Om vi använder pengarna till det i stället tror jag alltså att
              vi skulle komma lite längre. I övrigt har du min principiella
              inställning.
            </seg>
            <seg n="fa0e8a16">
              När det gäller det första som du nämnde om bekämpningsrester
              och att man inte ska ta enstaka mätresultat till intäkt för att
              en katastrof är på gång vill jag säga att det är precis vad man
              ska göra. Vi måste nämligen tänka inte i ettårsperioder eller
              i budgetperioder, utan vi måste tänka i perioder om hundra år
              när det gäller markerna. Det betyder helt enkelt att det vi ser
              när vi hittar mätresultat är indikatorer på ett skeende, på något
              som pågår. Jag får lov att säga att det var väldigt bra att man
              kom på detta med kadmium, för det har gjort att andra leverantörer
              av fosfater har valts. Detta har i någon mån räddat oss.
            </seg>
          </u>
          <note type="speaker" n="b3b8ea7c">
            Anf. 248 LARS-IVAR ERICSON (c):
          </note>
          <u who="Q432059" xml:id="i-8102b1ac96a270cc-3" n="eb6183c1">
            <seg n="b16c508c">
              Herr talman! Trots att jag har växt upp inom lantbruks- och skogsnäringen
              har jag inte varit med i någon debatt med anledning av miljö-
              och jordbruksutskottets betänkanden. Men nu kan jag inte längre
              låta bli att vara med. Varje vecka ser jag nämligen rubriker som
              Bondens överlevnad hotad och Kris för svenska bönder, och ofta
              hör många oroliga landsbygdsboende av sig till mig.
            </seg>
            <seg n="0e62ea0d">
              Låt mig ta ett exempel från hemtrakterna i Skåne. Bara i Farstorps
              församling har sedan år 1985 antalet jordbrukare som får sin huvudsakliga
              försörjning från jord och skog minskat från 50 till 20 i dag.
            </seg>
            <seg n="4ab9e49d">
              Orsaken är framför allt dålig lönsamhet. Höga produktionsskatter
              och andra bördor gör det allt svårare att fortsätta inom lantbruksnäringen.
            </seg>
            <seg n="800f3a6b">
              I motion N340 önskar jag och Johan Linander att svenska bönder
              ska få samma villkor som sina kolleger inom EU. När jag nu läser
              det här betänkandet och lyssnar till debatten tänker jag på den
              kända devisen: Även om krafterna fattas är den goda viljan berömvärd.
            </seg>
            <seg n="c2d951d1">
              Regeringen verkar vilja göra det bättre för svenskt lantbruk.
              Men varför går det så långsamt? När ska löften och vackra ord
              resultera i handling? Det öppna landskapet får inte ersättas av
              granåker! Vi vill ha svensk livsmedelsproduktion för kommande
              generationer.
            </seg>
            <seg n="946f3028">
              Herr talman! Vi blir mer och mer medvetna om vad vi äter. Men
              det är faktiskt så att mor Elsas kyckling inte behöver vara producerad
              i Sverige. Den svenska kycklingnäringen upplever i dag stora problem.
              Som en följd av orättvisa konkurrensvillkor i förhållande till
              andra länder ökar importen av kyckling till Sverige. Importerad
              kyckling står nu för cirka en tredjedel av den totala kycklingkonsumtionen
              i Sverige.
            </seg>
            <seg n="5d78fdcd">
              Den svenska kycklingnäringen producerar mat av god kvalitet och
              medverkar till att en stor åkerareal hålls öppen för foderproduktion.
              Därför är det viktigt med åtgärder för att trygga framtiden för
              kycklingproducenterna.
            </seg>
            <seg n="23148496">
              I detta sammanhang vill jag återge vad vår jordbruksminister
              säger: Det är viktigt för kycklingnäringen att det finns ett bra
              näringslivsklimat i hela landet. Detta, säger hon, är en fråga
              som regeringen sätter högt på dagordningen.
            </seg>
            <seg n="74906581">
              När jag hör det tänker jag: Tack och lov att frågan finns med
              på dagordningen! Men när kommer egentligen de positiva besluten
              för denna hårt drabbade bransch?
            </seg>
            <seg n="cfde71a8">
              Ja, när kommer regeringen att återupptäcka det svenska lantbruket,
              och när får vi höra de uppmuntrande ord och uppleva de handlingar
              som kan hjälpa det svenska jordbruket att återfå tron på framtiden?
            </seg>
          </u>
          <note type="speaker" n="6d88fe37">
            Anf. 249 LEIF BJÖRNLOD (mp) replik:
          </note>
          <u who="Q5578317" xml:id="i-96f38b81cad89bd3-3" n="7ebf5eff">
            <seg n="e45a9998">
              Herr talman! Du nämnde någonting som flera andra har nämnt, nämligen
              samma villkor. Det som jag är väldigt rädd för är att vi kommer
              att få samma villkor, samma fruktansvärda och destruktiva villkor
              som de som på sikt hjälper och stjälper jordbruket i centrala
              Europa. Det är nämligen så att risken är att vi hamnar på minsta
              gemensamma nämnare. Den som kan producera ett kilo spannmål billigt
              och på ekonomiskt billigaste sätt naturligtvis gör det. Jag lärde
              mig ett uttryck av min gamla farfar. Han sade: Den bonde som kalkar
              blir rik men sönerna fattiga. Det berodde på att man sög ur jorden.
            </seg>
            <seg n="fa7a1d08">
              Ska vi använda samma mängder kvävegödsel som man gör i Belgien?
              Ska vi ha låga dieselpriser så att vi dels får en svart marknad
              för diesel, dels sprutar ut en massa avgaser? Jag tror inte på
              samma villkor i ett land som ser ut på det sätt som vårt gör.
              Jag tror att vi måste ha olika villkor, också i förhållande till
              Europa. Minsta gemensamma nämnare, är det den du vill komma till?
            </seg>
          </u>
          <note type="speaker" n="9a75a66f">
            Anf. 250 LARS-IVAR ERICSON (c) replik:
          </note>
          <u who="Q432059" xml:id="i-8102b1ac96a270cc-4" n="eb6183c1">
            <seg n="becac9bd">
              Herr talman! Min önskan är att Sveriges bönder som kan producera
              miljövänligt ska ha samma villkor som deras kolleger ute i Europa
              som kanske inte kan producera lika miljövänligt.
            </seg>
            <seg n="b70e3a27">
              Jag ser framför mig att vi måste ta itu med den situation som
              nu råder. Det väller in mängder av importerad kyckling i Sverige,
              kyckling som inte är salmonellakontrollerad, kyckling som till
              40 % består av vatten. Jag tror att den mat vi producerar i Sverige
              produceras på det allra bästa miljövänliga sättet, och därför
              behöver vi också hjälp för att kunna göra det i fortsättningen.
              Jag tror också att Leif Björnlod vill att hans barn och barnbarn
              ska kunna äta svenskproducerat också i fortsättningen och veta
              att det är riktiga råvaror.
            </seg>
          </u>
          <note type="speaker" n="61fb0d4c">
            Anf. 251 LEIF BJÖRNLOD (mp) replik:
          </note>
          <u who="Q5578317" xml:id="i-96f38b81cad89bd3-4" n="7ebf5eff">
            <seg n="fd99e23b">
              Herr talman! Jag tycker att det blir väldigt ojämlika förhållanden
              som ska konkurrera mot varandra miljöförstörande industrijordbruk
              mot ekologiskt näringsriktigt jordbruk i Sverige. Det blir väldigt
              svåra förhållanden. Att hindra importen av billiga varor är ganska
              svårt. Vi är långt ifrån protektionism i EU, åtminstone mellan
              medlemsländerna. Jag tror att det här blir väldigt svårt.
            </seg>
            <seg n="05ce953c">
              Jag ser en annan sak som skrämmer mig ännu mera. Jag ser två
              matmarknader. Jag ser den matmarknad som består av importerade
              billiga matprodukter som man kan köpa och där plånboken väljer.
              Då väljer man bara efter kronor och ören och inte efter kvaliteten.
              Så ser jag att det finns en del välbeställda och välinitierade
              människor som har råd att skaffa sig de goda fina varorna. Det
              är någonting som skrämmer mig lite grann. Men jag ser det i den
              utveckling som du talar om, tyvärr. Hur ska vi kunna skydda oss
              när vi är med i EU mot import av billigare matvaror?
            </seg>
          </u>
          <note type="speaker" n="54f95121">
            Anf. 252 LARS-IVAR ERICSON (c) replik:
          </note>
          <u who="Q432059" xml:id="i-f6fcb57d98c1790a-0" n="eb6183c1" next="i-c47902deba6051eb-0">
            <seg n="9c18874e">
              Herr talman! Det är väl att vi låter de svenska producenterna
              få gynnsamma villkor. Då behöver vi inte betala så mycket för
              det som produceras i Sverige, utan vi har möjlighet att köpa det
              som känns tryggt och bra för var och en av oss.
            </seg>
          </u>
          <note n="101b93d7">
            Föredrogs
          </note>
          <note n="aa924e4c">
            Överläggningen var härmed avslutad.
          </note>
          <note n="59980b82">
            20 § Patent- och registreringsverkets organisation
          </note>
          <note n="101b93d7">
            Föredrogs
          </note>
          <note n="c42dfca1">
            Förste vice talmannen konstaterade att ingen talare var anmäld.
          </note>
          <note n="bf7c24ae">
            21 § Bordläggning
          </note>
          <note n="3e9218b3">
            Anmäldes och bordlades
          </note>
          <note n="8fa1c2ff">
            22 § Anmälan om interpellation
          </note>
          <note n="40ce3233">
            Anmäldes att följande interpellation framställts
          </note>
          <note n="f9c19726">
            den 24 mars
          </note>
          <note n="9fb1e89e">
            Yvonne Ruwaida
          </note>
          <note n="4b30ae0d">
            Interpellationen redovisas i bilaga som fogats till riksdagens
            snabbprotokoll tisdagen den 30 mars.
          </note>
          <note n="99aac312">
            23 § Anmälan om frågor för skriftliga svar
          </note>
          <note n="1667459d">
            Anmäldes att följande frågor för skriftliga svar framställts
          </note>
          <note n="f9c19726">
            den 24 mars
          </note>
          <note n="9a630814">
            Karin Svensson Smith
          </note>
          <note n="575ee982">
            Helena Zakariasén
          </note>
          <note n="3ca5949c">
            Margareta Sandgren
          </note>
          <note n="cfc598b6">
            Ulf Nilsson
          </note>
          <note n="932c0ef2">
            Hillevi Engström
          </note>
          <note n="932c0ef2">
            Hillevi Engström
          </note>
          <note n="1b8141dc">
            Lars-Ivar Ericson
          </note>
          <note n="61e4e068">
            Ulla Hoffmann
          </note>
          <note n="61e4e068">
            Ulla Hoffmann
          </note>
          <note n="58e60c80">
            Frågorna redovisas i bilaga som fogats till riksdagens snabbprotokoll
            tisdagen den 30 mars.
          </note>
          <note n="07d4a238">
            24 § Anmälan om skriftliga svar på frågor
          </note>
          <note n="34112429">
            Anmäldes att skriftliga svar på följande frågor inkommit
          </note>
          <note n="3d33510a">
            den 23 mars
          </note>
          <note n="532f6012">
            Anita Sidén
          </note>
          <note n="f9c19726">
            den 24 mars
          </note>
          <note n="90634f9d">
            Göran Magnusson
          </note>
          <note n="4a492f7e">
            Gunilla Tjernberg
          </note>
          <note n="9a630814">
            Karin Svensson Smith
          </note>
          <note n="1efc56de">
            Christin Nilsson
          </note>
          <note n="728052c4">
            Sonja Fransson
          </note>
          <note n="1b8141dc">
            Lars-Ivar Ericson
          </note>
          <note n="f42c28a2">
            Sven-Erik Sjöstrand
          </note>
          <note n="f3cd69ce">
            Per Erik Granström
          </note>
          <note n="2a5d1baf">
            Dan Kihlström
          </note>
          <note n="282f7b52">
            Tina Acketoft
          </note>
          <note n="61e4e068">
            Ulla Hoffmann
          </note>
          <note n="ae56756a">
            Maria Larsson
          </note>
          <note n="0b513792">
            Rolf Gunnarsson
          </note>
          <note n="e617af41">
            Maria Öberg
          </note>
          <note n="fdf0a999">
            Åsa Lindestam
          </note>
          <note n="22bfcbdb">
            Martin Andreasson
          </note>
          <note n="22bfcbdb">
            Martin Andreasson
          </note>
          <note n="b2d1188e">
            Solveig Hellquist
          </note>
          <u who="Q432059" xml:id="i-c47902deba6051eb-0" n="eb6183c1" prev="i-f6fcb57d98c1790a-0">
            <seg n="ccc2c3dd">
              Luciano Astudillo
            </seg>
          </u>
          <note n="9a12d1cb">
            Olle Sandahl
          </note>
          <note n="c19aa810">
            Catharina Bråkenhielm
          </note>
          <note n="42384d93">
            Lars Leijonborg
          </note>
          <note n="8695326d">
            Sten Tolgfors
          </note>
          <note n="5162cae2">
            Sermin Özürküt
          </note>
          <note n="5162cae2">
            Sermin Özürküt
          </note>
          <note n="61e4e068">
            Ulla Hoffmann
          </note>
          <note n="52c36a49">
            Alice Åström
          </note>
          <note n="06825bf3">
            Carl B Hamilton
          </note>
          <note n="df0f0569">
            Ann-Kristine Johansson
          </note>
          <note n="c4cb8d90">
            Ingegerd Saarinen
          </note>
          <note n="0de392be">
            Ulla Löfgren
          </note>
          <note n="16626749">
            Cristina Husmark Pehrsson
          </note>
          <note n="e496e4c8">
            Carl-Axel Johansson
          </note>
          <note n="f3ab4979">
            Magdalena Andersson
          </note>
          <note n="8692627d">
            Ingela Thalén
          </note>
          <note n="e496e4c8">
            Carl-Axel Johansson
          </note>
          <note n="5dbdf838">
            Ragnwi Marcelind
          </note>
          <note n="f3ab4979">
            Magdalena Andersson
          </note>
          <note n="f12698bb">
            Gabriel Romanus
          </note>
          <note n="16626749">
            Cristina Husmark Pehrsson
          </note>
          <note n="d22136b8">
            Jan-Olof Larsson
          </note>
          <note n="932c0ef2">
            Hillevi Engström
          </note>
          <note n="9a630814">
            Karin Svensson Smith
          </note>
          <note n="9270d978">
            Lars Wegendal
          </note>
          <note n="6a1c2a52">
            Tuve Skånberg
          </note>
          <note n="53f60b48">
            Kent Olsson
          </note>
          <note n="a0ff87f4">
            Lennart Fremling
          </note>
          <note n="932c0ef2">
            Hillevi Engström
          </note>
          <note n="d2b311cb">
            Svaren redovisas i bilaga som fogats till riksdagens snabbprotokoll
            tisdagen den 30 mars.
          </note>
          <note n="cfcdb813">
            25 § Kammaren åtskildes kl. 21.54.
          </note>
          <note n="c3365374">
            Förhandlingarna leddes
          </note>
          <note n="79d8caa6">
            /Monica Gustafson
          </note>
        </div>
      </body>
    </text>
  </TEI>
</teiCorpus>
