<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--35</head>
          <docDate when="2003-11-25">2003-11-25</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2003/04:35
          </note>
          <note>
            Tisdagen den 25 november
          </note>
          <note>
            Kl. 14:00 - 19:13
          </note>
          <note>
            1 § Justering av protokoll
          </note>
          <note>
            Justerades protokollet för den 19 november.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2003/04:116
          </note>
          <note>
            Interpellation 2003/04:116 av Helena Höij (kd) om stödet till
            demokratirörelsen på Kuba
          </note>
          <note>
            Interpellationen kommer att besvaras fredagen den 5 december
            2003.
          </note>
          <u xml:id="i-ae0cbbfa5277001d-0" who="unknown">
            <seg>
              Skälet till dröjsmålet är utlandsresor.
            </seg>
          </u>
          <u xml:id="i-ae0cbbfa5277001d-1" who="unknown">
            <seg>
              Laila Freivalds
            </seg>
          </u>
          <note>
            Interpellation 2003/04:126
          </note>
          <note>
            Interpellation 2003/04:126 av Cecilia Wigström (fp) om regeringens
            behandling av fängslade svenskar i utlandet
          </note>
          <note>
            Interpellationen kommer att besvaras tisdagen den 16 december
            2003.
          </note>
          <u xml:id="i-ae0cbbfa5277001d-2" who="unknown">
            <seg>
              Skälet till dröjsmålet är utlandsresor.
            </seg>
          </u>
          <u xml:id="i-ae0cbbfa5277001d-3" who="unknown">
            <seg>
              Laila Freivalds
            </seg>
          </u>
          <note>
            Interpellation 2003/04:129
          </note>
          <note>
            Interpellation 2003/04:129 av Ana Maria Narti (fp) om underhåll
            av teaterklenoder
          </note>
          <note>
            Interpellationen kommer att besvaras fredagen den 5 december
            2003.
          </note>
          <u xml:id="i-ae0cbbfa5277001d-4" who="unknown">
            <seg>
              Skälet till dröjsmålet är att jag inte har kunnat hitta någon
              tidigare debattdag på grund av fulltecknad almanacka.
            </seg>
          </u>
          <u xml:id="i-ae0cbbfa5277001d-5" who="unknown">
            <seg>
              Marita Ulvskog
            </seg>
          </u>
          <note>
            3 § Svar på interpellation 2003/04:65 om distributionskostnader
            för samhällsinriktad press
          </note>
          <note type="speaker">
            Anf. 1 Kulturminister MARITA ULVSKOG (s):
          </note>
          <u xml:id="i-ae0cbbfa5277001d-6" next="i-ae0cbbfa5277001d-9" who="Q3115681">
            <seg>
              Fru talman! Gunnar Andrén har frågat mig vilka åtgärder jag är
              beredd att vidta för att säkerställa att inte höjda distributionskostnader
              för samhällsinriktad press medför tydliga men för det offentliga
              samtalet.
            </seg>
          </u>
          <u xml:id="i-ae0cbbfa5277001d-7" prev="i-ae0cbbfa5277001d-6" who="Q3115681">
            <seg>
              Jag delar Gunnar Andréns oro över den ekonomiska situationen
              för dagspressen mot bakgrund av bland annat de ökade distributionskostnaderna.
              Som kulturminister följer jag kontinuerligt dagspressens situation,
              och regeringen har genom åren fattat en rad beslut för att motverka
              negativa konsekvenser för dagspressen och för att i förlängningen
              främja mångfalden på medieområdet. Det totala presstödet för 2003
              uppgår till 509 miljoner kronor. För att särskilt stödja endagarstidningarna
              har dessa från och med 2001 rätt att ingå i den så kallade samdistributionen
              till samma villkor som övriga dagstidningar. Därutöver har regeringen
              från och med 2002 inrättat ett särskilt distributionsstöd för
              utdelning av dagstidningar på lördagar i glesbygd.
            </seg>
          </u>
          <note>
            I oktober 2003 fattade regeringen beslut om kommittédirektiv
            för utredningen Ny reglering av postverksamhet och behov av statliga
            insatser för den grundläggande kassaservicen (dir. 2003:117).
            En del av detta uppdrag är att analysera Posten AB:s kostnader
            och priser för tidningsdistribution, mot bakgrund av bland annat
            Post- och telestyrelsens kritik mot prissättningen. I uppdraget
            ingår också att analysera möjligheterna till samdistribution av
            tidningar och post.
          </note>
          <u xml:id="i-ae0cbbfa5277001d-8" prev="i-ae0cbbfa5277001d-6" who="Q3115681">
            <seg>
              Regeringen har alltså redan vidtagit åtgärder för att motverka
              att höjda distributionskostnader för den samhällsinriktade pressen
              ska medföra men för det offentliga samtalet. Resultatet från den
              nyligen tillsatta utredningen bör avvaktas och analyseras innan
              ytterligare åtgärder för att garantera en fortsatt allsidig opinionsbildning
              kan övervägas.
            </seg>
          </u>
          <u xml:id="i-ae0cbbfa5277001d-9" prev="i-ae0cbbfa5277001d-6" who="Q3115681">
            <seg>
              Den oro som Gunnar Andrén har uttryckt speglar det stora engagemang
              som finns för dessa frågor. Jag delar helt detta engagemang.
            </seg>
          </u>
          <note type="speaker">
            Anf. 2 GUNNAR ANDRÉN (fp):
          </note>
          <u xml:id="i-ae0cbbfa5277001d-10" next="i-ae0cbbfa5277001d-17" who="Q5556677">
            <seg>
              Fru talman! Jag tackar statsrådet för svaret. Jag är ganska nöjd.
              Det är inte ofta man har anledning att säga det, men jag vill
              gärna säga det till Marita Ulvskog. Jag hade egentligen inte förväntat
              mig några löften om några pengar. Det var inte därför jag ställde
              interpellationen. Jag ville bara på den offentliga samtalsarenan
              föra upp ett som jag uppfattar det viktigt problem. Det meningsutbyte
              som ofta får karaktär av gräl tycker jag i det här fallet inte
              behöver vara annat än just dialog och samtal. I grund och botten
              är vi väldigt eniga om att den här typen av frågor är ohyggligt
              viktiga för hur hela den offentliga samtalsscenen ser ut.
            </seg>
          </u>
          <u xml:id="i-ae0cbbfa5277001d-11" prev="i-ae0cbbfa5277001d-10" who="Q5556677">
            <seg>
              Det finns två olika sorters tidningar och tidskrifter. Det är
              de som är kommersiella och de som jag talar om här som är icke-kommersiella.
              Jag har som statsrådet vet ett förflutet i den här branschen.
              Jag har varit tidningsdirektör. Därför brukar jag säga till mina
              barn: Jag behöver aldrig mer åka bergochdalbana på Gröna Lund,
              Liseberg eller Tivoli. Det räcker med att jag läser min egen tidnings
              balansräkningar så får jag fullt utlopp för det behovet.
            </seg>
          </u>
          <u xml:id="i-ae0cbbfa5277001d-12" prev="i-ae0cbbfa5277001d-10" who="Q5556677">
            <seg>
              I sak är det naturligtvis ett dilemma att Postens lönsamhetskrav
              och det har jag förståelse för står i väldig kontrast till uppoffringarna
              från ett antal tidningar. Jag har nämnt några, Nu, Aktuellt i
              Politiken, och så vidare. Det finns många andra endagarstidningar
              som kämpar för sin överlevnad och som inte kan övervältra kostnaderna
              på andra tidningar.
            </seg>
          </u>
          <u xml:id="i-ae0cbbfa5277001d-13" prev="i-ae0cbbfa5277001d-10" who="Q5556677">
            <seg>
              En sådan tidning som man från ideologiska utgångspunkter kan
              ha olika synpunkt på är tidningen Dagen, som gick över till postdistribution
              år 1999. Hela utgivningen kan förändras för tidningen genom de
              väldiga kostnadsökningar som distributionen kan åstadkomma.
            </seg>
          </u>
          <u xml:id="i-ae0cbbfa5277001d-14" prev="i-ae0cbbfa5277001d-10" who="Q5556677">
            <seg>
              Också för fackförbundstidningarna har vi sett att de har försvarats
              under en lång följd av år mot sina höga kostnader för distributionen
              genom att man har minskat antalet utgåvor. Det är bra som statsrådet
              har gjort att man tillsatt en utredning som ska fundera kring
              och analysera Postens intäktssituation när det gäller de tidningarna.
            </seg>
          </u>
          <u xml:id="i-ae0cbbfa5277001d-15" prev="i-ae0cbbfa5277001d-10" who="Q5556677">
            <seg>
              Enligt mitt förmenande, och jag tror att man från Sveriges tidskrifter
              är eniga om det, har den försvarsmekanism som man använt från
              de enskilda tidningstitlarna Byggnadsarbetareförbundets tidning,
              och så vidare med att minska antalet utgåvor inte varit bra vare
              sig för Posten eller för fackförbunden. En viktig del i analysen
              är vilka försvarsåtgärder som de enskilda tidningarna vidtar för
              att försvara sig mot kostnadsökningarna.
            </seg>
          </u>
          <u xml:id="i-ae0cbbfa5277001d-16" prev="i-ae0cbbfa5277001d-10" who="Q5556677">
            <seg>
              Under en stor del av 90-talet höjdes inte postdistributionskostnaderna
              så mycket. Nu handlar det även om att man har satt ett tak om
              2030 % per år. Det är väldigt mycket. Det kostar sådan tidningar
              som Aktuellt i Politiken, Nu, Nya Dagen, och vad det kan vara
              oerhörda summor. Det måste gå ut över annat och leda till besparingar,
              och då hamnar det på det redaktionella.
            </seg>
          </u>
          <u xml:id="i-ae0cbbfa5277001d-17" prev="i-ae0cbbfa5277001d-10" who="Q5556677">
            <seg>
              Nu vet jag att Ingvar Svensson kommer att aktualisera ett annat
              förslag. Jag återkommer till mina funderingar kring vad man skulle
              kunna göra inom ramen för nuvarande anslag. Jag tackar så mycket
              för svaret i den här omgången.
            </seg>
          </u>
          <note type="speaker">
            Anf. 3 INGVAR SVENSSON (kd):
          </note>
          <u xml:id="i-ae0cbbfa5277001d-18" next="i-ae0cbbfa5277001d-22" who="Q1663473">
            <seg>
              Fru talman! Det är en mycket väsentlig fråga som Gunnar Andrén
              har väckt i interpellationen. Den postdistribuerade dagspressen
              har stora problem med de ökade kostnaderna. Jag har full förståelse
              för att Posten vill ha full kostnadstäckning för sina tjänster,
              även om man kan fundera på om Posten har ett annat inflationsindex
              än vi andra. Samtidigt påverkas situationen av ett annat samhällsmål
              som ni varit inne på i debatten här tidigare, nämligen mångfalden
              i pressen. Presstödsnämnden har tittat på de frågorna och överlämnat
              en promemoria till regeringen. Jag hade hoppats på att man efter
              det hade vidtagit åtgärder.
            </seg>
          </u>
          <u xml:id="i-ae0cbbfa5277001d-19" prev="i-ae0cbbfa5277001d-18" who="Q1663473">
            <seg>
              Det är precis som Gunnar Andrén säger i sitt inlägg. Det är inte
              bara de tidningar som han nämnde i interpellationen som drabbats.
              Det finns även en fyradagarstidning som är postdistribuerad, nämligen
              Nya Dagen. För den tidningen kan fortsatta prisökningar leda till
              problem, och det blir svårt att bibehålla den mångfald vi har.
              Risken är en nedläggning eller övergång till annan periodicitet,
              som också i sig kan vara mycket riskfylld. Nya Dagen är för övrigt
              den enda flerdagarstidningen som fysiskt utgår från Stockholm
              till hela landet. Bara det är en avsevärd påfrestning ekonomisk
              sett.
            </seg>
          </u>
          <u xml:id="i-ae0cbbfa5277001d-20" prev="i-ae0cbbfa5277001d-18" who="Q1663473">
            <seg>
              Fru talman! Det finns en bra lösning på åtminstone det akuta
              problemet. Specialdestinerade presstöd har nu och då använts för
              att korrigera oönskade effekter. Nyligen har till exempel ett
              stöd införts för vissa lördagsutdelade tidningar med speciella
              svårigheter. Det nämner också kulturministern i interpellationssvaret.
            </seg>
          </u>
          <u xml:id="i-ae0cbbfa5277001d-21" prev="i-ae0cbbfa5277001d-18" who="Q1663473">
            <seg>
              Enligt Kristdemokraternas förmenande bör ett exemplarstöd införas
              för de postdistribuerade tidningarna. Stödet bör uppgå till 2
              kr per distribuerat exemplar. Totalkostnaden för en sådan insats
              är relativt blygsam; den kommer att uppgå till ca 10 miljoner
              kronor. Och pengarna finns, kulturministern! Vi behöver inte anslå
              nya pengar, utan de finns i den totalram som regeringen har anvisat
              i presstödet. Där finns en outnyttjad del på ca 36 miljoner kronor.
              Det går utmärkt att använda de pengarna. Jag hoppas därför att
              kulturministern vill ta initiativ till ett sådant stöd. Hon kan
              räkna med Kristdemokraternas stöd för det.
            </seg>
          </u>
          <u xml:id="i-ae0cbbfa5277001d-22" prev="i-ae0cbbfa5277001d-18" who="Q1663473">
            <seg>
              I svaret hänvisas till en kommande utredning. Det finns en risk
              med utredningar: Om man utreder huruvida man ska operera en patient
              så riskerar patienten att dö innan operationen kan utföras.
            </seg>
          </u>
          <note type="speaker">
            Anf. 4 Kulturminister MARITA ULVSKOG (s):
          </note>
          <u xml:id="i-ae0cbbfa5277001d-23" next="i-ae0cbbfa5277001d-26" who="Q3115681">
            <seg>
              Fru talman! Jag vet inte hur vi ska kunna få till stånd någon
              debatt här, för vi tycker väldigt lika.
            </seg>
          </u>
          <u xml:id="i-ae0cbbfa5277001d-24" prev="i-ae0cbbfa5277001d-23" who="Q3115681">
            <seg>
              Jag vill markera att erfarenheterna av det glesbygdsutdelningsstöd
              som vi har nu, det vill säga det specialdestinerade stöd som vi
              har för att folk som bor i glesare bebyggda delar av landet ska
              få sin morgontidning även på lördagarna när de är fullvärdiga
              prenumeranter, hittills har visat på att detta är kolossalt kostsamma
              stöd för en väldigt liten uppnådd effekt.
            </seg>
          </u>
          <u xml:id="i-ae0cbbfa5277001d-25" prev="i-ae0cbbfa5277001d-23" who="Q3115681">
            <seg>
              Jag tror att vi måste ge oss på det betydligt svårare uppdraget
              att försöka påverka distributionen av tidningar och post tillsammans
              via den utredning som nu har tillsatts och som rör Posten. Jag
              tror att man måste börja där, för där finns kärnan till problemet.
            </seg>
          </u>
          <u xml:id="i-ae0cbbfa5277001d-26" prev="i-ae0cbbfa5277001d-23" who="Q3115681">
            <seg>
              Som det är i dag har riksdagen beslutat att det är övernattbefordran
              av brev som är det viktigaste uppdraget för Posten att klara.
              Samtidigt har staten tillskjutit 400 miljoner kronor per år för
              att klara kassaservicen den som inte är kommersiellt lönsam för
              bolaget Posten. Men därutöver har riksdagen inte beslutat om några
              särskilda villkor för Postens del. Jag tror att vi måste göra
              någonting som så småningom kanske blir någon typ av villkor eller
              åtminstone en förändring av hur arbetet och distributionen fungerar
              inom Posten för att vi ska klara tidningsdistributionen av papperstidningar
              så länge det behövs. Min övertygelse är att många människor kommer
              att vilja ha papperstidningen, medan andra distributionsformer
              kanske kan vara komplement.
            </seg>
          </u>
          <note type="speaker">
            Anf. 5 GUNNAR ANDRÉN (fp):
          </note>
          <u xml:id="i-ae0cbbfa5277001d-27" next="i-ae0cbbfa5277001d-29" who="Q5556677">
            <seg>
              Fru talman! När det gäller det senaste är jag helt övertygad
              om att Gutenbergs uppfinning kommer att leva vidare ganska länge.
              Alla som vet hur det är att öppna datorn på morgonen för att läsa
              vet att papperstidningen är helt överlägsen i överskådlighet och
              så vidare.
            </seg>
          </u>
          <u xml:id="i-ae0cbbfa5277001d-28" prev="i-ae0cbbfa5277001d-27" who="Q5556677">
            <seg>
              Jag vill aktualisera en tankegång för kulturministern. Det gäller
              att Posten i utredningen får klart för sig att även om de här
              postkunderna är små i verksamheten för det är de ju verkligen
              jämfört med all kommersiell reklam som förekommer så är de oerhört
              viktiga. De är viktiga dels för det offentliga samtalet i och
              med de mötesarenor som de representerar, dels genom att de som
              postkunder inte bara skickar ut tidningar utan också saker som
              marknadsföring via gruppreklam. Det är ju en form av intäkt som
              Posten tar till sig. Det gäller också distribution av andra former
              av prenumerationserbjudanden, distribution av prenumerationsavier
              och annonsfakturor och lite vanlig brevverksamhet. Det finns alltså
              andra intäkter, och även om de också är marginella så måste man
              när man gör en helhetskalkyl för en liten tidning som kommer från
              en fackförening, från politiska partier eller från religiösa samfund
              ta med hela bilden. Det finns en risk för att man inte riktigt
              ser detta, utan man ser bara själva distributionen av tidningarna.
              Jag hoppas att jag kan skicka med detta.
            </seg>
          </u>
          <u xml:id="i-ae0cbbfa5277001d-29" prev="i-ae0cbbfa5277001d-27" who="Q5556677">
            <seg>
              I övrigt hoppas jag att jag med den här interpellationsdebatten,
              som jag inte vill förlänga mer, har uppnått att Sveriges riksdag
              och regeringen har fått ytterligare en indikation på att vi är
              några som tycker att detta är ohyggligt viktigt för att bibehålla
              kvaliteten i det offentliga samtalet långt ute i landet. Allt
              behöver inte stå på Dagens Nyheters kultursida eller i debattspalterna.
            </seg>
          </u>
          <note type="speaker">
            Anf. 6 INGVAR SVENSSON (kd):
          </note>
          <u xml:id="i-ae0cbbfa5277001d-30" next="i-ae0cbbfa5277001d-31" who="Q1663473">
            <seg>
              Fru talman! Det är i och för sig bra åtgärder en utredning och
              att titta på saker. Men problemet är att detta inte har någon
              substans i sig. Som jag påpekade i mitt förra inlägg så kan de
              här problemen under tiden leda till att tidningar ser sig föranledda
              att lägga ned och så vidare. Det är inte riktigt den målsättningen
              som vi har med presspolitiken, men jag vet att Gunnar Andréns
              parti har en annan syn på den. Kulturministern och Kristdemokraterna
              är i alla fall överens om att vi ska ha ett presstöd i fortsättningen.
            </seg>
          </u>
          <u xml:id="i-ae0cbbfa5277001d-31" prev="i-ae0cbbfa5277001d-30" who="Q1663473">
            <seg>
              Man borde fundera över detta. Det är ingen ny problematik. Jag
              vet att vi analyserade och tittade på de här frågorna redan i
              början på 90-talet, och det är märkligt att inte något av mer
              reell karaktär har hänt.
            </seg>
          </u>
          <note type="speaker">
            Anf. 7 Kulturminister MARITA ULVSKOG (s):
          </note>
          <u xml:id="i-ae0cbbfa5277001d-32" next="i-ae0cbbfa5277001d-35" who="Q3115681">
            <seg>
              Fru talman! Det har ständigt skett en granskning av utvecklingen
              när det gäller dagspressen via Presstödsnämnden och ibland via
              särskilda uppdrag som regeringen har gett Presstödsnämnden. Det
              gör att vi tydligt kan se utvecklingen och förändringen av medielandskapet.
            </seg>
          </u>
          <u xml:id="i-ae0cbbfa5277001d-33" prev="i-ae0cbbfa5277001d-32" who="Q3115681">
            <seg>
              Vi har också vidtagit ett antal åtgärder. Framför allt har vi
              genomfört den kraftigaste höjning av presstödet som har ägt rum
              sedan det introducerades. Vi har dessutom infört nya typer av
              stöd, till exempel det treåriga försöket med ett särskilt stöd
              riktat till tidningar som har svårt att klara sin lördagsutdelning
              i glesare befolkade delar av landet.
            </seg>
          </u>
          <u xml:id="i-ae0cbbfa5277001d-34" prev="i-ae0cbbfa5277001d-32" who="Q3115681">
            <seg>
              Samtidigt tror jag att man inte bara kan fortsätta att lappa
              och laga i det befintliga presstödssystemet. Jag tror att man
              måste börja titta på själva aktiebolaget Posten och på vilka strukturella
              förändringar som kan göras när det gäller distribution. Man bör
              försöka samordna distributionen av tidningar med annat material
              som Posten delar ut. Det är det som jag tycker är viktigt i det
              nya utredningsuppdraget.
            </seg>
          </u>
          <u xml:id="i-ae0cbbfa5277001d-35" prev="i-ae0cbbfa5277001d-32" who="Q3115681">
            <seg>
              Jag vill tillägga att den kartläggning som Presstödsnämnden gjorde
              för en kort tid sedan och som visade hur mångfalden nu sviktar
              kommer att hanteras i den särskilda pressutredning som vi också
              ska tillsätta. De systemförändringar som vi ska försöka åstadkomma
              inom Posten är vi inte heller rädda för att genomföra när det
              gäller det befintliga presstödet. Men det får vi hantera i den
              särskilda pressutredning som jag har aviserat och som jag hoppas
              att vi ska kunna vara klara med att tillsätta på andra sidan nyår.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Svar på interpellation 2003/04:80 om kultur för dövblinda
          </note>
          <note type="speaker">
            Anf. 8 Kulturminister MARITA ULVSKOG (s):
          </note>
          <u xml:id="i-ae0cbbfa5277001d-36" next="i-ae0cbbfa5277001d-41" who="Q3115681">
            <seg>
              Fru talman! Marietta de Pourbaix-Lundin har frågat mig vilka
              åtgärder jag avser att vidta dels för att dövblindas möjlighet
              att ta del av kultur ska förbättras, dels för att den kulturella
              verksamhet som Nordiskt Kulturförbund för Dövblindfödda bedriver
              ska få en mer permanent finansieringsform.
            </seg>
          </u>
          <u xml:id="i-ae0cbbfa5277001d-37" prev="i-ae0cbbfa5277001d-36" who="Q3115681">
            <seg>
              Till den statliga kulturpolitikens viktigaste mål hör att verka
              för allas möjlighet till delaktighet i kulturlivet, till kulturupplevelser
              och till eget skapande, oberoende av eventuella funktionshinder.
              Genom den nationella handlingsplanen för handikappolitiken som
              regeringen lade fram våren 2000 förstärktes statens insatser för
              att öka tillgängligheten till kultursektorn för människor med
              funktionshinder. Bland annat fick Statens kulturråd ökade medel
              för att förverkliga det handlingsprogram som rådet tagit fram
              i syfte att förbättra möjligheterna för personer med funktionshinder
              att delta i kulturlivet. Kulturrådet är därutöver sektorsansvarig
              myndighet för handikappfrågor inom sitt verksamhetsområde och
              ska vara samlande, stödjande och pådrivande i förhållande till
              övriga berörda parter.
            </seg>
          </u>
          <u xml:id="i-ae0cbbfa5277001d-38" prev="i-ae0cbbfa5277001d-36" who="Q3115681">
            <seg>
              Kommunerna, landstingen och staten har ett gemensamt ansvar för
              att människor med funktionshinder ska få samma möjligheter att
              delta i samhällslivet som andra, vilket självklart även omfattar
              upplevelser och delaktighet inom kulturområdet. Socialtjänstlagen,
              lagen om stöd och service till vissa funktionshindrade, LSS, och
              plan- och bygglagen är några av de lagar som reglerar detta ansvar.
              I LSS preciseras bland annat att till kommunens uppgifter hör
              att verka för att det allmänna fritids- och kulturutbudet blir
              tillgängligt för personer som omfattas av lagen, det vill säga
              människor med betydande funktionshinder.
            </seg>
          </u>
          <u xml:id="i-ae0cbbfa5277001d-39" prev="i-ae0cbbfa5277001d-36" who="Q3115681">
            <seg>
              Dövblindhet är, som Marietta de Pourbaix-Lundin konstaterar,
              i första hand ett kommunikationshandikapp. Många dövblinda har
              syn- eller hörselrester och kan kommunicera med hjälp av till
              exempel teckenspråk, taktilt teckenspråk, handalfabet, punktskrift
              eller skrift med stor stil. Bland de statliga insatserna för dövblinda
              på kulturområdet kan nämnas Talboks- och punktskriftsbibliotekets
              utskrivningstjänst. Det är en tjänst som innebär att punktskriftsläsare
              kostnadsfritt kan få material överfört till punktskrift. Biblioteket
              ansvarar även för utlåning och försäljning av punktskriftsböcker.
              I detta sammanhang bör även nämnas ett inom Regeringskansliet
              pågående lagstiftningsärende avseende upphovsrättslagen. Inom
              ramen för det ärendet har bland annat föreslagits en avsevärd
              utvidgning av möjligheterna att utan hinder av upphovsrätten anpassa
              upphovsrättsligt skyddade verk så att personer med funktionshinder
              kan ta del av dem.
            </seg>
          </u>
          <u xml:id="i-ae0cbbfa5277001d-40" prev="i-ae0cbbfa5277001d-36" who="Q3115681">
            <seg>
              För många dövblinda är tillgången till teckenspråk en förutsättning
              för tillgänglighet och delaktighet i samhället. Fortfarande finns
              det dock brister och svårigheter när det gäller rätten och möjligheterna
              att använda teckenspråket. Inom Regeringskansliet bereds för närvarande
              direktiven till en kommande översyn av teckenspråkets ställning.
              I det sammanhanget kommer bland annat frågor om dövblindas tillgång
              till samhällets utbud av kultur och medier att behandlas.
            </seg>
          </u>
          <u xml:id="i-ae0cbbfa5277001d-41" prev="i-ae0cbbfa5277001d-36" who="Q3115681">
            <seg>
              När det gäller en permanent finansiering av den kulturella verksamhet
              som Nordiskt Kulturförbund för Dövblindfödda bedriver finns för
              närvarande inga medel avsatta för detta ändamål inom ramen för
              den statliga kulturbudgeten. Föreningen Sveriges Dövblinda, som
              genom föräldrarådet och tillsammans med de danska och norska organisationerna
              står bakom kulturförbundet, erhåller ett årligt statligt organisationsstöd
              liksom ett bidrag för kunskapsutveckling och informationsspridning.
              Både Föreningen Sveriges Dövblinda och Nordiskt Kulturförbund
              för Dövblindfödda har tidigare beviljats projektmedel från Statens
              kulturråd för bland annat kursverksamhet i konst. Jag har även
              inhämtat att kulturförbundet nyligen har ansökt om medel från
              Kulturrådet för ett liknande projekt. Ansökan kommer, enligt Kulturrådet,
              att handläggas i början av nästa år.
            </seg>
          </u>
          <note type="speaker">
            Anf. 9 MARIETTA DE POURBAIX-LUNDIN (m):
          </note>
          <u xml:id="i-ae0cbbfa5277001d-42" next="i-ae0cbbfa5277001d-48" who="Q4973390">
            <seg>
              Fru talman! Jag tackar för det relativt positiva svaret. Jag
              hoppas att jag efter debattens slut kan uppleva det som ännu mer
              positivt.
            </seg>
          </u>
          <u xml:id="i-ae0cbbfa5277001d-43" prev="i-ae0cbbfa5277001d-42" who="Q4973390">
            <seg>
              I riksdagen finns något som heter Riksdagens handikappforum där
              alla partier ingår. Vi träffade Föreningen Sveriges Dövblinda
              för någon månad sedan. Det var då vi faktiskt blev varse vad det
              är att vara dövblind. Man kan kanske tro att man kan föreställa
              sig det, men jag är inte så säker på att man kan det. Vi hör sällan
              talas om människor som är dövblinda. Det handlar naturligtvis
              om personer som inte kan göra sig hörda i samhället. Därför är
              de väldigt utlämnade åt andra.
            </seg>
          </u>
          <u xml:id="i-ae0cbbfa5277001d-44" prev="i-ae0cbbfa5277001d-42" who="Q4973390">
            <seg>
              Om man är född dövblind och har det här funktionshindret har
              man ändå samma behov av livsinnehåll som alla människor har. Vi
              är överens om att dövblindhet i första hand är ett kommunikationshandikapp.
              Man måste försöka hitta sätt att kommunicera, och det är inte
              så där väldigt enkelt. Det är därför jag har ställt de här frågorna.
            </seg>
          </u>
          <u xml:id="i-ae0cbbfa5277001d-45" prev="i-ae0cbbfa5277001d-42" who="Q4973390">
            <seg>
              Jag tycker att jag får ett riktigt hyggligt svar på min första
              fråga om vilka åtgärder kulturministern avser att vidta för att
              dövblindas möjligheter att ta del av kulturen ska förbättras.
              Där tycker jag att jag har fått ett bra svar. Kulturministern
              säger att frågan bereds inom Regeringskansliet. Man ska titta
              över teckenspråkets ställning och även titta på dövblindas tillgång
              till samhällets utbud av kultur och medier. Det tycker jag är
              positivt.
            </seg>
          </u>
          <u xml:id="i-ae0cbbfa5277001d-46" prev="i-ae0cbbfa5277001d-42" who="Q4973390">
            <seg>
              Sedan kommer jag till min andra fråga, om kulturministern är
              beredd att se till att de dövblindas verksamhet får en mer permanent
              finansieringsform så att de kan ha lite bättre framförhållning.
              I dag råder det en stor osäkerhet när man får söka pengar varje
              år för att kunna ha den här kursverksamheten där dövblinda får
              komma i kontakt med kulturen och på det sättet också får lära
              sig att kommunicera.
            </seg>
          </u>
          <u xml:id="i-ae0cbbfa5277001d-47" prev="i-ae0cbbfa5277001d-42" who="Q4973390">
            <seg>
              Jag vet inte om kulturministern såg på TV 2 den 8 november i
              år. Det var en lördagskväll när man hade en temakväll som hette
              Det skarpa sinnet. Man visade en fantastiskt bra film som handlade
              om Gilbert som är dövblind. Han skulle lära sig att kommunicera
              tillsammans med en som hette Roy, tror jag att det var, genom
              att spela trummor. Det börjar med att Gilbert inte alls var med.
              Han hör inte och ser inte. Möjligtvis känner han vibrationerna.
              Till slut får faktiskt Roy en respons. Gilbert börjar själv spela.
              Man ser att han skrattar. Man ser att de har någon form av kommunikation.
              Det är en väldigt rörande film som säger väldigt mycket. Jag tänker
              lämna över videobandet om ministern inte har sett den här filmen.
              Det är en 19 minuter lång film som är inspelad av Nordiskt Kulturförbund
              för Dövblindfödda med hjälp av bidrag från Statens kulturråd.
              Jag tycker att ministern ska se den här filmen.
            </seg>
          </u>
          <u xml:id="i-ae0cbbfa5277001d-48" prev="i-ae0cbbfa5277001d-42" who="Q4973390">
            <seg>
              Min fråga kvarstår: Är det så omöjligt att garantera den här
              föreningen ett mer permanent stöd så att de känner att de kan
              planera sin verksamhet och fler kan delta i denna och kommunicera
              via kulturen? Det är min kvarstående fråga. Är detta helt omöjligt?
            </seg>
          </u>
          <note type="speaker">
            Anf. 10 LARS-IVAR ERICSON (c):
          </note>
          <u xml:id="i-ae0cbbfa5277001d-49" next="i-ae0cbbfa5277001d-55" who="Q432059">
            <seg>
              Fru talman! Det moderna västerländska samhällets välståndsbegrepp
              handlar ofta om mätbara värden som bostadsyta, tillgång till mat
              och dryck, inkomst, antal läkare per invånare och så vidare. Men
              Centerpartiet anser att kulturen är en viktig bestämningsfaktor
              för folkhälsan. Det gäller även för människor med olika funktionshinder.
            </seg>
          </u>
          <u xml:id="i-ae0cbbfa5277001d-50" prev="i-ae0cbbfa5277001d-49" who="Q432059">
            <seg>
              I förra veckan påtalade jag i en interpellationsdebatt med statsrådet
              Berit Andnor den brist som finns på utbildade dövtolkar. Det är
              en brist som gör att samhället utestänger många av de 30 000 döva
              från olika kulturella evenemang. Än värre är det för de dövblinda.
              De har ännu sämre förutsättningar att få tillgång till allt det
              viktiga som kulturen kan ge oss.
            </seg>
          </u>
          <u xml:id="i-ae0cbbfa5277001d-51" prev="i-ae0cbbfa5277001d-49" who="Q432059">
            <seg>
              Jag har förmånen att vara representant för Centerpartiet i Riksdagens
              handikappforum där samtliga politiska partier i riksdagen är med.
              Här finns en grupp politiker som vill uppmärksamma och förbättra
              situationen för människor med olika funktionshinder. Därför vill
              jag ansluta mig till de åsikter som Marietta de Pourbaix-Lundin
              har fört fram i sin interpellation.
            </seg>
          </u>
          <u xml:id="i-ae0cbbfa5277001d-52" prev="i-ae0cbbfa5277001d-49" who="Q432059">
            <seg>
              Jag tror att ministern delar vår uppfattning att kulturen är
              en viktig del av välfärdssamhället. Regeringen har ju lagt fram
              en dagordning för kulturen 20032006. Jag vill därför fråga ministern
              om det i den dagordningen finns några förslag om hur de dövblindas
              möjlighet att ta del av kultur ska förbättras.
            </seg>
          </u>
          <u xml:id="i-ae0cbbfa5277001d-53" prev="i-ae0cbbfa5277001d-49" who="Q432059">
            <seg>
              Precis som interpellanten tycker jag även att det är dags att
              de dövblindas verksamhet nu får en fast finansieringsform. De
              ska inte behöva förlita sig på tillfälliga bidrag från stat, fonder
              och stiftelser.
            </seg>
          </u>
          <u xml:id="i-ae0cbbfa5277001d-54" prev="i-ae0cbbfa5277001d-49" who="Q432059">
            <seg>
              Tillgången till kultur är oerhört viktig. Kulturen hjälper oss
              att växa. Vi utvecklas som enskilda individer och får hjälp till
              skapande av identitet och delaktighet när vi har tillgång till
              kultur.
            </seg>
          </u>
          <u xml:id="i-ae0cbbfa5277001d-55" prev="i-ae0cbbfa5277001d-49" who="Q432059">
            <seg>
              Jag tror att dövblinda har precis samma behov av tillgång till
              kultur som alla andra i samhället. I år firar vi det europeiska
              handikappåret. Därför skulle det vara extra värdefullt om kulturministern
              nu antar utmaningen att i framtiden bättre tillgodose dövblindas
              önskan om fullständig kulturell delaktighet.
            </seg>
          </u>
          <note type="speaker">
            Anf. 11 Kulturminister MARITA ULVSKOG (s):
          </note>
          <u xml:id="i-ae0cbbfa5277001d-56" next="i-ae0cbbfa5277001d-59" who="Q3115681">
            <seg>
              Fru talman! Det finns många grupper i samhället som jag verkligen
              skulle vilja garantera en full kulturell delaktighet. Det finns
              mycket kvar att göra där. Det gäller naturligtvis människor som
              har funktionshinder, det kan vara beroende på var man bor i landet,
              det kan vara klassbakgrund, det kan vara kön, etnicitet och många
              andra saker som måste övervinnas.
            </seg>
          </u>
          <u xml:id="i-ae0cbbfa5277001d-57" prev="i-ae0cbbfa5277001d-56" who="Q3115681">
            <seg>
              För regeringen har det varit viktigt att göra någonting åt det
              faktum att man som funktionshindrad kanske är särskilt utsatt
              om man har flera funktionshinder, som de dövblinda ju har, till
              exempel att man inte samarbetar och att det inte finns en bra
              samordning mellan de olika instanser som ska hjälpa en, det vill
              säga det som finns utanför familjen. Det är kommuner, landsting
              och stat. Därför har vi satsat på ett särskilt resurscentrum.
              Det finns ett resurscentrum, Mo Gård i Finspång, där man arbetar
              med just samhällsstöd till personer med dövblindhet. Det har vi
              valt ut till att göra om till ett nationellt kunskapscenter. Vi
              tror att det kan göra att landsting, stat och kommuner tillsammans
              bättre kan ge det stöd som dövblinda behöver för att få tillgång
              till social service men också till att vara delaktiga i samhället
              runtomkring dem, och självfallet också vara delaktiga i kulturen.
            </seg>
          </u>
          <u xml:id="i-ae0cbbfa5277001d-58" prev="i-ae0cbbfa5277001d-56" who="Q3115681">
            <seg>
              När det gäller den särskilda översynen av teckenspråkets ställning
              som jag nämnde tidigare vill jag gärna säga, eftersom tolkfrågan
              kom upp, att uppdraget är att kartlägga och analysera tillgängligheten
              till kultur och medier för döva, dövblinda, hörselskadade och
              vuxendöva, men i uppdraget ingår också att bedöma möjligheten
              att använda teckenspråket samt tillgången till tolk för döva,
              dövblinda, hörselskadade och vuxendöva i olika situationer, till
              exempel i arbetsliv och vid samhällsstöd.
            </seg>
          </u>
          <u xml:id="i-ae0cbbfa5277001d-59" prev="i-ae0cbbfa5277001d-56" who="Q3115681">
            <seg>
              Jag tror att man måste börja i den ändan. Sedan är det naturligtvis
              väldigt viktigt att det finns särskilda kulturpengar för de dövblinda.
              I dag finns det via projektmedel, via kommunerna direkt, via det
              organisationsstöd som de dövblindas organisationer får som ju
              är ett fast stöd, och det finns också via den lagstiftning som
              gäller för statligt försörjda kulturinstitutioner men också till
              exempel folkbiblioteken via bibliotekslagen. Det finns lagstiftning
              på det här området. Det särskilda stödet är med regelverket i
              dag inte möjligt att fördela annat än i form av projektmedel,
              men jag säger inte att det är omöjligt att i framtiden göra om
              det. Kanske beror det lite grann på vad som kan komma ut av de
              grundläggande utredningarna kring kunskapscentrum för alla som
              finns runtomkring de dövblinda utanför familjen, men också det
              som handlar om teckenspråkets ställning. Jag vill inte utesluta
              att det som kan komma ut av de utredningarna också kan vara någonting
              som handlar om fasta stöd för kulturverksamheten.
            </seg>
          </u>
          <note type="speaker">
            Anf. 12 MARIETTA DE POURBAIX-LUNDIN (m):
          </note>
          <u xml:id="i-ae0cbbfa5277001d-60" next="i-ae0cbbfa5277001d-65" who="Q4973390">
            <seg>
              Fru talman! Jag tror att när kulturministern har sett den här
              videon så får hon verkligen en känsla för vad kultur kan betyda
              för dem som är dövblinda. Det är ett sätt att kanske skapa ett
              eget språk, att kunna kommunicera, så kultur kanske betyder ännu
              mer för dem som har funktionshinder, speciellt detta funktionshinder
              där man har flera handikapp, som kulturministern pratar om.
            </seg>
          </u>
          <u xml:id="i-ae0cbbfa5277001d-61" prev="i-ae0cbbfa5277001d-60" who="Q4973390">
            <seg>
              När det gäller Mo Gård tror jag tyvärr att det inte gäller alla
              åldrar. Det finns åldersgränser på Mo Gård. Det hjälper nog inte
              i alla fall. Så är det.
            </seg>
          </u>
          <u xml:id="i-ae0cbbfa5277001d-62" prev="i-ae0cbbfa5277001d-60" who="Q4973390">
            <seg>
              Vi ska inte ta den debatten, men regeringen har ju tyvärr varit
              med om att lägga ned Ekeskolan, som också kunde vara en del i
              att hjälpa dem som har flera funktionshinder. Men den debatten
              behöver vi inte ta nu.
            </seg>
          </u>
          <u xml:id="i-ae0cbbfa5277001d-63" prev="i-ae0cbbfa5277001d-60" who="Q4973390">
            <seg>
              Den viktiga frågan som var kvar kulturministern har delvis svarat
              på den gäller att det kanske i framtiden inte är helt omöjligt
              att hitta en fast finansieringsform för den verksamhet som Nordiska
              Kulturförbundet för dövblindfödda bedriver. Då kan man naturligtvis
              fråga sig: När kommer detta? Det verkar handla om ett antal utredningar,
              och vi vet hur lång tid de tar.
            </seg>
          </u>
          <u xml:id="i-ae0cbbfa5277001d-64" prev="i-ae0cbbfa5277001d-60" who="Q4973390">
            <seg>
              Jag kan säga att redan i år har man fått säga nej till deltagare
              i olika kurser för att pengarna inte har räckt. Ändå är man ute
              och söker bidrag. Man får från Kulturrådet, Allmänna arvsfonden
              och olika stiftelser, men pengarna räcker inte. Det här är ganska
              angeläget om man nu har som ambition att kulturen ska vara tillgänglig
              för alla. Ser man då dessutom de här olika kurserna och sakerna
              man gör som ett steg mot att kommunicera blir det ännu mera angeläget.
            </seg>
          </u>
          <u xml:id="i-ae0cbbfa5277001d-65" prev="i-ae0cbbfa5277001d-60" who="Q4973390">
            <seg>
              Jag tycker att vi har kommit en bit på väg i den här debatten
              när ministern säger att det inte är helt omöjligt, men min fråga
              är nu: När kan det här tänkas bli verklighet? Vi vet hur lång
              tid det kan ta: fyra fem år. Då kanske den här verksamheten redan
              har börjat rinna ut i sanden. Visserligen är det olika personer
              som är med på de här kurserna då och då, men många behöver också
              en kontinuitet för att man ska kunna uppnå någonting. Min fråga
              är alltså: När kan man tänka sig att det kommer något permanent
              stöd?
            </seg>
          </u>
          <note type="speaker">
            Anf. 13 LARS-IVAR ERICSON (c):
          </note>
          <u xml:id="i-ae0cbbfa5277001d-66" next="i-ae0cbbfa5277001d-69" who="Q432059">
            <seg>
              Fru talman! Det gläder mig att ministern verkar engagera sig
              i de dövblindas situation. Men jag är lite oroad för tempot när
              det gäller teckenspråkets ställning.
            </seg>
          </u>
          <u xml:id="i-ae0cbbfa5277001d-67" prev="i-ae0cbbfa5277001d-66" who="Q432059">
            <seg>
              Den 22 februari 2001 beslöt man här i kammaren i politisk enighet
              att teckenspråkets ställning skulle ses över. Sedan överlämnades
              frågan till Socialdepartementet, och nu har det gått mer än två
              år. Är det den utredningen som Regeringskansliet bereder? Då måste
              jag säga att den rikspolitiska processen i vissa frågor verkligen
              går i snigelfart.
            </seg>
          </u>
          <u xml:id="i-ae0cbbfa5277001d-68" prev="i-ae0cbbfa5277001d-66" who="Q432059">
            <seg>
              Nu tänker vi oss att det kommer direktiv någon gång i framtiden,
              sedan tar utredningen tid, och sedan ska besluten fattas. Hur
              länge ska de dövblinda och de andra döva behöva vänta på ett lagförslag?
              I Finland finns teckenspråkets ställning reglerad sedan mitten
              av 90-talet.
            </seg>
          </u>
          <u xml:id="i-ae0cbbfa5277001d-69" prev="i-ae0cbbfa5277001d-66" who="Q432059">
            <seg>
              Ska vi ha ett samhälle där alla får tillgång till den livsviktiga
              kulturen tror jag att det behövs mera handling än vackra ord.
              Kultur för dövblinda är absolut ett område som borde prioriteras
              mera än vad som nu är fallet.
            </seg>
          </u>
          <note type="speaker">
            Anf. 14 Kulturminister MARITA ULVSKOG (s):
          </note>
          <u xml:id="i-ae0cbbfa5277001d-70" next="i-ae0cbbfa5277001d-71" who="Q3115681">
            <seg>
              Fru talman! Jag tycker att jag i mitt svar på interpellantens
              fråga redogjorde rätt tydligt för den typ av stödordningar och
              regelverk, lagstiftning till och med, som faktiskt existerar i
              dag och som innebär att ett eventuellt uppskjutet beslut om ytterligare
              stödformer inte gör att det inte händer någonting på det här området.
              De dövblinda har alltså möjlighet att via till exempel kommuner,
              landsting och stat få stöd för sin verksamhet. Många får det också.
              Vi har dessutom hela folkbildningen, som ju har ett årligt anslag
              på 2 ½ miljarder kronor och som har i sitt uppdrag att sätta just
              funktionshindrade bland de mest prioriterade grupperna. Folkhögskolorna
              och deras verksamhet betyder väldigt mycket för kulturutövande
              och möte med kultur också bland dövblinda.
            </seg>
          </u>
          <u xml:id="i-ae0cbbfa5277001d-71" prev="i-ae0cbbfa5277001d-70" who="Q3115681">
            <seg>
              Det är alltså inte så att om en utredning från Socialdepartementet
              låter vänta på sig ett eller två år ligger verksamheten nere,
              utan det sker saker hela tiden, och det blir hela tiden faktiskt
              mer av kulturutbud. Men det betyder ju inte att vi är nöjda, utan
              just de allra svagaste grupperna i samhället har vi alla ett kolossalt
              stort ansvar för, alla vi som har förtroendeuppdrag och är i det
              offentligas tjänst. Det här är ju ingenting som kommersiella krafter
              hanterar, utan där behövs vi.
            </seg>
          </u>
          <note type="speaker">
            Anf. 15 MARIETTA DE POURBAIX-LUNDIN (m):
          </note>
          <u xml:id="i-ae0cbbfa5277001d-72" next="i-ae0cbbfa5277001d-74" who="Q4973390">
            <seg>
              Fru talman! Jag tror inte heller att finansieringen fryses inne
              medan man utreder för att hitta en permanent finansiering. Den
              finns fortfarande. Men det råder en osäkerhet och en brist på
              framförhållning. Framförhållning behövs kanske ännu mer om man
              har ett funktionshinder. Så är det bara.
            </seg>
          </u>
          <u xml:id="i-ae0cbbfa5277001d-73" prev="i-ae0cbbfa5277001d-72" who="Q4973390">
            <seg>
              Vi har alla insett betydelsen av kultur för dövblinda, förutom
              själva kulturupplevelsen i sig, och att det är ett sätt att kommunicera
              och nå fram. Därför hoppas jag, för de dövblindas skull, att det
              snart kommer fram ett förslag som gör att de kan planera sin verksamhet,
              att de vet att de har bidrag för att ha olika kurser för att uppnå
              ett bra sätt att kommunicera men också få en kulturupplevelse.
              Jag vill avsluta med det. Vi kommer att bevaka frågan och se om
              kulturministern uppfyller det hon har sagt här i dag. Jag lovar
              att vi är flera från Riksdagens handikappforum som kommer att
              göra det. Vi tycker att det är viktigt.
            </seg>
          </u>
          <u xml:id="i-ae0cbbfa5277001d-74" prev="i-ae0cbbfa5277001d-72" who="Q4973390">
            <seg>
              Vi brukar ha olika arrangemang för att sprida kunskap om olika
              funktionshinder. I det här sammanhanget visste vi att det skulle
              sändas på TV. Därför gjorde vi inte något bredare. För många andra
              grupper av funktionshindrade har vi olika arrangemang. Nu har
              kulturministern förmånen att få en egen video, så att hon kan
              titta på denna film.
            </seg>
          </u>
          <note type="speaker">
            Anf. 16 Kulturminister MARITA ULVSKOG (s):
          </note>
          <u xml:id="i-ae0cbbfa5277001d-75" next="i-ae0cbbfa5277001d-76" who="Q3115681">
            <seg>
              Fru talman! Jag vill egentligen bara tacka för den video jag
              har fått. Jag ska titta på den. Jag är väl förtrogen med olika
              typer av handikapp och handikappade. Jag är själv uppväxt i en
              handikappfamilj.
            </seg>
          </u>
          <u xml:id="i-ae0cbbfa5277001d-76" prev="i-ae0cbbfa5277001d-75" who="Q3115681">
            <seg>
              Jag är tacksam för att ni engagerar er i dessa frågor. Jag tror
              att vi har en viktig uppgift att fylla där. Det är därför det
              är viktigt att vi har en stark offentlig sektor och en stark offentligt
              finansierad kultur. Det är skönt att känna att jag har det stödet
              även från er.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2003/04:97 om föräldraförsäkringen
            och könsdiskrimineringen
          </note>
          <note type="speaker">
            Anf. 17 Statsrådet BERIT ANDNOR (s):
          </note>
          <u xml:id="i-ae0cbbfa5277001d-77" next="i-ae0cbbfa5277001d-87" who="Q4891887">
            <seg>
              Fru talman! Gudrun Schyman har frågat mig om jag delar hennes
              beskrivning av föräldraförsäkringen, det vill säga att den nuvarande
              utformningen av föräldraförsäkringen bidrar till att permanenta,
              och till och med förstärka en ordning på arbetsmarknaden som försvagar
              och lönediskriminerar kvinnor.
            </seg>
          </u>
          <u xml:id="i-ae0cbbfa5277001d-78" prev="i-ae0cbbfa5277001d-77" who="Q4891887">
            <seg>
              Föräldraförsäkring, god förskoleverksamhet och barnbidrag till
              alla barn har varit och är hörnstenar i regeringens familjepolitik.
              Utgångspunkten för familjepolitiken är barnens bästa och jämställdhet
              mellan kvinnor och män, en politik där förvärvsarbete utgör basen
              för barnfamiljernas ekonomi. Kvinnor och män i Sverige kan kombinera
              förvärvsarbete med familj.
            </seg>
          </u>
          <u xml:id="i-ae0cbbfa5277001d-79" prev="i-ae0cbbfa5277001d-77" who="Q4891887">
            <seg>
              En grundläggande strävan är att skapa förutsättningar för trygga
              och jämlika uppväxtvillkor för alla barn. Det kan åstadkommas
              dels genom att stödja föräldrarna att klara de ekonomiska åtaganden
              som är viktiga för barnens välfärd under deras uppväxttid, dels
              genom att erbjuda möjligheter att kombinera föräldraskap med förvärvsarbete
              eller studier. Barn mår bra av att växa upp i en familj där föräldrarna
              kan dela lika på ansvaret för familj och arbete. Det ger bra förutsättningar
              för att leva jämställt i vuxenlivet.
            </seg>
          </u>
          <u xml:id="i-ae0cbbfa5277001d-80" prev="i-ae0cbbfa5277001d-77" who="Q4891887">
            <seg>
              Den svenska föräldraförsäkringen är unik. Den sätter barnet i
              centrum och ger genom sin flexibilitet familjer med olika villkor
              möjlighet till tid med barnen efter vars och ens behov. Föräldraförsäkringen
              har som mål att stödja båda föräldrarnas möjligheter att förena
              förvärvsarbete med föräldraskap och framhåller särskilt männens
              ansvar för sina barn. Det är ett effektivt instrument för att
              utforma stöd som syftar till att förbättra småbarnsföräldrarnas
              situation. Försäkringens konstruktion med ersättning för inkomstbortfall
              och att reservera tid för båda föräldrarna är viktig i regeringens
              arbete för jämställdhet.
            </seg>
          </u>
          <u xml:id="i-ae0cbbfa5277001d-81" prev="i-ae0cbbfa5277001d-77" who="Q4891887">
            <seg>
              Det är viktigt för barnen att båda föräldrarna utnyttjar sina
              möjligheter att vara föräldralediga. Föräldraförsäkringen är i
              dag fördelad med hälften till mamman och hälften till pappan.
              Två månader är reserverade för mamman respektive pappan. Utöver
              detta kan man överlåta dagar.
            </seg>
          </u>
          <u xml:id="i-ae0cbbfa5277001d-82" prev="i-ae0cbbfa5277001d-77" who="Q4891887">
            <seg>
              De reserverade månaderna i föräldraförsäkringen markerar vikten
              av att pappor är hemma med sina barn. De ger pappan ett lagstadgat
              stöd att kunna hävda barnets behov av att han är hemma. Reserverade
              månader är däremot inte en garanti för att pappor faktiskt tar
              ut sin del av försäkringen. Därför är det viktigt att behålla
              flexibiliteten i föräldraförsäkringen så att vi inte hamnar i
              en situation där vissa barn får kortare tid hemma med sina föräldrar.
              Då har vi förlorat barnperspektivet.
            </seg>
          </u>
          <u xml:id="i-ae0cbbfa5277001d-83" prev="i-ae0cbbfa5277001d-77" who="Q4891887">
            <seg>
              En av orsakerna till att männen inte tar ut mer i föräldrapenning
              kan vara att män i regel har högre lön än kvinnor och inkomstbortfallet
              blir därför större när mannen är hemma med föräldrapenning. I
              takt med att det ekonomiska utrymmet ger möjlighet är det därför
              vår avsikt att höja inkomsttaket inom föräldraförsäkringen.
            </seg>
          </u>
          <u xml:id="i-ae0cbbfa5277001d-84" prev="i-ae0cbbfa5277001d-77" who="Q4891887">
            <seg>
              Regeringen avser att tillsätta en utredning om föräldraförsäkringen
              i enlighet med den överenskommelse som har träffats mellan den
              socialdemokratiska regeringen, Vänsterpartiet och Miljöpartiet,
              det så kallade 121-punktsprogrammet. Syftet med utredningen är
              att se över hur föräldraförsäkringen bättre kan bidra till att
              barnen får tillgång till bägge sina föräldrar och hur den kan
              bli mer flexibel utifrån nya samhällsstrukturer.
            </seg>
          </u>
          <u xml:id="i-ae0cbbfa5277001d-85" prev="i-ae0cbbfa5277001d-77" who="Q4891887">
            <seg>
              Attitydpåverkan är en annan viktig del i arbetet med att få fler
              män att ta ut föräldrapenning . Det kan konstateras ett tydligt
              samband mellan de informationsinsatser som försäkringskassorna
              vidtar och resultatutvecklingen av männens ökade uttag av föräldrapenning.
            </seg>
          </u>
          <u xml:id="i-ae0cbbfa5277001d-86" prev="i-ae0cbbfa5277001d-77" who="Q4891887">
            <seg>
              Det är enligt min mening en viktig del i en politik för tillväxt
              att stärka kvinnors ställning i arbetslivet och att främja jämställdheten
              mellan kvinnor och män i samhället. Det skapar fria och starka
              individer och stärker kvinnors position i samhället. Ska familjepolitiken
              ha ett värde, måste jämställdhetsperspektivet slå igenom i hela
              samhället. De ekonomiska familjestöden, skattesystemen och arbetsrätten
              måste genomsyras av ett jämställdhetsperspektiv. Självklart måste
              lönesättningen och arbetsvillkoren vara lika mellan könen.
            </seg>
          </u>
          <u xml:id="i-ae0cbbfa5277001d-87" prev="i-ae0cbbfa5277001d-77" who="Q4891887">
            <seg>
              Men, vi kan inte använda föräldraförsäkringen för att korrigera
              en skev lönesättning. Vi ska värna om den föräldraförsäkring vi
              har i dag. Föräldraförsäkringen finns till för barnen och deras
              behov.
            </seg>
          </u>
          <note type="speaker">
            Anf. 18 GUDRUN SCHYMAN (v):
          </note>
          <u xml:id="i-ae0cbbfa5277001d-88" next="i-ae0cbbfa5277001d-95" who="Q271468">
            <seg>
              Fru talman! Jag ska naturligtvis be att få tacka för svaret på
              interpellationen. Jag tycker att det är ett motsägelsefullt svar.
              Det är å ena sidan och å andra sidan. Det är som om statsrådet
              har ställt barnens behov mot jämställdheten, som om detta skulle
              vara en motsättning. Jag kan inte se att det är det i realiteten.
            </seg>
          </u>
          <u xml:id="i-ae0cbbfa5277001d-89" prev="i-ae0cbbfa5277001d-88" who="Q271468">
            <seg>
              I början av svaret står det också att familjepolitiken handlar
              om barnens bästa och jämställdhet. Sedan står det i nästa stycke
              att barn mår bra av att växa upp i en familj där föräldrarna kan
              dela lika på ansvaret för familj och arbete. Det måste innebär
              att barn inte mår bra av att växa upp i familjeförhållanden där
              föräldrarna inte delar lika, och så är det i majoriteten av familjerna
              i dag.
            </seg>
          </u>
          <u xml:id="i-ae0cbbfa5277001d-90" prev="i-ae0cbbfa5277001d-88" who="Q271468">
            <seg>
              Där står också att det ger bra förutsättningar för att leva jämställt
              i vuxenlivet om man växer upp i en familj där man delar lika.
              Jag håller med om det. Det innebär att majoriteten av barnen som
              växer upp i dag inte ges de förutsättningarna, eftersom majoriteten
              av familjerna inte delar lika. Då är det problem, om vi har ett
              jämställdhetsperspektiv. Det är uppenbarligen ett problem om vi
              menar oss vilja barns bästa, eller hur?
            </seg>
          </u>
          <u xml:id="i-ae0cbbfa5277001d-91" prev="i-ae0cbbfa5277001d-88" who="Q271468">
            <seg>
              Jag tycker att det är motsägelsefullt. Statsrådet säger i svaret
              att föräldraförsäkringen är unik det är den visst och att den
              sätter barnet i centrum. Jag är inte så säker på det sista. Jag
              tycker nog att det handlar om att sätta en patriarkal familjebild
              i centrum, att det får överväga i det som man uppfattar eller
              beskriver som någon form av motsättning.
            </seg>
          </u>
          <u xml:id="i-ae0cbbfa5277001d-92" prev="i-ae0cbbfa5277001d-88" who="Q271468">
            <seg>
              Det står i interpellationssvaret att de reserverade månaderna
              i föräldraförsäkringen markerar vikten av att pappor är hemma
              med sina barn. Så kan man naturligtvis beskriva det. Man kan också
              beskriva det så att det markerar att pappan faktiskt är en perifer
              person när man säger att här finns två månader reserverade. Det
              finns inget självklart i att både mamma och pappa ska dela på
              detta.
            </seg>
          </u>
          <u xml:id="i-ae0cbbfa5277001d-93" prev="i-ae0cbbfa5277001d-88" who="Q271468">
            <seg>
              Jag är alltså bekymrad över att föräldraförsäkringen i sina jämställdhetssträvanden
              underställs de patriarkala tänkesätten om vad en familj är och
              ska vara. Därför tycker jag naturligtvis att vi måste ändra på
              föräldraförsäkringen. Jag tycker inte att det är hållbart att
              som statsrådet säga att vi inte ska använda föräldraförsäkringen
              för att korrigera en skev lönesättning. Nej, det ska vi inte göra.
              Det är ju inte det enda skälet. Men en bidragande orsak till varför
              vi ska ändra på den är att den av många utmålas som nyckeln till
              att vi kommer till rätta med problemet.
            </seg>
          </u>
          <u xml:id="i-ae0cbbfa5277001d-94" prev="i-ae0cbbfa5277001d-88" who="Q271468">
            <seg>
              Framför allt ska vi emellertid ändra på den för att ge barnen
              möjligheter att växa upp i jämställda familjer, eftersom det tillhör
              det som barn mår bra av det hoppas jag att vi är överens om och
              som ger dem förutsättningar att själva forma ett liv som styrs
              av deras egna val och inte av förutbestämda könsroller.
            </seg>
          </u>
          <u xml:id="i-ae0cbbfa5277001d-95" prev="i-ae0cbbfa5277001d-88" who="Q271468">
            <seg>
              Jag undrar naturligtvis om statsrådet är överens med mig om att
              det behövs en förändring av föräldraförsäkringen som innebär en
              individualisering precis som inom alla våra andra försäkringssystem.
            </seg>
          </u>
          <note type="speaker">
            Anf. 19 MAGDALENA ANDERSSON (m):
          </note>
          <u xml:id="i-ae0cbbfa5277001d-96" next="i-ae0cbbfa5277001d-101" who="Q4935870">
            <seg>
              Fru talman! Jag får nästan rysningar i kroppen när jag hör Gudrun
              Schyman tala om att det är vi politiker som vet bäst hur en familj
              egentligen vill ha sitt liv.
            </seg>
          </u>
          <u xml:id="i-ae0cbbfa5277001d-97" prev="i-ae0cbbfa5277001d-96" who="Q4935870">
            <seg>
              När det gäller föräldraförsäkringen som sådan är den en ganska
              bra illustration till det gällande svenska systemet och hur det
              på sitt sätt bidrar till att vi har en ojämställd ordning. Det
              allmänna tänkandet som finns att unga pappor inte vill ta ut sin
              ledighet på grund av det låga taket i föräldraförsäkringen är
              ju inte bara en allmän mening utan det har också gjorts undersökningar
              om det. Men det beror på flera andra saker också inte bara på
              taket. För många familjer är det mycket månad kvar i slutet av
              lönen, och då är det pengarna som i sista hand styr.
            </seg>
          </u>
          <u xml:id="i-ae0cbbfa5277001d-98" prev="i-ae0cbbfa5277001d-96" who="Q4935870">
            <seg>
              Det är lite intressant att ministern över huvud taget inte tar
              ett resonemang om skattesystemet och att det kanske vore bättre
              för familjerna att ha något lägre skatt och därmed kunna klara
              sin familjeekonomi. I dag är det inte de unga akademikermännen
              som bromsar utvecklingen, utan det är föräldraförsäkringen. På
              sätt och vis medför hela systemet med skatter och föräldraförsäkring
              att familjen får en signal från samhället om vem som egentligen
              borde vara hemma. Det är heller inte konstigt eftersom kvinnor
              har andra arbetsplatser än män. Kvinnorna finns i mycket högre
              grad än männen i offentlig sektor. De finns i vård, skola och
              omsorg. Jag läser från ett dokument att Sverige fått kritik från
              EU-kommissionen för att vi har en så starkt könssegregerad arbetsmarknad.
              När den är så styrd som den är blir den naturligtvis inte annorlunda.
            </seg>
          </u>
          <u xml:id="i-ae0cbbfa5277001d-99" prev="i-ae0cbbfa5277001d-96" who="Q4935870">
            <seg>
              Jag ser det som en paradox att det i vårt land finns en så stark
              motvilja mot att säga ja till en tjänstesektor som tar hand om
              de uppgifter som kvinnorna av tradition obetalt och obeskattat
              utfört i hemmet. En utveckling av den sektorn är en ren jämställdhetsfråga
              för att familjen ska kunna klara av sitt livspussel. Det gäller
              särskilt om man anser att kvinnan ska ha chansen att vara ute
              på arbetsmarknaden på samma sätt som männen.
            </seg>
          </u>
          <u xml:id="i-ae0cbbfa5277001d-100" prev="i-ae0cbbfa5277001d-96" who="Q4935870">
            <seg>
              Vår uppgift som politiker måste vara att försöka underlätta för
              familjerna inte att styra dem och tala om för dem hur de ska leva
              sina liv. I stället ska vi underlätta för dem att leva de liv
              som de själva väljer.
            </seg>
          </u>
          <u xml:id="i-ae0cbbfa5277001d-101" prev="i-ae0cbbfa5277001d-96" who="Q4935870">
            <seg>
              Det vore intressant att höra ministern utveckla detta med hushållsnära
              tjänster. Vi måste se ett vitt betalt hushållsnära arbete som
              den tillgång det egentligen är.
            </seg>
          </u>
          <note type="speaker">
            Anf. 20 MARIETTA DE POURBAIX-LUNDIN (m):
          </note>
          <u xml:id="i-ae0cbbfa5277001d-102" next="i-ae0cbbfa5277001d-107" who="Q4973390">
            <seg>
              Fru talman! Vi moderater vill att alla människor ska ha frihet.
              Vi anser att både män och kvinnor är kapabla att fatta egna beslut
              och bestämma vad de vill göra med sina liv. Deras beslut måste
              också mötas med respekt. Vi anser att alla människor har rätt
              att betraktas som individer och inte som delar av en grupp som
              godtyckligt tillskrivs vissa egenskaper.
            </seg>
          </u>
          <u xml:id="i-ae0cbbfa5277001d-103" prev="i-ae0cbbfa5277001d-102" who="Q4973390">
            <seg>
              Jag reagerar starkt på Gudrun Schymans anförande där hon beskriver
              alla kvinnor som i princip osjälvständiga inte starka utan svaga.
              Så är det inte.
            </seg>
          </u>
          <u xml:id="i-ae0cbbfa5277001d-104" prev="i-ae0cbbfa5277001d-102" who="Q4973390">
            <seg>
              Vi moderater tilltror individen förmågan att fatta egna beslut
              och att veta sitt och sin familjs bästa. Jag är i och för sig
              inte förvånad över det som Gudrun Schyman säger, men ibland undrar
              jag om hon inte blir så förblindad av sitt mål att hon är beredd
              att använda vilka medel som helst för att uppnå det målet.
            </seg>
          </u>
          <u xml:id="i-ae0cbbfa5277001d-105" prev="i-ae0cbbfa5277001d-102" who="Q4973390">
            <seg>
              Och vad är det som gör att Gudrun Schyman vet bättre än föräldrarna
              vad som är bra för just deras familj och deras barn? Varför ställa
              och styra över våra liv på det sättet? Vet inte föräldrarna vad
              som är bäst när vi pratar om barnets bästa? Det tycks bara vara
              Gudrun Schyman som vet vad som är bäst.
            </seg>
          </u>
          <u xml:id="i-ae0cbbfa5277001d-106" prev="i-ae0cbbfa5277001d-102" who="Q4973390">
            <seg>
              Som politiker ska vi ge förutsättningar, men den enskilda individen
              måste få välja själv. Vi ska inte ställa och styra. Mycket av
              det som Gudrun Schyman framför handlar om att ställa och styra
              i människors liv.
            </seg>
          </u>
          <u xml:id="i-ae0cbbfa5277001d-107" prev="i-ae0cbbfa5277001d-102" who="Q4973390">
            <seg>
              Jag tycker att det som står i slutet av statsrådets svar, nämligen
              att föräldraförsäkringen finns till för barnen och deras behov,
              är väldigt bra. Och vad som är barnens behov vet föräldrarna bäst.
              Det vet varken statsrådet, jag eller Gudrun Schyman. Det vet bara
              föräldrarna i den enskilda familjen.
            </seg>
          </u>
          <note type="speaker">
            Anf. 21 Statsrådet BERIT ANDNOR (s):
          </note>
          <u xml:id="i-ae0cbbfa5277001d-108" next="i-ae0cbbfa5277001d-116" who="Q4891887">
            <seg>
              Fru talman! Det är lite svårt för mig att debattera med tre personer
              samtidigt eftersom jag har begränsad tid till mitt förfogande.
              Jag vill säga det till dem som lyssnar.
            </seg>
          </u>
          <u xml:id="i-ae0cbbfa5277001d-109" prev="i-ae0cbbfa5277001d-108" who="Q4891887">
            <seg>
              Gudrun Schyman säger att detta är motsägelsefullt, att de står
              i motsättning till varandra. Jag ser det inte så. Jag tycker att
              mitt svar problematiserar frågeställningen. Jag ställer inte barnets
              behov mot jämställdheten mellan kvinnor och män, utan den föräldraförsäkring
              som vi har i dag är i grunden delad. Den är från början lika mellan
              föräldrarna.
            </seg>
          </u>
          <u xml:id="i-ae0cbbfa5277001d-110" prev="i-ae0cbbfa5277001d-108" who="Q4891887">
            <seg>
              Det frågan egentligen handlar om är om vi i framtiden, när vi
              har möjlighet till det, ska reservera fler månader. Ja, jag tycker
              det. Men frågan som Gudrun Schyman kanske också ska ställa sig
              är om vi ska förbjuda den överlåtelserätt mellan föräldrarna som
              i dag finns i föräldraförsäkringen. Nej, jag tycker inte det.
              Den möjligheten ska finnas eftersom detta är en mycket fin försäkring.
              Den är till för att skapa så goda, jämlika och trygga uppväxtvillkor
              som möjligt för våra barn.
            </seg>
          </u>
          <u xml:id="i-ae0cbbfa5277001d-111" prev="i-ae0cbbfa5277001d-108" who="Q4891887">
            <seg>
              Det handlar också om att vi kvinnor för det är framför allt kvinnor
              som utnyttjar huvuddelen av föräldraförsäkringen tillsammans med
              den familjepolitik som vi i övrigt har, kan stärka föräldrarna
              i deras föräldraskap och samtidigt kan kombinera arbete med familj.
              Vi ser att man inte lyckas särskilt bra med det ute i Europa.
              Vi kvinnor har en oerhört stark ställning i dag i det svenska
              samhället. Mycket hänger ihop med att vi har en barnomsorg som
              fungerar, att vi inte behöver ställas inför det val som många
              kvinnor ute i Europa ställs inför, nämligen att välja arbete eller
              barn. Vi har möjlighet att göra den här kombinationen.
            </seg>
          </u>
          <u xml:id="i-ae0cbbfa5277001d-112" prev="i-ae0cbbfa5277001d-108" who="Q4891887">
            <seg>
              Det är en av våra nyaste socialförsäkringar som vi pratar om,
              som vi successivt har haft möjlighet att bygga ut genom årens
              lopp. Därutöver har vi reserverat månader. Jag är som sagt var
              öppen för att gå vidare på den linjen. Men låt oss komma ihåg
              att den är flexibel, den gör det möjligt att anpassa sig till
              den verklighet som vi lever i. Livet är icke perfekt för oss alla,
              utan det är mycket som spelar in. Det måste vi ta hänsyn till,
              tycker jag faktiskt.
            </seg>
          </u>
          <u xml:id="i-ae0cbbfa5277001d-113" prev="i-ae0cbbfa5277001d-108" who="Q4891887">
            <seg>
              Det ska tillsättas en utredning. Jag håller precis på att skriva
              på direktiven. De har sin grund i att vi naturligtvis vill öka
              pappornas uttag av föräldraförsäkringen. Jag tror att vi successivt
              ska gå den vägen. De här direktiven bygger på den överenskommelse
              som vi har mellan socialdemokratin, Vänsterpartiet och Miljöpartiet.
              De syftar just till att diskutera hur vi kan öka pappornas uttag,
              men också till hur vi kan öka flexibiliteten i förhållande till
              att vi faktiskt lever i ett samhälle som förändras, utvecklas
              och får nya strukturer. Det tycker jag är viktigt. Jag tycker
              att det är rätt. Jag hoppas också att jag får möjlighet att höja
              taket i föräldraförsäkringen om vi har pengarna till det.
            </seg>
          </u>
          <u xml:id="i-ae0cbbfa5277001d-114" prev="i-ae0cbbfa5277001d-108" who="Q4891887">
            <seg>
              Det är på det sättet att föräldraförsäkringen redan i dag är
              delad. Frågan är om vi ska förbjuda överlåtelse. Nej, det tycker
              jag inte.
            </seg>
          </u>
          <u xml:id="i-ae0cbbfa5277001d-115" prev="i-ae0cbbfa5277001d-108" who="Q4891887">
            <seg>
              Låt mig bara säga det också, som ett svar till Magdalena Andersson,
              att vi har en könssegregerad arbetsmarknad. Det stämmer. Men det
              beror väldigt mycket på att vi i Sverige har förvandlat oavlönat
              arbete till avlönat arbete. Vi har en stor gemensam sektor, och
              vi gör stora ansträngningar för att bryta upp den könssegregerade
              arbetsmarknaden. Men låt oss komma ihåg vad som är grunden till
              att det ser ut som det gör.
            </seg>
          </u>
          <u xml:id="i-ae0cbbfa5277001d-116" prev="i-ae0cbbfa5277001d-108" who="Q4891887">
            <seg>
              För hemhjälp eller hushållsnära tjänster finns inga hinder. Men
              min fråga till Magdalena Andersson är: Vem är det som ska städa
              hemma hos städerskan?
            </seg>
          </u>
          <note type="speaker">
            Anf. 22 GUDRUN SCHYMAN (v):
          </note>
          <u xml:id="i-ae0cbbfa5277001d-117" next="i-ae0cbbfa5277001d-123" who="Q271468">
            <seg>
              Fru talman! Med den begränsade tid som råder här väljer jag att
              koncentrera mig på statsrådet. Den andra debatten får vi väl ta
              vid något annat tillfälle. Jag tror att det blir ett i morgon
              till exempel.
            </seg>
          </u>
          <u xml:id="i-ae0cbbfa5277001d-118" prev="i-ae0cbbfa5277001d-117" who="Q271468">
            <seg>
              Föräldraförsäkringen är utmärkt som just det den ska vara till
              för, nämligen att möjliggöra att både vara förälder och att förvärvsarbeta.
              Om detta är vi fullständigt, fullkomligt överens. Det jag diskuterar
              är att den har möjlighet att användas på ett sådant sätt och också
              i den praktiska verkligheten används på ett sådant sätt att den
              förstärker och permanentar den maktordning som vi har i samhället
              som är en könsmaktsordning, den patriarkala ordningen.
            </seg>
          </u>
          <u xml:id="i-ae0cbbfa5277001d-119" prev="i-ae0cbbfa5277001d-117" who="Q271468">
            <seg>
              Jag utgår från att statsrådet och jag är överens om det, eftersom
              vi bägge två är medlemmar i feministiska partier som har gjort
              den här analysen som talar om att det finns en könsmaktsordning
              i samhället. Och den nästlar sig in på ett mycket effektivt sätt
              i den här försäkringen, just för att försäkringen vänder sig till
              ett familjebegrepp som den patriarkala strukturen vilar på. Det
              är därför det är viktigt att diskutera den här frågan.
            </seg>
          </u>
          <u xml:id="i-ae0cbbfa5277001d-120" prev="i-ae0cbbfa5277001d-117" who="Q271468">
            <seg>
              Visst är svaret problematiserande, men det tar inte ställning.
              Visst, försäkringen är i praktiken delad. Men den kan överlåtas.
              Och den möjligheten utnyttjas just på det sätt som vi alla vet,
              nämligen att det är kvinnor som tar ut den absolut övervägande
              delen av föräldraförsäkringen. Jag tror att det handlar om runt
              15 % som männen tar ut, och det är dessutom korta tider.
            </seg>
          </u>
          <u xml:id="i-ae0cbbfa5277001d-121" prev="i-ae0cbbfa5277001d-117" who="Q271468">
            <seg>
              Varför ska man ha den möjligheten? Vad finns det för skäl? Jag
              skulle vilja vända på det. Jag vill inte, säger statsrådet, ändra
              på det här. Jag vill inte förbjuda möjligheten att överlåta. Då
              vill jag i stället ställa frågan: Varför har vi möjligheten att
              överlåta, när vi inte har det i någon annan försäkring inom socialförsäkringsområdet?
              Där har vi gått in för att renodla och individualisera. Det gäller
              både skatter och försäkringar. Vi är individer. Vi står på egna
              ben, oavsett om vi är män eller kvinnor. Det borde vara så också
              när vi är föräldrar. Vad finns det för skäl till att just föräldraförsäkringen
              har den konstruktionen att den vänder sig till ett familjebegrepp
              i stället för till en förälder eller två föräldrar, i de fall
              det finns det?
            </seg>
          </u>
          <u xml:id="i-ae0cbbfa5277001d-122" prev="i-ae0cbbfa5277001d-117" who="Q271468">
            <seg>
              Statsrådet säger att hon vill ha den här möjligheten, att vi
              ska kunna anpassa oss genom den här flexibiliteten och överlåtelsemöjligheten.
              Anpassa oss till vad då? frågar jag. Mitt svar är: Jo, till den
              patriarkala maktstrukturen, till den föreställning som så väldigt
              många har och som går ut på att det är kvinnorna som har ansvar
              för barnen. Det är det som vi sedan ser avspegla sig i kvinnors
              sämre situation på arbetsmarknaden i form av otryggare anställningar
              och lägre löner som fortplantar sig i samtliga socialförsäkringssystem,
              varav du och jag snart ska diskutera ett till.
            </seg>
          </u>
          <u xml:id="i-ae0cbbfa5277001d-123" prev="i-ae0cbbfa5277001d-117" who="Q271468">
            <seg>
              Jag menar att det här är en väldigt kraftfull struktur som man
              måste vara medveten om. Om man på allvar menar att man ska motarbeta
              den måste man göra det i varje ögonblick, annars är den där och
              permanentar. Därför kvarstår min kritik mot den här delen av föräldraförsäkringen,
              absolut inte mot föräldraförsäkringen som tanke och idé. Vi kan
              gärna utöka den och allt möjligt, men idén om att koppla den till
              en familjetyp som vi inte längre har eller vill ha många av oss
              i alla fall är det som gör att den permanentar och reproducerar
              den här maktordningen som jag ju tror att vi är överens om att
              vi ska bryta ned.
            </seg>
          </u>
          <note type="speaker">
            Anf. 23 MAGDALENA ANDERSSON (m):
          </note>
          <u xml:id="i-ae0cbbfa5277001d-124" next="i-ae0cbbfa5277001d-128" who="Q4935870">
            <seg>
              Fru talman! Det var intressant men kanske inte särskilt förvånande
              att höra ministerns svar. Hon kan tänka sig att höja taket men
              inte sänka skatten.
            </seg>
          </u>
          <u xml:id="i-ae0cbbfa5277001d-125" prev="i-ae0cbbfa5277001d-124" who="Q4935870">
            <seg>
              Som jag ser det är det en mängd oavlönat arbete som görs inte
              bara i offentlig sektor utan i hemmen. Om inte detta gjordes skulle
              vi inte kunna klara oss. Tänk om vi skulle behöva betala för varenda
              diskning, lekstund med barnen, dammsugning, målning av fönster
              eller vad det nu kan vara.
            </seg>
          </u>
          <u xml:id="i-ae0cbbfa5277001d-126" prev="i-ae0cbbfa5277001d-124" who="Q4935870">
            <seg>
              Det verkliga problemet är väl ändå att det finns alldeles för
              många, framför allt unga människor, som har det kämpigt med att
              få sitt eget livspussel att gå ihop. Man har barn. Man har jobb.
              Det ska hämtas på dagis. Det är skola. Man ska laga maten. Det
              ska städas och diskas. Ska man dessutom vara i karriären och kunna
              skaffa sig en plattform för ett framtida bra yrkesliv blir det
              väldigt tufft. Då är det inte enkelt. Då kanske både kärleken
              och värmen bleknar bort ibland. Mitt i allt som händer och alla
              krav som finns orkar man inte längre.
            </seg>
          </u>
          <u xml:id="i-ae0cbbfa5277001d-127" prev="i-ae0cbbfa5277001d-124" who="Q4935870">
            <seg>
              Vi vet att det inte alltid är situationen på jobbet som gör att
              kvinnorna sliter ut sig. Det är det här dubbelarbetet, att man
              arbetar fler timmar i hemmet än vad männen gör. För att på något
              sätt kunna mildra den obalansen tycker vi att det vore rimligt
              att kunna köpa tjänster i hemmet. Om skatten sänks på hushållsnära
              tjänster genom att man får en skattereduktion på dem klarar man
              detta på ett helt annat sätt. Jag tycker att det är förvånande
              att ministern inte driver den frågan jämsides med oss.
            </seg>
          </u>
          <u xml:id="i-ae0cbbfa5277001d-128" prev="i-ae0cbbfa5277001d-124" who="Q4935870">
            <seg>
              Jag skulle vilja avsluta med att bara säga att jag tycker att
              det är lite trist att höra ministerns syn på städerskan och hennes
              eller hans yrke. Vem är det som städar ministerns kontor?
            </seg>
          </u>
          <note type="speaker">
            Anf. 24 MARIETTA DE POURBAIX-LUNDIN (m):
          </note>
          <u xml:id="i-ae0cbbfa5277001d-129" next="i-ae0cbbfa5277001d-130" who="Q4973390">
            <seg>
              Fru talman! Jag kan bara konstatera att Gudrun Schyman fortfarande
              framhärdar helt förblindad i sin kamp och är beredd att gå över
              familjens självbestämmande för att uppnå det hon vill uppnå.
            </seg>
          </u>
          <u xml:id="i-ae0cbbfa5277001d-130" prev="i-ae0cbbfa5277001d-129" who="Q4973390">
            <seg>
              Jag vill bara avsluta med att faktiskt ge ministern Moderaternas
              stöd för att inte förbjuda att man kan överlåta föräldraförsäkringen
              mellan föräldrarna. Jag hoppas att hon står fast vid detta och
              inte får för sig att vi ska ha någon form av kvotering eller låter
              Vänstern och Gudrun Schyman bestämma i den här frågan.
            </seg>
          </u>
          <note type="speaker">
            Anf. 25 Statsrådet BERIT ANDNOR (s):
          </note>
          <u xml:id="i-ae0cbbfa5277001d-131" next="i-ae0cbbfa5277001d-136" who="Q4891887">
            <seg>
              Fru talman! Vi måste se helheten i familjepolitiken. Den består
              av tre delar. Den ena är föräldraförsäkringen, den andra är den
              barnomsorg eller förskoleverksamhet som vi har och den tredje
              är barnbidraget. De samverkar och ska ses som en helhet. Det har
              vi byggt upp utifrån hur viktigt det är för föräldrar och barn
              att få allt att gå ihop på så bra sätt som det bara är möjligt.
              Det är svårt att få detta så kallade livspussel att gå ihop för
              de allra flesta. Därför är det viktigt för föräldrarna att ha
              möjlighet att kunna kombinera arbete med familj, att det finns
              en barnomsorg som fungerar och är av god kvalitet, att vi har
              en föräldraförsäkring som i grunden är delad mellan föräldrarna
              men som också gör det möjligt att överlåta dagar och som bidrar
              till den flexibilitet vi ändå måste ha.
            </seg>
          </u>
          <u xml:id="i-ae0cbbfa5277001d-132" prev="i-ae0cbbfa5277001d-131" who="Q4891887">
            <seg>
              Verkligheten ser inte likadan ut över tiden eller i den enskilda
              familjen oavsett, Gudrun Schyman, hur den ser ut. Den kan naturligtvis
              se olika ut. Behovet av flexibilitet och att kunna anpassa sig
              till den verklighet som människor lever i, både när det gäller
              tid, barnens behov och att få pengarna att räcka till, gör att
              verkligheten inte ser så perfekt ut som man kan tro när man lyssnar
              till Gudrun Schyman. Det måste finnas en flexibilitet.
            </seg>
          </u>
          <u xml:id="i-ae0cbbfa5277001d-133" prev="i-ae0cbbfa5277001d-131" who="Q4891887">
            <seg>
              Men utifrån detta går det inte att dra slutsatsen att jag säger
              att vi inte ska se till att öka männens uttag i föräldraförsäkringen.
              Men jag tycker också att det är viktigt att se hur verkligheten
              ser ut och att arbeta med det jag tycker är bättre, nämligen att
              positivt försöka påverka uttaget. Jag brukar säga att det är bättre
              med morötter än med piska. Vi ska titta på detta i utredningen,
              Gudrun Schyman. Är Gudrun Schyman verkligen beredd att i dag dela
              föräldraförsäkringen rätt av utan att veta vilka konsekvenserna
              ska bli, utan att veta hur många barn som inte skulle få den fulla
              tiden med sina föräldrar? Jag är inte beredd att göra det.
            </seg>
          </u>
          <u xml:id="i-ae0cbbfa5277001d-134" prev="i-ae0cbbfa5277001d-131" who="Q4891887">
            <seg>
              Jag ser till hur verkligheten ser ut i dag. Jag vill förändra,
              utveckla och jag vill se till att båda föräldrarna finns till
              för barnen. Men jag kan inte bortse från hur verkligheten ser
              ut i dag.
            </seg>
          </u>
          <u xml:id="i-ae0cbbfa5277001d-135" prev="i-ae0cbbfa5277001d-131" who="Q4891887">
            <seg>
              Jag är hemskt ledsen om Magdalena Andersson missuppfattade mig
              på något sätt. Jag försökte förklara varför arbetsmarknaden i
              Sverige ser så könssegregerad ut. Jag sade att vi har gjort oavlönat
              arbete till avlönat. Det innebär att vi har en äldreomsorg, en
              barnomsorg och en sjukvård som är organiserad på ett annat sätt
              än på många andra håll. Jag är stolt och glad över det. Samtidigt
              tycker jag att vi måste försöka göra någonting åt den könssegregering
              som finns. Det ska vi naturligtvis arbeta med på bästa sätt. Det
              är en förklaring.
            </seg>
          </u>
          <u xml:id="i-ae0cbbfa5277001d-136" prev="i-ae0cbbfa5277001d-131" who="Q4891887">
            <seg>
              Det var inget förakt i det jag sade om städerskan. Det finns
              inget som hindrar någon att anlita en hushållstjänst i dag. Man
              får betala för vad det kostar. Men min poäng angående subventionering
              är att den aldrig kan bli någonting som städerskan kan utnyttja.
              Den kan bara utnyttjas av dem som har väldigt gott om pengar inte
              av den som ska utföra arbetet. Så vill inte jag ha det.
            </seg>
          </u>
          <note type="speaker">
            Anf. 26 GUDRUN SCHYMAN (v):
          </note>
          <u xml:id="i-ae0cbbfa5277001d-137" next="i-ae0cbbfa5277001d-139" who="Q271468">
            <seg>
              Fru talman! Det sista är statsrådet och jag väldigt överens om.
              Annars tänker jag inte ta min tid till att debattera med Moderaterna.
            </seg>
          </u>
          <u xml:id="i-ae0cbbfa5277001d-138" prev="i-ae0cbbfa5277001d-137" who="Q271468">
            <seg>
              Det är alldeles utmärkt att utgå från verkligheten. Det är fantastiskt
              bra att utgå från verkligheten, men då ska vi fråga oss hur verkligheten
              ser ut. Jo, verkligheten är att det ser lika ut om vem som har
              ansvar för barn, hem, familj, disk, tvätt, städning, relationer
              och gamla farmor och så vidare. Det ser så fantastiskt lika ut
              fortfarande år 2003, så att man skulle kunna tro att tiden har
              stått stilla medan allt annat har rört sig. Problemet är att det
              i dag fortfarande är så lika. Då ska vi fråga oss varför. Varför
              ser det fortfarande ut så, trots att vi har en föräldraförsäkring,
              trots att det går att dela lika? Varför görs det inte? Varför
              är inte männen hemma mer med sina barn? Vad beror det på? Beror
              det på pengarna? Är det för att de tjänar mer och därför inte
              är hemma för att de inte får ersättning fullt ut?
            </seg>
          </u>
          <u xml:id="i-ae0cbbfa5277001d-139" prev="i-ae0cbbfa5277001d-137" who="Q271468">
            <seg>
              Nej! Det finns ingenting som tyder på det. De undersökningar
              som har gjorts och som bland annat JämO redovisade vid en hearing
              som arbetsmarknadsutskottet hade för ett par veckor sedan visar
              att det ser precis likadant ut när mamman och pappan tjänar lika
              mycket eller lika litet, det vill säga under taket. Det ser likadant
              ut där. Det är inte så att där männen har lägre löner är de hemma
              mer. Det är någonting annat som styr. Jag menar att det inte finns
              någonting som heter fria val. Det handlar om att många är inlåsta
              i det fängelse som de traditionella könsrollerna och den patriarkala
              ordningen påbjuder. Därför är det sorgligt att se att den socialdemokratiska
              regeringen buret av ett feministiskt parti underordnar föräldraförsäkringen
              den patriarkala maktordningen. Jag hoppas att utredningen kommer
              till rätta med det.
            </seg>
          </u>
          <note type="speaker">
            Anf. 27 Statsrådet BERIT ANDNOR (s):
          </note>
          <u xml:id="i-ae0cbbfa5277001d-140" next="i-ae0cbbfa5277001d-142" who="Q4891887">
            <seg>
              Fru talman! Gudrun Schyman har fel. Det är inte så. Däremot kanske
              vi lever mer i verkligheten än vad Gudrun Schyman gör. Det handlar
              för den skull inte om att acceptera den ojämställdhet som finns.
              Men jag vänder mig mot att på något sätt i den allmänna debatten
              har en kvotering av föräldraförsäkringen blivit den lösning som
              i ett huj ska se till att det blir full jämställdhet mellan män
              och kvinnor. Det är icke så. Det krävs naturligtvis insatser inom
              en rad olika områden för att vi ska kunna uppnå en jämställdhet
              mellan könen och göra någonting åt den underordning som faktiskt
              finns. Vi är helt överens om den, och vi ska naturligtvis göra
              någonting åt den.
            </seg>
          </u>
          <u xml:id="i-ae0cbbfa5277001d-141" prev="i-ae0cbbfa5277001d-140" who="Q4891887">
            <seg>
              Vi vet ännu inte det fulla utfallet av den ytterligare pappa-
              och mammamånaden som vi införde den 1 januari 2002. Vi vet inte
              vilka effekter den har fått. Jag tror att vi kommer att se att
              vi har ett uttag av både mamma och pappa på den månaden. Jag är
              beredd att gå vidare.
            </seg>
          </u>
          <u xml:id="i-ae0cbbfa5277001d-142" prev="i-ae0cbbfa5277001d-140" who="Q4891887">
            <seg>
              Jag är däremot i dag inte beredd att kvotera och säga nej till
              att kunna överlåta dagar mellan föräldrar. Verkligheten ser inte
              sådan ut i dag. Det innebär inte att jag inte vill göra någonting
              för att förbättra jämställdheten mellan könen. Det vill jag, men
              jag ser realistiskt på detta. Jag vill också att barnen ska få
              rätt till sina föräldrar. Jag vill se till att de får den tid
              vi har sagt att de ska ha.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2003/04:98 om pensionssystemet och
            könsdiskrimineringen
          </note>
          <note type="speaker">
            Anf. 28 Statsrådet BERIT ANDNOR (s):
          </note>
          <u xml:id="i-ae0cbbfa5277001d-143" next="i-ae0cbbfa5277001d-148" who="Q4891887">
            <seg>
              Fru talman! Gudrun Schyman har frågat mig om jag anser att pensionssystemet
              befäster lönediskriminering mellan kvinnor och män och om jag
              i så fall avser att göra någonting åt detta.
            </seg>
          </u>
          <u xml:id="i-ae0cbbfa5277001d-144" prev="i-ae0cbbfa5277001d-143" who="Q4891887">
            <seg>
              Pensionssystem kan konstrueras på många sätt. Det kan vara fördelningssystem
              eller fonderat som till exempel premiepensionen. Det kan vara
              förmånsbestämt och utlova en viss pension eller avgiftsbestämt,
              som i det reformerade pensionssystemet där pensionen bestäms av
              den inbetalade avgiften. I samtliga fall handlar det i någon form
              om uppskjuten lön. Man kommer heller aldrig ifrån att vi i längden
              aldrig kan betala ut mer pension än vad det finns pengar till.
              Det har Sverige gjort någonting åt, och vi har nu ett hållbart
              pensionssystem medan ett stort antal länder runtomkring oss brottas
              med pensionssystem som inte är hållbara. Trygga pensioner förutsätter
              hållbara pensionssystem.
            </seg>
          </u>
          <u xml:id="i-ae0cbbfa5277001d-145" prev="i-ae0cbbfa5277001d-143" who="Q4891887">
            <seg>
              ATP-systemet var förmånsbestämt, och pensionen beräknades på
              ett genomsnitt av de 15 bästa åren av 30. En stor nackdel med
              detta var den svaga kopplingen mellan arbete och pension, det
              vill säga arbetet under övriga år utöver de 15 åren hade som regel
              ingen betydelse. Eftersom pension egentligen är uppskjuten lön
              som långsiktigt inte kan åstadkommas med annat än arbete var denna
              svaga koppling olycklig. Det nya systemet byggdes därför utifrån
              livsinkomsten där ytterligare arbete ger ytterligare pension.
              Det är också avgiftsbestämt, och det finns därmed en direkt koppling
              mellan arbete, lön, avgift och pension. Kort sagt: Eftersom det
              är arbetet som genererar pension är det naturligt med en stark
              koppling dem emellan.
            </seg>
          </u>
          <u xml:id="i-ae0cbbfa5277001d-146" prev="i-ae0cbbfa5277001d-143" who="Q4891887">
            <seg>
              Pensionen är således en spegling av yrkeslivet. Oavlönat arbete
              under förvärvstiden avspeglar sig därmed i en lägre pension under
              pensionstiden, helt enkelt därför att det inte betalas avgifter
              för oavlönat arbete. Motsvarande gäller för låga löner, oavsett
              om det är till följd av ett generellt lågt löneläge eller om det
              är till följd av lönediskriminering. Ska oavlönat arbete ändå
              ge pensionsrätt krävs att någon annan betalar avgiften. Detta
              gäller för barnårsrätten, som är ett fördelningsmässigt inslag
              i pensionssystemet. Barnårsrätten utgår ifrån att de allra flesta
              kvinnor och män får barn och till följd därav kommer att vara
              frånvarande från arbetslivet under en eller flera perioder, en
              frånvaro som regelmässigt innebär lägre inkomster och därmed lägre
              pensionsavgifter. Här är det fråga om ett inkomstbortfall och
              därmed ett pensionsbortfall som staten rimligen måste ta ansvar
              för och därmed betala pensionsavgifter för.
            </seg>
          </u>
          <u xml:id="i-ae0cbbfa5277001d-147" prev="i-ae0cbbfa5277001d-143" who="Q4891887">
            <seg>
              Lönediskriminering och löneskillnader mellan kvinnor och män
              ska bekämpas, men det ska bekämpas där det uppkommer. Att kompensera
              en låg lön med en högre pension löser inte problemet. Lönediskrimineringen
              uppkommer på arbetsmarknaden, och därför vilar ett mycket tungt
              ansvar på arbetsmarknadens parter. Riksdagen lagstiftar om jämställdhetslagen,
              och regeringen kan på olika sätt driva frågor om jämställdhet
              i arbetslivet, där ett viktigt inslag är att bryta den könsuppdelade
              arbetsmarknaden.
            </seg>
          </u>
          <u xml:id="i-ae0cbbfa5277001d-148" prev="i-ae0cbbfa5277001d-143" who="Q4891887">
            <seg>
              Jag delar Gudrun Schymans syn att lönediskriminering ska bekämpas
              men däremot inte att pensionssystemet befäster diskrimineringen.
              Skillnader i pensioner är en konsekvens av bristande jämställdhet
              på arbetsmarknaden. Kvinnors inkomster måste öka för att skillnaderna
              mellan kvinnors och mäns pensioner ska minska, vilket även gäller
              övriga ersättningssystem. Därför måste vi arbeta på många områden
              med att bryta den ojämställdhet som råder mellan kvinnor och män
              i vårt samhälle, inte minst ekonomiskt.
            </seg>
          </u>
          <note type="speaker">
            Anf. 29 GUDRUN SCHYMAN (v):
          </note>
          <u xml:id="i-ae0cbbfa5277001d-149" next="i-ae0cbbfa5277001d-156" who="Q271468">
            <seg>
              Fru talman! Jag ska be att få tacka också för detta svar. Det
              är en bra redogörelse för hur pensionssystemet ser ut och så vidare.
            </seg>
          </u>
          <u xml:id="i-ae0cbbfa5277001d-150" prev="i-ae0cbbfa5277001d-149" who="Q271468">
            <seg>
              Jag har velat ställa den här frågan därför att jag tycker att
              det är viktigt att vi uppmärksammar detta, inte minst med tanke
              på den diskussion som vad jag förstår ska starta om att förändra
              samtliga försäkringssystem i den riktningen att det ska vara mer
              avgiftsbaserat. Det är viktigt att se vad det här får för konsekvenser
              om vi tittar på män som grupp respektive kvinnor som grupp. Det
              är klart att allting får konsekvenser som är olika, eftersom vi
              har en sådan ordning i samhället att vi betraktas som olika.
            </seg>
          </u>
          <u xml:id="i-ae0cbbfa5277001d-151" prev="i-ae0cbbfa5277001d-149" who="Q271468">
            <seg>
              När man gör en sådan här förändring, där man går från en princip
              om fördelning som bygger på solidaritet till en princip om avgift
              som bygger på lön och så kallade raka rör, försvinner möjligheten
              att fördela och kompensera för sådant som man av olika skäl tycker
              att man ska kompensera och solidariskt fördela utifrån.
            </seg>
          </u>
          <u xml:id="i-ae0cbbfa5277001d-152" prev="i-ae0cbbfa5277001d-149" who="Q271468">
            <seg>
              Det är precis det som har hänt med pensionssystemet. Nu är det
              borta. Vi hade möjligheten att fördela mellan könen utifrån en
              kunskap om att det ser olika ut mellan könen och utifrån en kunskap
              om att kvinnor hade kortare förvärvsarbete och alltså inte hade
              möjlighet att tjäna ihop så mycket pengar men ändå skulle vara
              tillförsäkrade en hyfsad pension.
            </seg>
          </u>
          <u xml:id="i-ae0cbbfa5277001d-153" prev="i-ae0cbbfa5277001d-149" who="Q271468">
            <seg>
              I dag har vi den situationen att kvinnor får lägre pension eftersom
              kvinnor har lägre inkomster i sina liv. Jag tycker att det är
              ett system som permanentar och befäster den diskriminering som
              vi har. Jag förstår inte varför det är svårt för statsrådet som
              feminist att erkänna detta, att det befäster och permanentar den
              lönediskriminering som vi har eftersom det bygger just på livslön.
            </seg>
          </u>
          <u xml:id="i-ae0cbbfa5277001d-154" prev="i-ae0cbbfa5277001d-149" who="Q271468">
            <seg>
              Vi är väl överens om, vad jag förstår, att vi ska göra allt för
              att komma åt den här lönediskrimineringen. Målet är naturligtvis
              att kvinnor och män ska ha lika stora inkomster. Men då vet vi
              att ett skäl till att vi inte har det är att kvinnor har en mycket
              större andel av obetalt arbete, som inkluderar vård av barn, och
              det tränger ut våra möjligheter till betalt arbete.
            </seg>
          </u>
          <u xml:id="i-ae0cbbfa5277001d-155" prev="i-ae0cbbfa5277001d-149" who="Q271468">
            <seg>
              Vi vet också från den föregående debatten att föräldraförsäkringen
              spelar en stor roll om vi ska komma åt löneskillnaderna. Det var
              också det som kom fram på den hearing som jag pratade om. Såväl
              JämO som Konjunkturinstitutet och Statistiska centralbyrån ansåg
              där att den viktigaste enskilda frågan var en förändring av föräldraförsäkringen
              om vi skulle komma till rätta med lönediskrimineringen. Den vill
              inte ministern ändra på, för barnens skull, hörde vi just i föregående
              debatt. Detta blir ett cirkelresonemang.
            </seg>
          </u>
          <u xml:id="i-ae0cbbfa5277001d-156" prev="i-ae0cbbfa5277001d-149" who="Q271468">
            <seg>
              Om vi ska utgå från en bra utgångspunkt, nämligen verkligheten,
              har vi alltså en situation där kvinnors lön är betydligt lägre
              under livsperioden, vilket resulterar i betydligt lägre pension.
              Ska vi inte göra någonting åt det? Är det okej att vi har det
              på det sättet? Det finns en kompensation som gäller barn, barnår.
              Varför finns det? Och varför finns det inte när det gäller obetalt
              arbete i övrigt i livet?
            </seg>
          </u>
          <note type="speaker">
            Anf. 30 Statsrådet BERIT ANDNOR (s):
          </note>
          <u xml:id="i-ae0cbbfa5277001d-157" next="i-ae0cbbfa5277001d-164" who="Q4891887">
            <seg>
              Fru talman! Själva utgångspunkten för Gudrun Schymans resonemang
              är helt felaktig. Det framstår på något sätt som om ATP-systemet
              skulle ha gynnat kvinnor. Så är det ju inte det är precis tvärtom.
            </seg>
          </u>
          <u xml:id="i-ae0cbbfa5277001d-158" prev="i-ae0cbbfa5277001d-157" who="Q4891887">
            <seg>
              Vi har nu i stället i det reformerade pensionssystemet fått ett
              system som innebär att vi premierar dem som har ett långt arbetsliv
              men kanske inte har så höga inkomster, eftersom det är varje arbetad
              krona som ger pensionsrätt.
            </seg>
          </u>
          <u xml:id="i-ae0cbbfa5277001d-159" prev="i-ae0cbbfa5277001d-157" who="Q4891887">
            <seg>
              Det gamla ATP-systemet var ett system som gynnade dem som arbetade
              kort tid med höga löner. Det gynnade män på kvinnors bekostnad.
              Kvinnor fick i genomsnitt betala något mer för varje krona som
              de fick i pension. Så var det. Det var 15 år, och det var många
              i den så kallade karriären som tjänade på detta. Det är därför
              vi har fått en acceptans kring det nya pensionssystemet från de
              fackliga organisationerna.
            </seg>
          </u>
          <u xml:id="i-ae0cbbfa5277001d-160" prev="i-ae0cbbfa5277001d-157" who="Q4891887">
            <seg>
              Men det är inte nog med det. Detta har vi naturligtvis tittat
              på, senast i Kvinnomaktsutredningen, som leddes av Kristina Persson.
              Där finns ett avsnitt av Ann-Charlotte Ståhlberg och Stig Tegle,
              som har analyserat det nya systemet mot det gamla just ur ett
              jämställdhetsperspektiv. Där kunde man konstatera att i det reformerade
              pensionssystemet dominerar de regler som gynnar kvinnor.
            </seg>
          </u>
          <u xml:id="i-ae0cbbfa5277001d-161" prev="i-ae0cbbfa5277001d-157" who="Q4891887">
            <seg>
              Själva utgångspunkter för denna interpellation är helt felaktig.
              Det var det ena jag ville säga.
            </seg>
          </u>
          <u xml:id="i-ae0cbbfa5277001d-162" prev="i-ae0cbbfa5277001d-157" who="Q4891887">
            <seg>
              Det andra är resonemanget om att vi skulle ha en pensionsrätt
              för oavlönat arbete. Menar verkligen Gudrun Schyman allvar med
              detta? Skulle inte en sådan rätt egentligen innebära att vi befäster
              bristen på jämställdhet mellan könen? Det är det som det handlar
              om. Det måste vara ett litet feltänk här, för det kan ju inte
              vara så att Gudrun Schyman vill återupprätta hemmafruidealet.
            </seg>
          </u>
          <u xml:id="i-ae0cbbfa5277001d-163" prev="i-ae0cbbfa5277001d-157" who="Q4891887">
            <seg>
              Slutligen är det så att de avgifter som betalas ska betalas av
              någon. Om vi skulle ta ut avgifter för det oavlönade arbetet skulle
              det betalas av oss alla, staten. Vi har gjort några undantag när
              det gäller barnårsrätt, studier och värnplikt. Där går vi in.
            </seg>
          </u>
          <u xml:id="i-ae0cbbfa5277001d-164" prev="i-ae0cbbfa5277001d-157" who="Q4891887">
            <seg>
              Det system vi har bygger just på detta att det är livsinkomstprincipen
              som ligger till grund. Varje krona vi arbetar ger en pensionsrätt,
              och det gynnar dem som har ett långt arbetsliv men kanske inte
              så höga löner de grupper som jag trodde att Gudrun Schyman och
              jag verkligen ville slå vakt om.
            </seg>
          </u>
          <note type="speaker">
            Anf. 31 GUDRUN SCHYMAN (v):
          </note>
          <u xml:id="i-ae0cbbfa5277001d-165" next="i-ae0cbbfa5277001d-174" who="Q271468">
            <seg>
              Fru talman! Man kan vrida och vända på siffrorna och få fram
              väldigt olika resultat. Det är väl självklart att om man har ett
              pensionssystem som ger mest pension till dem som hinner tjäna
              ihop mest gynnar det inte kvinnor. Det är väl helt självklart,
              eftersom kvinnor har lägre livslön.
            </seg>
          </u>
          <u xml:id="i-ae0cbbfa5277001d-166" prev="i-ae0cbbfa5277001d-165" who="Q271468">
            <seg>
              Det här är inte någon svår matematik. Jag ställer inte det i
              förhållande till det gamla ATP-systemet det behövde reformeras.
              Men jag menar att den nuvarande pensionssoppan, som Socialdemokraterna
              och de borgerliga partierna har kokat ihop, är utformad på ett
              sådant sätt att det är kvinnor som grupp som är de stora förlorarna.
              Så ser det ut, eftersom lönerna och lönediskrimineringen ser ut
              som de gör. Det kan vi aldrig komma undan.
            </seg>
          </u>
          <u xml:id="i-ae0cbbfa5277001d-167" prev="i-ae0cbbfa5277001d-165" who="Q271468">
            <seg>
              Jag har inte tänkt att vi ska återgå till någon form av subventionerade
              hemmafruar absolut inte men jag kan konstatera att man i det här
              systemet har gjort vissa undantag för saker som man anser att
              staten ska ta ett ansvar för och betala pensionsavgifter för.
              Det handlar om barnår och det som statsrådet räknade upp. Varför
              ska man göra det just när det gäller detta och inte när det gäller
              någonting annat?
            </seg>
          </u>
          <u xml:id="i-ae0cbbfa5277001d-168" prev="i-ae0cbbfa5277001d-165" who="Q271468">
            <seg>
              Jag menar att hela det här systemet, som det är utformat, permanentar
              de orättvisor som finns på arbetsmarknaden. Vi är överens om att
              de existerar, eller hur? Vi har en könsmaktsordning som för med
              sig att kvinnor blir lönediskriminerade på arbetsmarknaden och
              får en svagare ställning med ofrivilliga deltider, uppsägningar
              under graviditeter och så vidare. Den ordningen har vi. Och i
              en sådan ordning, inom ramen för den könsmaktsordningen, fungerar
              det här pensionssystemet reproducerande och permanentar alltså
              orättvisorna. Det måste vi vara överens om.
            </seg>
          </u>
          <u xml:id="i-ae0cbbfa5277001d-169" prev="i-ae0cbbfa5277001d-165" who="Q271468">
            <seg>
              Frågan är: Vad vill vi göra åt det? Vill vi ändra på pensionssystemet
              på något sätt? Nej, säger statsrådet, vi ska inte använda pensionssystemet
              för att komma till rätta med bristerna i jämställdheten.
            </seg>
          </u>
          <u xml:id="i-ae0cbbfa5277001d-170" prev="i-ae0cbbfa5277001d-165" who="Q271468">
            <seg>
              Vad ska vi då använda? Då är vi tillbaka i den här verkligheten.
              Vi måste ju veta hur verkligheten ser ut. Vad skulle då vara effektivt
              att använda? frågar jag.
            </seg>
          </u>
          <u xml:id="i-ae0cbbfa5277001d-171" prev="i-ae0cbbfa5277001d-165" who="Q271468">
            <seg>
              De som diskuterar hur vi ska komma till rätta med lönediskriminering
              och löneskillnader talar om att det är föräldraförsäkringen som
              är nyckeln. Det handlar alltså om ansvaret för det betalda och
              det obetalda arbetet. Där är själva grundbulten. Det är i den
              skärningspunkten som det patriarkala systemet visar sig i all
              sin kraft. Där har föräldraförsäkringen därför en nyckelroll.
            </seg>
          </u>
          <u xml:id="i-ae0cbbfa5277001d-172" prev="i-ae0cbbfa5277001d-165" who="Q271468">
            <seg>
              Men det ska vi inte heller ändra på. Den försäkringen ska vi
              inte heller använda för att ändra på de här missförhållandena.
              Vad ska vi då använda för verktyg? frågar jag.
            </seg>
          </u>
          <u xml:id="i-ae0cbbfa5277001d-173" prev="i-ae0cbbfa5277001d-165" who="Q271468">
            <seg>
              Jag menar att staten har ett ansvar, framför allt en regering
              som har proklamerat sig som feministisk och som säger i var och
              varannan mening att jämställdhetsperspektivet ska genomsyra samtliga
              politikområden.
            </seg>
          </u>
          <u xml:id="i-ae0cbbfa5277001d-174" prev="i-ae0cbbfa5277001d-165" who="Q271468">
            <seg>
              Pensionssystemet är väl ett väldigt viktigt politikområde. Och
              om vi ser att vi har ett system som förstärker och reproducerar
              en könsmaktsordning som diskriminerar kvinnor måste vi fråga oss:
              Är detta acceptabelt? Tycker statsrådet verkligen det?
            </seg>
          </u>
          <note type="speaker">
            Anf. 32 Statsrådet BERIT ANDNOR (s):
          </note>
          <u xml:id="i-ae0cbbfa5277001d-175" next="i-ae0cbbfa5277001d-184" who="Q4891887">
            <seg>
              Fru talman! Men det är inte sant, Gudrun Schyman. Själva utgångspunkten
              är helt felaktig. Det gamla pensionssystemet som vi hade, ATP-systemet,
              gynnade män på kvinnors bekostnad. Nu har vi ett pensionssystem
              som bygger på livsinkomstprincipen. Om man har ett långt arbetsliv
              bygger det också på de inkomster som man har som inte är så höga.
            </seg>
          </u>
          <u xml:id="i-ae0cbbfa5277001d-176" prev="i-ae0cbbfa5277001d-175" who="Q4891887">
            <seg>
              Det har gjorts undersökningar. Det är inte fråga om att vrida
              och vända på siffrorna. Det är fråga om att faktiskt hänvisa till
              de bedömningar som är gjorda, inte av regeringen utan av den utredning
              som har suttit och arbetat. Det var den som jag hänvisade till,
              Kvinnomaktsutredningen, som just visar på att det system som vi
              har i dag är bättre än det som vi hade förut. Det gynnar kvinnor
              i större utsträckning än det gamla systemet. Då är väl det bra.
            </seg>
          </u>
          <u xml:id="i-ae0cbbfa5277001d-177" prev="i-ae0cbbfa5277001d-175" who="Q4891887">
            <seg>
              Men själva utgångspunkten för ett pensionssystem är arbetslivet.
              Det är det arbete som vi utför. Det finns ingenting annat som
              kan se till att vi får en pension. Vi vill ha trygga, hållbara
              pensionssystem i framtiden. Då handlar det om att bestämma sig
              för hur detta ska se ut och hur vi kan säkra detta på bästa möjliga
              sätt.
            </seg>
          </u>
          <u xml:id="i-ae0cbbfa5277001d-178" prev="i-ae0cbbfa5277001d-175" who="Q4891887">
            <seg>
              Det ena handlar om att vi har en politisk stabilitet det har
              vi. Det andra handlar om att det är finansiellt stabilt, nämligen
              att vi betalar in till systemet och att vi kan betala ut i förhållande
              till de förutsättningar som då finns.
            </seg>
          </u>
          <u xml:id="i-ae0cbbfa5277001d-179" prev="i-ae0cbbfa5277001d-175" who="Q4891887">
            <seg>
              Själva förutsättningen för hållbara pensionssystem är det arbete
              som utförs, och där är kopplingen väldigt klar och tydlig. Det
              är en klar koppling mellan arbete, lön, avgift och pension.
            </seg>
          </u>
          <u xml:id="i-ae0cbbfa5277001d-180" prev="i-ae0cbbfa5277001d-175" who="Q4891887">
            <seg>
              Då är frågan: Om vi nu har en lönediskriminering det har vi och
              om kvinnor tjänar sämre än män, ska då staten gå in och kompensera
              för detta, för att arbetsgivare betalar orättvisa löner? Vi ska
              väl ändå, Gudrun Schyman, försöka göra någonting åt problemen
              i stället. Det kan inte vara så att staten ska gå in och kompensera
              för låga löner och orättvisa löner. Vi måste göra någonting åt
              den lönediskriminering som vi har i samhället.
            </seg>
          </u>
          <u xml:id="i-ae0cbbfa5277001d-181" prev="i-ae0cbbfa5277001d-175" who="Q4891887">
            <seg>
              Det pensionssystem som vi har bygger på de avgifter som vi betalar
              in och är en spegling av arbetslivet. Vad är det för fel med att
              göra någonting åt problemet?
            </seg>
          </u>
          <u xml:id="i-ae0cbbfa5277001d-182" prev="i-ae0cbbfa5277001d-175" who="Q4891887">
            <seg>
              Om staten skulle gå in och betala en avgift för det måste vi
              naturligtvis göra för det oavlönade arbetet som utförs, skulle
              vi då inte befästa den ordning som finns i dag där kvinnor utför
              en större del av det oavlönade arbetet än vad män gör? Det konserverar
              i allra högsta grad.
            </seg>
          </u>
          <u xml:id="i-ae0cbbfa5277001d-183" prev="i-ae0cbbfa5277001d-175" who="Q4891887">
            <seg>
              Jag tycker att det är en helt felaktig slutsats som Gudrun Schyman
              har dragit. Det är precis tvärtom. Det skulle konservera könsrollerna
              att införa den avgift för det oavlönade arbetet som Gudrun Schyman
              nu tydligen propagerar för. Det är mycket märkligt. Kopplingen
              mellan arbetet, livsinkomsten och de förmåner som sedan betalas
              ut är central och viktig och ligger till grund för hela systemet.
            </seg>
          </u>
          <u xml:id="i-ae0cbbfa5277001d-184" prev="i-ae0cbbfa5277001d-175" who="Q4891887">
            <seg>
              Den fråga jag måste ställa till Gudrun Schyman är: Vad är det
              för pensionssystem vi ska ha? Hur ska det se ut, enligt Gudrun
              Schyman?
            </seg>
          </u>
          <note type="speaker">
            Anf. 33 GUDRUN SCHYMAN (v):
          </note>
          <u xml:id="i-ae0cbbfa5277001d-185" next="i-ae0cbbfa5277001d-189" who="Q271468">
            <seg>
              Fru talman! Jag har inget färdigt förslag på hur det pensionssystemet
              ska se ut. Vi hade en representant i den utredning som tog fram
              det nuvarande systemet. Hon heter Ulla Hoffmann, och hon är numera
              partiledare. Hon skrev en mycket utförlig reservation, som jag
              kan skicka över till statsrådet, som just handlade om att man
              skulle ta viss hänsyn till den verklighet som vi lever i, så att
              man inte skulle få ett nytt pensionssystem som missgynnar kvinnor
              som grupp. Det är nämligen vad det här pensionssystemet gör. Det
              missgynnar kvinnor som grupp.
            </seg>
          </u>
          <u xml:id="i-ae0cbbfa5277001d-186" prev="i-ae0cbbfa5277001d-185" who="Q271468">
            <seg>
              Jag talar inte om det gamla, utan jag talar om det nya. Jag säger
              inte att det nya i alla avseenden är sämre än det gamla. Jag säger
              inte att det gamla var bra, men jag säger att det nya missgynnar
              kvinnor som grupp och permanentar de orättvisor och den lönediskriminering
              som finns.
            </seg>
          </u>
          <u xml:id="i-ae0cbbfa5277001d-187" prev="i-ae0cbbfa5277001d-185" who="Q271468">
            <seg>
              Jag tycker att vi ska göra någonting åt det. Det tycker inte
              statsrådet. Vi ska göra någonting åt lönediskrimineringen, men
              det har vi just pratat om. Det vill inte regeringen göra. Man
              vill inte använda de verktyg som möjligen finns. Jag har frågat:
              Vilka verktyg ska man då använda? Jag har inte fått några svar.
            </seg>
          </u>
          <u xml:id="i-ae0cbbfa5277001d-188" prev="i-ae0cbbfa5277001d-185" who="Q271468">
            <seg>
              Jag tycker att det här är viktigt. Självklart är det arbete som
              ligger till grund för pensionssystemet och alla välfärdssystem.
              Det är ingen idé att stå här och ha någon föreläsning för mig
              om att det är arbete som är grunden för vår välfärd. Det är jag
              mycket medveten om. Det är därför som vi försöker samarbeta för
              att få så många i arbete som möjligt, så att vi ska kunna trygga
              den välfärden, eller hur? Men jag trodde också att vi hade en
              idé om fördelning och solidaritet som utgår från både klass och
              kön i våra system när vi bygger upp välfärdssystemen. Den principen
              verkar nu den socialdemokratiska regeringen vara beredd att överge.
              Ni har övergett den i pensionssystemet, och ni är tydligen på
              väg att starta en diskussion om att överge den också i de andra
              socialförsäkringssystemen.
            </seg>
          </u>
          <u xml:id="i-ae0cbbfa5277001d-189" prev="i-ae0cbbfa5277001d-185" who="Q271468">
            <seg>
              Det ska vara en grundtrygghet. Sedan är det lönen, och sedan
              är det den egna förmögenheten. Detta kommer att innebära en mycket
              stark uppdelning utifrån både klass och kön.
            </seg>
          </u>
          <note type="speaker">
            Anf. 34 Statsrådet BERIT ANDNOR (s):
          </note>
          <u xml:id="i-ae0cbbfa5277001d-190" next="i-ae0cbbfa5277001d-192" who="Q4891887">
            <seg>
              Fru talman! Gudrun Schyman har fel, mycket fel, i det hon säger.
              Det är inte jag som har pratat om att staten ska betala avgifter
              för oavlönat arbete. Det är Gudrun Schyman som i denna debatt
              har hävdat att oavlönat arbete också ska ge rätt till pension.
              Då säger jag: Det kan aldrig vara på det sättet. Det skulle verkligen
              befästa den ordning som är i dag och den sneda fördelning som
              vi har mellan män och kvinnor.
            </seg>
          </u>
          <u xml:id="i-ae0cbbfa5277001d-191" prev="i-ae0cbbfa5277001d-190" who="Q4891887">
            <seg>
              I Kvinnomaktsutredningen har man tittat på frågan om det reformerade
              pensionssystemet. Två forskare har klart slagit fast att i det
              reformerade pensionssystemet dominerar de regler som gynnar kvinnor
              relativt män. Det är inte bara jag som säger det. Jag kan hänvisa
              till andra som har kommit fram till exakt samma slutsats.
            </seg>
          </u>
          <u xml:id="i-ae0cbbfa5277001d-192" prev="i-ae0cbbfa5277001d-190" who="Q4891887">
            <seg>
              Men vi är helt överens om att lönediskriminering och löneskillnader
              mellan kvinnor och män ska bekämpas. Det måste vi göra någonting
              åt. Då ska det naturligtvis bekämpas där det uppkommer. Vi kan
              stifta lagarna här i Sveriges riksdag, men det vilar också ett
              tungt ansvar på arbetsmarknadens parter att verkligen ta dessa
              problem på fullt allvar. Det är bara i förhandlingarna mellan
              arbetsmarknadens parter som vi verkligen kan göra något åt den
              lönediskriminering och de löneskillnader som vi har. Det kan aldrig
              vara så att vi genom att kompensera arbetsgivares låga löner för
              kvinnor ska kunna ge en högre pension. Det är helt felaktigt,
              en helt felaktig utgångspunkt för den diskussionen. Det skulle
              tvärtom motverka jämställdheten mellan könen.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2003/04:110 om miljöbalken
          </note>
          <note type="speaker">
            Anf. 35 Miljöminister LENA SOMMESTAD (s):
          </note>
          <u xml:id="i-ae0cbbfa5277001d-193" next="i-ae0cbbfa5277001d-202" who="Q537342">
            <seg>
              Fru talman! Anna Grönlund har inledningsvis frågat mig vad jag
              avser att göra för att komma till rätta med de orimligheter som
              miljöbalken för med sig för svenska småföretag. Som bakgrund till
              frågan har Anna Grönlund anfört att småföretagare kan åläggas
              att betala höga miljösanktionsavgifter och i vissa fall även dagsböter
              för en överträdelse.
            </seg>
          </u>
          <u xml:id="i-ae0cbbfa5277001d-194" prev="i-ae0cbbfa5277001d-193" who="Q537342">
            <seg>
              För att försäkra att skyddet för människors hälsa och miljön
              upprätthålls och för att leva upp till Sveriges åtaganden inom
              EU och internationellt är det nödvändigt med en effektiv miljölagstiftning.
              Detta regelverk bör naturligtvis vara väl anpassat även till de
              minsta företagen. Regeringen har därför vidtagit en mängd åtgärder
              för att miljöprövningen ska kunna förenklas för bland annat dessa
              företag.
            </seg>
          </u>
          <u xml:id="i-ae0cbbfa5277001d-195" prev="i-ae0cbbfa5277001d-193" who="Q537342">
            <seg>
              När det gäller miljösanktionsavgifter har det lägsta beloppet
              nyligen sänkts från 5 000 kr till 1 000 kr genom en lagändring
              som trädde i kraft den 1 september i år. Samtidigt infördes en
              åtalsprövningsregel i miljöbalken som innebär att när miljösanktionsavgift
              kan tas ut och gärningen inte kan föranleda annan påföljd än böter
              så får åtal väckas endast om det är påkallat från allmän synpunkt.
              Vidare har Naturvårdsverket fått i uppdrag att göra en översyn
              av bilagan till förordningen om miljösanktionavgifter och lämna
              förslag till ändringar. Detta arbete bedrivs i två etapper.
            </seg>
          </u>
          <u xml:id="i-ae0cbbfa5277001d-196" prev="i-ae0cbbfa5277001d-193" who="Q537342">
            <seg>
              I den första etappen, där redovisning just skett, har Naturvårdsverket
              lämnat förslag till ändringar av beloppen för miljösanktionsavgifter
              i syfte att anpassa dessa till den av riksdagen beslutade sänkningen.
              I den andra etappen, som redovisas nästa år, ska en utvärdering
              göras av vilka överträdelser som enligt verkets bedömning motiverar
              miljösanktionsavgift och vilka som inte gör det.
            </seg>
          </u>
          <u xml:id="i-ae0cbbfa5277001d-197" prev="i-ae0cbbfa5277001d-193" who="Q537342">
            <seg>
              Regeringen har även tagit ett större grepp vad avser konsekvenser
              för små och medelstora företag. Miljöbalkskommittén fick i våras
              ett tilläggsuppdrag att effektivisera och förenkla miljöprövningen
              utan att hälso- och miljöskyddskraven åsidosätts. I det uppdraget
              ingår att genomgående beakta konsekvenser för små och medelstora
              företag samt redovisa förslag som kan förenkla miljöprövningen
              för dessa företag.
            </seg>
          </u>
          <u xml:id="i-ae0cbbfa5277001d-198" prev="i-ae0cbbfa5277001d-193" who="Q537342">
            <seg>
              Med hänsyn till vad jag nu har sagt anser jag att regeringen
              har vidtagit de åtgärder Anna Grönlund efterlyser.
            </seg>
          </u>
          <u xml:id="i-ae0cbbfa5277001d-199" prev="i-ae0cbbfa5277001d-193" who="Q537342">
            <seg>
              Anna Grönlund har vidare frågat vad jag avser att göra för att
              miljöbalken ska tolkas på ett likvärdigt sätt i hela landet.
            </seg>
          </u>
          <u xml:id="i-ae0cbbfa5277001d-200" prev="i-ae0cbbfa5277001d-193" who="Q537342">
            <seg>
              Det är ofrånkomligt att regler i viss mån kan tolkas olika, men
              miljöbalken med tillhörande förordningar innehåller regler som
              syftar till att säkerställa en konsekvent och enhetlig tillämpning
              av regelverket. Ett stort antal centrala, regionala och lokala
              myndigheter har genom sitt tillsynsansvar särskilt utpekade uppgifter
              då det gäller miljöbalkens tillämpning. Tillsynen ska säkerställa
              syftet med miljöbalken. Tillsynsmyndigheterna ska därför kontrollera
              efterlevnaden av miljöbalken samt föreskrifter, domar och andra
              beslut som har meddelats med stöd av balken samt vidta de åtgärder
              som behövs för att åstadkomma rättelse.
            </seg>
          </u>
          <u xml:id="i-ae0cbbfa5277001d-201" prev="i-ae0cbbfa5277001d-193" who="Q537342">
            <seg>
              Naturvårdsverket har det centrala ansvaret för tillsynsvägledningen.
              Det regionala ansvaret ligger hos länsstyrelserna. För att samordna
              detta arbete ytterligare har regeringen inrättat Tillsyns- och
              föreskriftsrådet där bland annat företrädare från Kommunförbundet
              ingår. Tillsyns- och föreskriftsrådets huvuduppgift är att samordna
              de ansvariga myndigheternas arbete med tillsyn och föreskrifter
              under miljöbalken. Rådets arbete bidrar till en enhetlig och konsekvent
              tillämpning av miljöbalken i hela landet.
            </seg>
          </u>
          <u xml:id="i-ae0cbbfa5277001d-202" prev="i-ae0cbbfa5277001d-193" who="Q537342">
            <seg>
              Svensk miljötillsyn håller en hög standard, bedrivs med stor
              omfattning och håller på att utvecklas i nya banor för att kunna
              svara mot den miljöpolitiska utvecklingen. Oavsett var man är
              i landet så ska proceduren och vad som är vägledande för beslutsfattarna
              vara likadant. Jag anser att miljöbalkens nuvarande regler på
              området är tillräckliga för att hantera dessa frågor. Tillämpningen
              är sedan beroende av de lokala miljöförhållandena. Det är inte
              regeringens ambition att centralt detaljreglera varje lokal miljöfråga.
            </seg>
          </u>
          <note type="speaker">
            Anf. 36 ANNA GRÖNLUND (fp):
          </note>
          <u xml:id="i-ae0cbbfa5277001d-203" next="i-ae0cbbfa5277001d-207" who="Q4767056">
            <seg>
              Fru talman! Jag vill börja med att tacka för svaret från miljöministern
              även om jag är lite förvånad över att näringsministern, som jag
              hade ställt interpellationen till, inte ville debattera företagsamhetens
              villkor. Jag är helt övertygad om att det går lika bra att diskutera
              villkoren för företagsamheten med miljöministern, kanske till
              och med bättre.
            </seg>
          </u>
          <u xml:id="i-ae0cbbfa5277001d-204" prev="i-ae0cbbfa5277001d-203" who="Q4767056">
            <seg>
              Vi har ett stort problem i Sverige i dag. Lagstiftningen som
              rör företagsamheten är i väldigt många fall utformad med inriktning
              på de stora företagen. Den lagstiftning som vi diskuterar här
              i dag är en av de lagstiftningar där det väldigt tydligt framgår.
              Miljöbalken stiftades, som miljöministern också säger i sitt svar,
              med gott syfte och goda intentioner. Dessvärre har vi kunnat notera
              många fall när den slår hårt mot små företag. Det är bra att det
              har skett förändringar, men fortfarande är bördan på de små företagen
              väldigt stor vad gäller miljöbalken.
            </seg>
          </u>
          <u xml:id="i-ae0cbbfa5277001d-205" prev="i-ae0cbbfa5277001d-203" who="Q4767056">
            <seg>
              Jag har under mina år som politiskt verksam både sett och hört
              alltför många exempel på hur småföretagare blir utpekade som miljöbusar
              och dessutom tvingas betala sanktionsavgifter eller böter. Det
              handlar om färghandlaren i Danderyd som hade fyra färgburkar stående
              längst bak på en dammig hylla i ett lager. Vid en miljöinspektion
              kom man underfund med att burkarna inte hade varningstriangeln
              som är märkt med blindskrift. Därför påfördes färghandlaren en
              miljösanktionsavgift på 30 000 kr. Man kan tycka att han hade
              begått ett fel, men man kanske hade kunnat tänka sig att bara
              påpeka att burkarna inte längre fick saluföras och att de då skulle
              vara märkta med blindskrift.
            </seg>
          </u>
          <note>
            En företagare på Gotland bedrev solarieverksamhet och lämnade
            in anmälan om solarieverksamheten 40 dagar för sent. Han påfördes
            en miljösanktionsavgift på 5 000 kr. Utöver det fick han 30 dagsböter.
          </note>
          <u xml:id="i-ae0cbbfa5277001d-206" prev="i-ae0cbbfa5277001d-203" who="Q4767056">
            <seg>
              Problemet med miljöbalken är egentligen inte dess syften utan
              hur företagare utpekas utifrån miljöbalken. Jag läste ett väldigt
              intressant reportage i tidningen Dagens Handel. Det gjorde att
              jag skrev den här interpellationen. I reportaget är det en parfymhandlare
              som blir dömd till böter efter en miljörazzia. Hon hade haft en
              produkt i sin butik som innehöll ett ämne som man inte längre
              fick saluföra. Man kan undra om företagare ska känna till sådant.
              Ska man känna till ämnena? Till en rimlig nivå kanske man som
              företagare ska känna till vad man får sälja i butiken och inte.
              Men det visade sig att listan över de ämnen som en kosmetikhandlare
              inte får ha i sin butik är väldigt lång. Den innehåller många
              ämnen som jag inte ens har hört talas om: benzidin, ammi majus
              och dess galeniska beredningar. Jag tänker inte läsa hela listan
              på 452 förbjudna ämnen.
            </seg>
          </u>
          <u xml:id="i-ae0cbbfa5277001d-207" prev="i-ae0cbbfa5277001d-203" who="Q4767056">
            <seg>
              Man måste ställa sig frågan, och jag skulle vilja ställa frågan
              till miljöministern, om det är rimligt att ha en lagstiftning
              där småföretagare ska känna till alla de här 452 förbjudna ämnena
              för att kunna följa lagen. Går det inte att ha en miljölag som
              är lite mer företagarvänlig?
            </seg>
          </u>
          <note type="speaker">
            Anf. 37 ROGER TIEFENSEE (c):
          </note>
          <u xml:id="i-ae0cbbfa5277001d-208" next="i-ae0cbbfa5277001d-213" who="Q6210672">
            <seg>
              Fru talman! Är det bra om många företagare blir stämplade som
              miljöbovar? Är många misstänkta miljöbrottslingar ett tecken på
              en framgångsrik miljötillsyn?
            </seg>
          </u>
          <u xml:id="i-ae0cbbfa5277001d-209" prev="i-ae0cbbfa5277001d-208" who="Q6210672">
            <seg>
              Mitt svar på dessa frågor är nej. Att stämpla företagare, framför
              allt små företagare, som miljöbrottslingar kan aldrig vara ett
              mål i sig. Då riskerar miljölagstiftningen att motverka sina egna
              syften, nämligen att skydda miljön och se till att vi har en bra
              miljö.
            </seg>
          </u>
          <u xml:id="i-ae0cbbfa5277001d-210" prev="i-ae0cbbfa5277001d-208" who="Q6210672">
            <seg>
              Tyvärr har miljöbalken på en del områden fått just den utformningen.
              I och med miljöbalkens införande kriminaliserades en stor mängd
              pappersöverträdelser det kan vara sena miljörapporter eller det
              som interpellanten Anna Grönlund lyfte fram med solarieverksamheten
              som inte hade anmälts. Och det handlar då om kriminalisering av
              pappersbrott utöver systemet med miljösanktionsavgifter. Precis
              som Anna Grönlund lyfte fram innebär det en dubbelbestraffning
              att ha dels en miljösanktionsavgift, dels den här kriminaliseringen,
              och det är inte försvarbart. Det bryter mot Europakonventionen.
            </seg>
          </u>
          <u xml:id="i-ae0cbbfa5277001d-211" prev="i-ae0cbbfa5277001d-208" who="Q6210672">
            <seg>
              Jag tycker att det är helt rätt att vi har tagit steget att sänka
              lägstabeloppet från 5 000 till 1 000 kr när det gäller miljösanktionsavgifter.
              Men den här åtalsprövningsregeln är fortfarande otillräcklig.
              Den formaliserar egentligen bara vad som sker i dag när man avskriver
              administrativa överträdelser. Men pappersbrotten är ju fortfarande
              kriminella. Kommunerna har fortfarande skyldighet att anmäla dem,
              och företagen riskerar fortfarande att bli stämplade som miljöbrottslingar
              i lokalpressen. Även om detta avskrivs några månader senare vet
              vi ju hur mediernas logik är: Den notisen blir inte så stor.
            </seg>
          </u>
          <u xml:id="i-ae0cbbfa5277001d-212" prev="i-ae0cbbfa5277001d-208" who="Q6210672">
            <seg>
              Jag tror att det försämrar tillsynsklimatet om miljöinspektören
              uppfattas som något slags polis. Det underlättar definitivt inte
              samarbetsklimatet. Därför menar jag att åtalsprövningsregeln inte
              löser problemet med dubbelbestraffning.
            </seg>
          </u>
          <u xml:id="i-ae0cbbfa5277001d-213" prev="i-ae0cbbfa5277001d-208" who="Q6210672">
            <seg>
              Min fråga till miljöministern är om hon är beredd att medverka
              till att avkriminalisera en mängd pappersbrott, triviala överträdelser
              mot miljöbalken, som då i stället ska sanktioneras genom en miljösanktionsavgift.
            </seg>
          </u>
          <note type="speaker">
            Anf. 38 Miljöminister LENA SOMMESTAD (s):
          </note>
          <u xml:id="i-ae0cbbfa5277001d-214" next="i-ae0cbbfa5277001d-220" who="Q537342">
            <seg>
              Fru talman! När det gäller om lagstiftningen är utformad för
              små eller stora företag vill jag säga att vi kräver mer hänsyn
              till de mindre företagen. Det är just därför vi har gett kommittén
              tilläggsdirektiv om att omgående beakta just konsekvenser för
              små företag i hela det fortsatta arbetet. Det är alltså ett särskilt
              uppdrag som Miljöbalkskommittén har.
            </seg>
          </u>
          <u xml:id="i-ae0cbbfa5277001d-215" prev="i-ae0cbbfa5277001d-214" who="Q537342">
            <seg>
              När det gäller kriminaliseringsfrågan håller jag med om att det
              inte är bra att mindre förseelser är kriminaliserade. Då ska vi
              komma ihåg att vi har tagit ett steg på vägen, precis som vi nyss
              hörde, genom den åtalsprövningsregel vi nu har. Nu arbetar Miljöbalkskommittén
              med frågan om en eventuell avkriminalisering av vissa förseelser.
              Jag ska med intresse ta emot det betänkandet och se på vilka punkter
              vi kan gå framåt där. Här tror jag att vi är eniga.
            </seg>
          </u>
          <u xml:id="i-ae0cbbfa5277001d-216" prev="i-ae0cbbfa5277001d-214" who="Q537342">
            <seg>
              Men låt oss också komma ihåg att miljösanktionsavgifter är ett
              administrativt sett enkelt och bra sätt att arbeta som just är
              till för att inte försvåra. Därför är det i grunden bra att vi
              har dessa miljösanktionsavgifter just för de små företagen därför
              att det är administrativt enkelt.
            </seg>
          </u>
          <u xml:id="i-ae0cbbfa5277001d-217" prev="i-ae0cbbfa5277001d-214" who="Q537342">
            <seg>
              Hur ska vi se på smärre förseelser? Vad är smärre förseelser?
              Vad ska en liten parfymhandlare eller en liten färghandlare egentligen
              kunna? Här tror jag att vi måste inse att vi i dag har många ämnen
              och många produkter som är oerhört farliga. Vi gör mycket från
              statens sida för att hjälpa alla dem som saluför farliga produkter,
              inte minst från tillsynsmyndigheterna, till exempel Kemikalieinspektionen.
            </seg>
          </u>
          <u xml:id="i-ae0cbbfa5277001d-218" prev="i-ae0cbbfa5277001d-214" who="Q537342">
            <seg>
              Det är faktiskt så att vi måste räkna upp alla de här farliga
              ämnena. Många är också uppräknade i den EU-lagstiftning vi har
              på området. Man måste faktiskt kunna ta till sig detta. Man får
              dock stöd i det arbetet, och det är viktigt att se att detta stöd
              fungerar väl och kan utvecklas.
            </seg>
          </u>
          <u xml:id="i-ae0cbbfa5277001d-219" prev="i-ae0cbbfa5277001d-214" who="Q537342">
            <seg>
              Vi bör också komma ihåg att även små företag kan göra stora förseelser.
              Det behövs inte så många burkar färg för att det ska vara farligt.
              Jag tror att vi får akta oss så att vi inte går för långt åt andra
              hållet. Vi måste också upprätthålla en respekt för miljölagstiftningen.
              Det är viktigt att inse att vi ofta har att göra med mycket farlig
              materia. Här tycker jag att vi har ett stöd från näringslivet,
              som mycket tydligt säger att det inte på något sätt är fråga om
              att lätta på kraven utan om att göra en mer effektiv och välfungerande
              lagstiftning.
            </seg>
          </u>
          <u xml:id="i-ae0cbbfa5277001d-220" prev="i-ae0cbbfa5277001d-214" who="Q537342">
            <seg>
              Låt oss alltså upprätthålla den seriösa syn vi i dag har på de
              förseelser som kan ske och de stora faror för medborgarna som
              det innebär att bli utsatt för exempelvis hälsofarliga kemikalier,
              samtidigt som vi hjälps åt att förbättra miljölagstiftningen!
              Här tycker jag att vi har kommit en bra bit på väg.
            </seg>
          </u>
          <note type="speaker">
            Anf. 39 ANNA GRÖNLUND (fp):
          </note>
          <u xml:id="i-ae0cbbfa5277001d-221" next="i-ae0cbbfa5277001d-224" who="Q4767056">
            <seg>
              Fru talman! Det känns väldigt bra att miljöministern här säger
              att man gärna vill hjälpa de små företagen. Problemet är dock
              att man med den lagstiftning vi har just nu inte hjälper utan
              ofta stjälper de små företagen genom att, som Roger Tiefensee
              här så tydligt lyfte fram, utpeka dem i massmedier och inför medborgarna
              som miljöbovar. Jag tycker inte att det är förenligt vare sig
              med att vi ska få en bättre miljö eller med att vi ska få ett
              bättre företagsklimat.
            </seg>
          </u>
          <u xml:id="i-ae0cbbfa5277001d-222" prev="i-ae0cbbfa5277001d-221" who="Q4767056">
            <seg>
              Jag tror inte heller att det är en gångbar väg att dra ned på
              de krav man ställer. Kanske skulle man dock kunna minska regelfloran
              så att den blir något mer hanterbar för de små företagen. De stora
              företagen klarar sig alltid, för de kan tillsätta hela avdelningar
              som arbetar med detta. Men på enmans- och tvåmansföretag kanske
              det inte alltid är lika lätt, och då kanske man skulle kunna nöja
              sig med en tillsägelse vid små miljöbrott i stället för att gå
              hela den långa vägen och köra på med sanktionsavgifter och även
              ibland dra dem inför domstol.
            </seg>
          </u>
          <u xml:id="i-ae0cbbfa5277001d-223" prev="i-ae0cbbfa5277001d-221" who="Q4767056">
            <seg>
              Jag skulle också vilja ta upp en annan fråga. Jag förstod av
              det miljöministern berättade att det nu pågår ett uppdrag om att
              ytterligare förbättra miljöbalken. Den fråga jag lite grann ställer
              mig är: Varför tänkte man inte på detta från första början? Varför
              insåg man inte att man nu skapade ett regelsystem som var så omfattande
              och så stort och som skulle komma att påverka de här små företagen
              så oerhört mycket? Varför gjorde man inte en konsekvensanalys
              då?
            </seg>
          </u>
          <u xml:id="i-ae0cbbfa5277001d-224" prev="i-ae0cbbfa5277001d-221" who="Q4767056">
            <seg>
              Jag skulle vilja ställa ytterligare en fråga till miljöministern,
              nämligen om hon är beredd att under regeringssammanträdena föra
              fram frågan om att man ska göra konsekvensanalyser av de lagförändringar
              som görs. Om man gör en sådan här stor reform som miljöbalken
              faktiskt var får det naturligtvis också konsekvenser på företagsamheten.
              Det hade varit bättre att kunna göra en miljöbalk som var effektiv
              både för miljön och för företagsamheten än att som i dag hamna
              i ett läge där man tvingas backa på vissa punkter och förändra.
            </seg>
          </u>
          <note type="speaker">
            Anf. 40 ROGER TIEFENSEE (c):
          </note>
          <u xml:id="i-ae0cbbfa5277001d-225" next="i-ae0cbbfa5277001d-229" who="Q6210672">
            <seg>
              Fru talman! Jag känner en stor tillfredsställelse över att miljöministern
              är enig med mig om att mindre förseelser inte ska vara kriminella.
              Där menar jag att den här åtalsprövningsregeln är otillräcklig.
              Fortfarande är det ju kriminellt att lämna in en miljörapport
              för sent. Även om man kan pröva och säga att man inte behöver
              väcka åtal är det fortfarande kriminellt, och det är det jag vill
              ta bort. Jag menar att det är stigmatiserande att man stämplar
              företag som brottslingar.
            </seg>
          </u>
          <u xml:id="i-ae0cbbfa5277001d-226" prev="i-ae0cbbfa5277001d-225" who="Q6210672">
            <seg>
              Det här bryter också väldigt tydligt mot Europakonventionen.
              Det är förbjudet med dubbelbestraffning. Problemet är att dubbelbestraffning
              inte är någonting ovanligt i Sverige. Sverige har blivit fällt
              i Europadomstolen för att vi har ett system med skattetillägg
              och därutöver skattebrott.
            </seg>
          </u>
          <u xml:id="i-ae0cbbfa5277001d-227" prev="i-ae0cbbfa5277001d-225" who="Q6210672">
            <seg>
              Som ledamot i Miljöbalkskommittén är min inriktning att vi ska
              renodla sanktionssystemet. Vi ska inte ha sanktionsavgifter som
              förstärker straff. Vi ska inte ha dubbla sanktioner. Därför ska
              vi, tycker jag, avkriminalisera de överträdelser som träffas av
              miljösanktionsavgifterna för att på så sätt renodla systemet.
            </seg>
          </u>
          <u xml:id="i-ae0cbbfa5277001d-228" prev="i-ae0cbbfa5277001d-225" who="Q6210672">
            <seg>
              Om jag förstått rätt var just detta Miljöbalksutredningens förslag.
              Sedan var Miljöpartiet inne och påverkade detta i slutskedet i
              något slags syfte att mycket skulle vara miljöbrottsligt. Då fick
              vi den här olyckliga ordningen.
            </seg>
          </u>
          <u xml:id="i-ae0cbbfa5277001d-229" prev="i-ae0cbbfa5277001d-225" who="Q6210672">
            <seg>
              Jag hoppas att miljöministern, precis som hon sade, med intresse
              tar emot det här betänkandet. Jag upplever att Miljöbalkskommittén
              är på rätt väg. Det är egentligen bara Miljöpartiet som har en
              aversion mot att avkriminalisera de här pappersbrotten.
            </seg>
          </u>
          <note type="speaker">
            Anf. 41 Miljöminister LENA SOMMESTAD (s):
          </note>
          <u xml:id="i-ae0cbbfa5277001d-230" next="i-ae0cbbfa5277001d-237" who="Q537342">
            <seg>
              Fru talman! Låt mig än en gång konstatera att frågan om avkriminalisering
              är under utredning i Miljöbalkskommittén. Frågan om i vilken mån
              det skulle vara en dubbelbestraffning i Sverige och om hur det
              förhåller sig till de mänskliga rättigheterna är också under utredning.
              Vi får väl se vad slutresultatet blir. Det är självklart en fråga
              som jag tar på stort allvar, men jag tycker att vi ska invänta
              ytterligare analyser innan vi drar för stora slutsatser.
            </seg>
          </u>
          <u xml:id="i-ae0cbbfa5277001d-231" prev="i-ae0cbbfa5277001d-230" who="Q537342">
            <seg>
              Visst kan man ha uppfattningen att vi tidigare skulle ha gjort
              en konsekvensanalys när det gäller de små företagen. Vi vet alla
              att det var ett mycket stort lagstiftningsarbete när alla lagar
              skulle samlas i en balk. Mycket snart efter det att lagstiftningen
              var på plats tillsatte vi Miljöbalkskommittén. Inom Regeringskansliet
              påbörjade vi också arbetet med Simplex som genomsyrar allt vi
              gör.
            </seg>
          </u>
          <u xml:id="i-ae0cbbfa5277001d-232" prev="i-ae0cbbfa5277001d-230" who="Q537342">
            <seg>
              Jag vill hävda att flera av bestämmelserna i miljöbalken ändå
              är utformade på sådant sätt att de ska vara administrativt enkla
              att hantera. Precis som jag nyss sade är miljösanktionsavgifterna
              en administrativt enkel åtgärd att arbeta med.
            </seg>
          </u>
          <u xml:id="i-ae0cbbfa5277001d-233" prev="i-ae0cbbfa5277001d-230" who="Q537342">
            <seg>
              Jag anser att det är viktigt att också små företag kan hantera
              miljölagstiftningen. För små företag är det vissa delar av lagstiftningen
              som är särskilt relevanta, och i dessa delar kan man också få
              stöd och hjälp. Vi ska alltid försöka att utveckla enkla regelverk.
              Det är en övergripande policy som vi har, och det arbetar vi med
              inte minst när vi undan för undan införlivar EU-regler i vår egen
              lagstiftning där det många gånger kan vara svårt att göra det
              på ett enkelt sätt.
            </seg>
          </u>
          <u xml:id="i-ae0cbbfa5277001d-234" prev="i-ae0cbbfa5277001d-230" who="Q537342">
            <seg>
              Nu ser vi över det här dels i Miljöbalkskommittén, dels inom
              ramen för Naturvårdsverkets förordningar. Vi tittar just nu både
              på nivåer och på vilka förseelser som man över huvud taget ska
              betala en miljösanktionsavgift för.
            </seg>
          </u>
          <u xml:id="i-ae0cbbfa5277001d-235" prev="i-ae0cbbfa5277001d-230" who="Q537342">
            <seg>
              Jag tycker att arbetet har en bra inriktning. Vi måste hitta
              en balans, men det handlar också om att vi man från näringslivssidan
              erkänner att den här lagstiftningen behövs. Den är ofta svår därför
              att de ämnen och kemikalier som finns i miljön har många och krångliga
              namn. Så är det. Här kan vi hjälpas åt.
            </seg>
          </u>
          <u xml:id="i-ae0cbbfa5277001d-236" prev="i-ae0cbbfa5277001d-230" who="Q537342">
            <seg>
              Frågan om man kan ha något annat än en miljösanktionsavgift har
              vi diskuterat många gånger, till exempel i samband med tillsynen.
              Det här är ju en stor och svår fråga. I många sammanhang är det
              den som utövar tillsyn som också kan vara den som anmäler. Det
              fungerar trots allt mycket väl.
            </seg>
          </u>
          <u xml:id="i-ae0cbbfa5277001d-237" prev="i-ae0cbbfa5277001d-230" who="Q537342">
            <seg>
              Vi arbetar på ett bra sätt vidare med det här systemet. Det är
              viktigt att vi kan bygga upp ett förtroende. Jag ser att vi är
              på väg mot det hållet. Både från miljösidan och från näringslivssidan
              är det viktigt att man hjälps åt för att hitta en balans. Jag
              tror att vi är på väg att göra det, och jag inväntar med intresse
              det som Miljöbalkskommittén kommer att lämna på regeringens bord
              i mars nästa år.
            </seg>
          </u>
          <note type="speaker">
            Anf. 42 ANNA GRÖNLUND (fp):
          </note>
          <u xml:id="i-ae0cbbfa5277001d-238" next="i-ae0cbbfa5277001d-241" who="Q4767056">
            <seg>
              Fru talman! Visst är det väldigt viktigt att se till att man
              uppfyller de hårda miljökrav som riksdagen har beslutat om i ganska
              stor enighet. Men problemet för den enskilda företagaren är att
              den administrativa bördan är så oerhört stor.
            </seg>
          </u>
          <u xml:id="i-ae0cbbfa5277001d-239" prev="i-ae0cbbfa5277001d-238" who="Q4767056">
            <seg>
              För någon vecka sedan var jag i Karlstad och träffade några företagare.
              En av företagarna sade så här på det mötet:
            </seg>
          </u>
          <u xml:id="i-ae0cbbfa5277001d-240" prev="i-ae0cbbfa5277001d-238" who="Q4767056">
            <seg>
              Problemet med administrationen är att den ibland blir så stor
              att när jag sitter på mitt kontor och administrerar mina papper
              och jag hör att det kommer en kund in genom ytterdörren tänker
              jag: Tusan att det kommer en kund. Nu får jag inte administrera
              i fred. Men sedan slås jag givetvis av tanken att det ju ändå
              är kunden som står för intäkterna till företaget och som gör att
              jag har mitt kontor. Annars hade jag kunnat vara utan det.
            </seg>
          </u>
          <u xml:id="i-ae0cbbfa5277001d-241" prev="i-ae0cbbfa5277001d-238" who="Q4767056">
            <seg>
              Jag tror att vi i det här landet faktiskt måste tänka över företagarnas
              situation särskilt när vi stiftar lagar. Tillväxtsamtal i all
              ära, men att skapa goda villkor för företagsamhet handlar ofta
              om så enkla saker som att stifta sådana lagar som den enskilde
              företagaren har möjlighet att följa. Där har vi fortfarande tyvärr,
              fru talman, stora problem med miljöbalken.
            </seg>
          </u>
          <note type="speaker">
            Anf. 43 Miljöminister LENA SOMMESTAD (s):
          </note>
          <u xml:id="i-ae0cbbfa5277001d-242" who="Q537342">
            <seg>
              Fru talman! Jag tror fortfarande att vi är eniga. Vi från regeringen
              arbetar med att förenkla den administrativa bördan för de små
              företagen. Jag anser att miljöbalken är en lag som kan följas,
              och vi arbetar med att göra den ännu bättre.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2003/04:111 om buller, miljöbalken
            och byggandet i Stockholm
          </note>
          <note type="speaker">
            Anf. 44 Miljöminister LENA SOMMESTAD (s):
          </note>
          <u xml:id="i-ae0cbbfa5277001d-243" next="i-ae0cbbfa5277001d-250" who="Q537342">
            <seg>
              Fru talman! Marietta de Pourbaix-Lundin har frågat mig dels om
              jag är beredd att se över befintlig lagstiftning så att det blir
              lättare att bygga bostäder i storstäderna, dels vilka andra åtgärder
              jag är beredd att vidta för att få fart på byggandet i Stockholm.
            </seg>
          </u>
          <u xml:id="i-ae0cbbfa5277001d-244" prev="i-ae0cbbfa5277001d-243" who="Q537342">
            <seg>
              Regeringen har vidtagit en lång rad åtgärder inom flera områden
              för att få fart på bostadsbyggandet. Jag kommer här att ta upp
              de åtgärder som berör Miljödepartementets område.
            </seg>
          </u>
          <u xml:id="i-ae0cbbfa5277001d-245" prev="i-ae0cbbfa5277001d-243" who="Q537342">
            <seg>
              När det gäller bullerproblem instämmer jag med Marietta de Pourbaix-Lundin,
              att dessa problem är stora i storstadsmiljöer. Jag anser dock,
              som jag tidigare har svarat, att någon förändring av lagstiftningen
              inte krävs. Däremot finns det ett väl dokumenterat behov av klarare
              vägledning i frågor som rör tillämpning av riktvärden för buller.
              Inte minst tydligt är behovet av vägledning om vilka faktorer
              som ska beaktas och hur olika intressen ska vägas mot varandra
              i samband med planering för kompletterande bebyggelse för bostadsändamål
              i städernas centrala delar. Frågan om hur buller i storstadsmiljö
              ska hanteras bereds för närvarande inom Regeringskansliet.
            </seg>
          </u>
          <u xml:id="i-ae0cbbfa5277001d-246" prev="i-ae0cbbfa5277001d-243" who="Q537342">
            <seg>
              Marietta de Pourbaix-Lundin framför att miljöbalken inte gör
              någon skillnad på om hus byggs på landet eller i storstad.
            </seg>
          </u>
          <u xml:id="i-ae0cbbfa5277001d-247" prev="i-ae0cbbfa5277001d-243" who="Q537342">
            <seg>
              Allmänt kan sägas att miljöbalken är en ramlagstiftning som syftar
              till att främja en hållbar utveckling. I balkens andra kapitel
              anges de allmänna hänsynsregler som gäller. Kraven på hänsyn gäller
              i den utsträckning det inte kan anses orimligt att uppfylla dem.
              Vid denna bedömning ska särskilt beaktas nyttan av skyddsåtgärder
              och andra försiktighetsmått jämfört med kostnaderna för sådana
              åtgärder.
            </seg>
          </u>
          <u xml:id="i-ae0cbbfa5277001d-248" prev="i-ae0cbbfa5277001d-243" who="Q537342">
            <seg>
              Vid tillämpningen av såväl miljöbalken som annan lagstiftning
              till exempel plan- och bygglagen som just i samband med buller
              är den mest relevanta tas således hänsyn till förutsättningarna
              i det enskilda fallet och en avvägning görs mellan olika behov
              och åtgärder som är aktuella. Många gånger är förutsättningarna
              olika när man bygger på landsbygden, i städers ytterområden och
              i stadskärnor och därmed kan det finnas skäl att ställa något
              olika krav. Detta ryms inom den befintliga lagstiftningen.
            </seg>
          </u>
          <u xml:id="i-ae0cbbfa5277001d-249" prev="i-ae0cbbfa5277001d-243" who="Q537342">
            <seg>
              Slutligen vill jag framföra att jag delar uppfattningen att det
              är viktigt att få fart på bostadsbyggandet i Stockholm, och jag
              anser att det är angeläget att detta görs på ett sätt som tillgodoser
              behoven från såväl social, ekonomisk som ekologisk utgångspunkt
              både i dag och i framtiden.
            </seg>
          </u>
          <u xml:id="i-ae0cbbfa5277001d-250" prev="i-ae0cbbfa5277001d-243" who="Q537342">
            <seg>
              Som bostadsminister Lars-Erik Lövdén har framfört i en tidigare
              debatt om dessa frågor har en rad åtgärder vidtagits för att effektivisera
              prövningar enligt plan- och bygglagen. Därutöver arbetar Miljödepartementet
              med långsiktiga åtgärder, till exempel inom marksaneringsområdet.
            </seg>
          </u>
          <note type="speaker">
            Anf. 45 MARIETTA DE POURBAIX-LUNDIN (m):
          </note>
          <u xml:id="i-ae0cbbfa5277001d-251" next="i-ae0cbbfa5277001d-258" who="Q4973390">
            <seg>
              Fru talman! Jag måste säga att jag är minst sagt bekymrad över
              miljöministerns svar, och det är inte bara jag som borde vara
              bekymrad. Det borde statsminister Göran Persson vara han pratade
              om tillväxt i regeringsförklaringen. Finansminister Bosse Ringholm
              borde också vara väldigt bekymrad över svaret, om han vill öka
              de pengar som vi har till olika saker. En annan minister som borde
              vara bekymrad är just Lars-Erik Lövdén som har lovat 120 000 nya
              lägenheter. Borgarrådet i Stockholm, Annika Billström, har lovat
              20 000 nya lägenheter i Stockholm. Hon borde också vara bekymrad
              över det här svaret.
            </seg>
          </u>
          <u xml:id="i-ae0cbbfa5277001d-252" prev="i-ae0cbbfa5277001d-251" who="Q4973390">
            <seg>
              Enligt miljöbalken är det ingen skillnad på om man bygger här
              i Stockholms innerstad eller om man bygger på landsbygden, till
              exempel utanför Kiruna.
            </seg>
          </u>
          <u xml:id="i-ae0cbbfa5277001d-253" prev="i-ae0cbbfa5277001d-251" who="Q4973390">
            <seg>
              Landshövdingen i Stockholm, Mats Hellström, har skrivit rapporten
              Vägskäl för bostadsbristen . I den skriver han bland annat:
            </seg>
          </u>
          <u xml:id="i-ae0cbbfa5277001d-254" prev="i-ae0cbbfa5277001d-251" who="Q4973390">
            <seg>
              Stora delar av Stockholms innerstad präglas av arbetsplatser
              och butiker, och den stora efterfrågan på bostäder visar att många
              betraktar innerstaden som en attraktiv boendemiljö. Det finns
              ett stort intresse av att komplettera området med ytterligare
              bostäder, bland annat för att återskapa ett liv i staden under
              kvälls- och nattetid. Jag delar denna uppfattning. Särskilt besvärligt
              är det att med hänsyn till bullerriktvärdena få fram studentlägenheter
              i centrala lägen.
            </seg>
          </u>
          <u xml:id="i-ae0cbbfa5277001d-255" prev="i-ae0cbbfa5277001d-251" who="Q4973390">
            <seg>
              Vidare skriver han: Man accepterar som en självklarhet att nya
              boende flyttar in i befintliga lägenheter. Det blir mot denna
              bakgrund svårförståeligt om ny- och tillbyggnad av bostäder inte
              alls tillåts i kvarter där man med öppna ögon samtidigt accepterar
              att människor bor kvar och nyinflyttade kommer till i gamla lägenheter.
              Det sätt på vilket berörda myndigheter tillämpar riksdagens riktvärden
              tar enligt min mening alltför liten hänsyn till dessa förhållanden.
            </seg>
          </u>
          <u xml:id="i-ae0cbbfa5277001d-256" prev="i-ae0cbbfa5277001d-251" who="Q4973390">
            <seg>
              Jag kan bara hålla med landshövdingen i Stockholms län. Bostadsbyggandet
              stoppas bevisligen i Stockholms innerstad beroende på miljöbalken.
            </seg>
          </u>
          <u xml:id="i-ae0cbbfa5277001d-257" prev="i-ae0cbbfa5277001d-251" who="Q4973390">
            <seg>
              Men man kan också se det från en annan aspekt. Det kanske är
              så att en hel del bostadsbyggande aldrig når mer än tanken, för
              vem vågar dra i gång något stort projekt om man vet att det kommer
              att stoppas i sista stund av miljöbalken?
            </seg>
          </u>
          <u xml:id="i-ae0cbbfa5277001d-258" prev="i-ae0cbbfa5277001d-251" who="Q4973390">
            <seg>
              Miljöministern tycks inte vara beredd att bidra till att vi får
              tillväxt i Sverige eller att Socialdemokraternas vallöfte om 120
              000 nya lägenheter ska förverkligas. Miljöministern borde vara
              lika bekymrad som jag är. Jag anser att regeringens politik faktiskt
              måste hänga ihop. Vi kan inte ha ministrar som pratar om tillväxt
              och om att bostadsbyggandet ska öka, medan andra ministrar gör
              allt för att hindra tillväxt. Men miljöministern har faktiskt
              en chans i dag att göra någonting åt detta, en chans att bidra
              till att regeringen uppnår sina egna målsättningar, det vill säga
              tillväxt och 120 000 nya lägenheter.
            </seg>
          </u>
          <note type="speaker">
            Anf. 46 RIGMOR STENMARK (c):
          </note>
          <u xml:id="i-ae0cbbfa5277001d-259" next="i-ae0cbbfa5277001d-262" who="Q4980351">
            <seg>
              Fru talman! Bostadsutskottet har i dag varit i just Stockholm
              för att titta på bostäder. Det sista vi fick med oss handlade
              om hur man ska kunna få en bra miljö i Stockholm. Där säger man
              uttryckligen att vi måste få miljömärkta bostäder, för det är
              ett sätt att förverkliga miljömål. Som jag ser det efter bland
              annat mitt arbete med miljöministern i Agenda 21 och Habitat går
              det inte att göra några undantag för storstäderna när det gäller
              miljösatsningar. I stället behövs det här än mer miljöarbete.
              Att inte ha bostäder som främjar oss utan som vi i stället blir
              sjuka av kan ju inte vara något för en miljöminister att arbeta
              för, och det tror jag inte heller att hon gör.
            </seg>
          </u>
          <u xml:id="i-ae0cbbfa5277001d-260" prev="i-ae0cbbfa5277001d-259" who="Q4980351">
            <seg>
              Bostäder har väldigt stor påverkan på miljön. Byggsektorn svarar
              för drygt 40 % av den totala energianvändningen och ca 40 % av
              vattenförbrukningen. Det bästa sättet att åstadkomma mer miljövänliga
              bostäder är att lyssna in vad konsumenterna vill ha. Och konsumenterna
              har ett stort intresse av tydliga incitament för att sätta fart
              på den marknad som har att göra med miljöriktiga bostäder.
            </seg>
          </u>
          <u xml:id="i-ae0cbbfa5277001d-261" prev="i-ae0cbbfa5277001d-259" who="Q4980351">
            <seg>
              När det gäller att handla livsmedel är möjligheterna desamma
              i stan och på landet när det gäller tydliga miljömål. Också när
              vi går och handlar andra produkter finns det tydliga miljömål
              så att vi kan välja vad vi ska handla. Men när det gäller hus
              har vi inte kommit så långt ännu att vi kan ha miljömärkning.
              En sådan skulle jag vilja se.
            </seg>
          </u>
          <u xml:id="i-ae0cbbfa5277001d-262" prev="i-ae0cbbfa5277001d-259" who="Q4980351">
            <seg>
              När det gäller buller är det något som jag själv har drabbats
              av. Jag har till exempel väldigt svårt att höra debatten här i
              dag, därför att jag har fått en bullerskada. Buller är inte heller
              någonting som vi som bor i storstäder kan undantas från. Buller
              är ett gissel. Buller ger koncentrationssvårigheter. Vi måste
              ju vara rädda om människorna.
            </seg>
          </u>
          <note type="speaker">
            Anf. 47 Miljöminister LENA SOMMESTAD (s):
          </note>
          <u xml:id="i-ae0cbbfa5277001d-263" next="i-ae0cbbfa5277001d-268" who="Q537342">
            <seg>
              Fru talman! Låt mig först som ett svar på Rigmor Stenmarks inlägg
              säga att jag håller med om mycket när det gäller miljökvaliteten.
              Vi arbetar just nu med en utredning om byggnadsdeklarationer,
              vilka bland annat innehåller en del miljöaspekter som jag tror
              är intressanta i det här avseendet.
            </seg>
          </u>
          <u xml:id="i-ae0cbbfa5277001d-264" prev="i-ae0cbbfa5277001d-263" who="Q537342">
            <seg>
              När det gäller frågan om bullret i Stockholm tror jag att jag
              faktiskt har talat om att jag gör precis det som Marietta de Pourbaix-Lundin
              efterfrågar, nämligen vidtar åtgärder för att förbättra möjligheterna
              att bygga i Stockholm på platser där det är svåra bullerstörningar.
              Rent sakligt lyder inte det här under miljöbalken, utan det regleras
              framför allt i plan- och bygglagstiftningen och de riktvärden
              i infrastrukturpropositionen som vi utgår från i dag och som har
              beslutats av riksdagen.
            </seg>
          </u>
          <u xml:id="i-ae0cbbfa5277001d-265" prev="i-ae0cbbfa5277001d-263" who="Q537342">
            <seg>
              Jag vill nu gå vidare utifrån infrastrukturpropositionen och
              de riktlinjer som finns där. De ger en hel del flexibilitet. Det
              står i propositionen att riktvärdena för buller inte är några
              rättsligt bindande normer utan ska vara vägledande för bedömningar
              med hänsyn till lokala faktorer och särskilda omständigheter i
              det enskilda fallet. De ska ses som långsiktiga mål. En utgångspunkt
              för tillämpningen av riktvärdena bör vara att de bör klaras vid
              nybyggnad av bostäder samt vid nybyggnad och väsentlig ombyggnad
              av trafikanläggningar. Om det inte är möjligt att begränsa bullret
              utomhus bör, enligt propositionen, åtminstone inomhusbullret begränsas
              till de angivna inomhusriktvärdena. Det sägs också i propositionen
              att man kan behöva göra avvägningar just för kompletteringsbebyggelse
              i storstad.
            </seg>
          </u>
          <u xml:id="i-ae0cbbfa5277001d-266" prev="i-ae0cbbfa5277001d-263" who="Q537342">
            <seg>
              Det vi nu ser är att det behövs tydligare riktlinjer för hur
              de här avvägningarna för kompletteringsbebyggelse i storstad ska
              göras. En hel del avvägningar görs redan på ett framgångsrikt
              sätt. Det är inte så att byggandet i centrala Stockholm är stoppat
              på grund av detta. Ofta kan man bygga till exempel så att ett
              hus har en tyst sida. Därmed kan man klara detta. Man kan utforma
              bebyggelsen på ett sätt som gör att man tillgodoser målen. Det
              här har Stockholms kommun lyckats med på ett utmärkt sätt många
              gånger.
            </seg>
          </u>
          <u xml:id="i-ae0cbbfa5277001d-267" prev="i-ae0cbbfa5277001d-263" who="Q537342">
            <seg>
              Jag har själv varit i kontakt och diskuterat mycket med både
              Stockholms kommun och landshövdingen kring de här frågorna. Och
              jag är enig med Marietta de Pourbaix-Lundin om att vi har ett
              problem här, därför att Stockholms kommun vill bygga fler mindre
              bostäder. Det kan vara svårare med de riktlinjer som finns att
              bygga mot tyst sida när det till exempel behövs större lägenheter.
              Därför vill vi nu ge ett uppdrag att se över tillämpningen, så
              att man också när man bygger nytt i storstäder på ett bättre sätt
              kan använda de tekniska möjligheter som finns i dag, till exempel
              med fönsterkonstruktioner. Därmed kan man hitta en lämplig avvägning
              som gör att det blir rimliga bullerförhållanden, samtidigt som
              man inte förhindrar byggande i centrala Stockholm, där bakgrundsbullernivåerna
              alltid är höga.
            </seg>
          </u>
          <u xml:id="i-ae0cbbfa5277001d-268" prev="i-ae0cbbfa5277001d-263" who="Q537342">
            <seg>
              Jag tycker att Stockholm gör ett utomordentligt arbete i sin
              stadsplanering med att försöka förtäta och därmed utnyttja centrala
              lägen. Det är ur miljösynpunkt långsiktigt bättre än om man skulle
              breda ut bebyggelsen. Vi har allt intresse av att stötta det här
              arbetet på det sätt som också landshövdingen har efterfrågat.
              Det som vi nu arbetar med i Regeringskansliet är att ge bättre
              riktlinjer för att utifrån infrastrukturpropositionens diskussion
              om riktvärden kunna ge ett bättre redskap för dem som arbetar
              med de här avvägningsfrågorna dagligdags.
            </seg>
          </u>
          <note type="speaker">
            Anf. 48 MARIETTA DE POURBAIX-LUNDIN (m):
          </note>
          <u xml:id="i-ae0cbbfa5277001d-269" next="i-ae0cbbfa5277001d-274" who="Q4973390">
            <seg>
              Fru talman! Jag tycker att svaret jag har fått är väldigt kluvet.
              Jag har frågat om man ska tolka miljöbalken på olika sätt beroende
              på om man ska bygga i staden eller på landsbygden och får till
              svar att detta ryms inom befintlig lagstiftning. Det betyder egentligen
              att miljöministern inte är beredd är att göra något. Ändå vet
              vi, oavsett vad miljöministern säger, att det är ett problem för
              bostadsbyggandet och att lägenheter faktiskt har stoppats.
            </seg>
          </u>
          <u xml:id="i-ae0cbbfa5277001d-270" prev="i-ae0cbbfa5277001d-269" who="Q4973390">
            <seg>
              Som jag också tog upp finns det kanske byggande som aldrig kommer
              till stånd därför att det finns en osäkerhet om vad som kommer
              att hända. Någon kanske planerar ett byggande, men väldigt sent
              kommer det plötsligt fram att det inte får byggas enligt miljöbalken.
              Därför tycker jag att svaret är väldigt kluvet. Jag kan läsa att
              det står att man bereder något i Regeringskansliet, men samtidigt
              står det i svaret att man inte behöver göra någonting eftersom
              allt jag efterfrågar ryms inom befintlig lagstiftning, vilket
              det bevisligen inte gör. Det säger nästan också miljöministern
              själv. Därför tycker jag att svaret är väldigt, väldigt kluvet.
            </seg>
          </u>
          <u xml:id="i-ae0cbbfa5277001d-271" prev="i-ae0cbbfa5277001d-269" who="Q4973390">
            <seg>
              Jag har nu förstått att miljöministern möjligtvis förstår att
              hon ingår i en regering som vill ha tillväxt. Jag kan läsa ur
              regeringsförklaringen: Tillväxt kommer inte av sig själv. Tillväxten
              påverkas av skatter, villkor och regler. Ja, det är just precis
              det vi står och diskuterar: olika regler för att vi ska få tillväxt.
            </seg>
          </u>
          <u xml:id="i-ae0cbbfa5277001d-272" prev="i-ae0cbbfa5277001d-269" who="Q4973390">
            <seg>
              För att vi ska få tillväxt behövs det bostäder, i alla fall här
              i Stockholm och på en del andra orter i Sverige. Allt hänger alltså
              ihop. Det var det jag efterlyste att miljöministern faktiskt ska
              inse.
            </seg>
          </u>
          <u xml:id="i-ae0cbbfa5277001d-273" prev="i-ae0cbbfa5277001d-269" who="Q4973390">
            <seg>
              Nu får vi se om det kommer ut något gott av det här och om det
              kan bli ändringar. Men Mats Hellströms slutsats är fortfarande
              att de uttalanden som finns från riksdagen om olika bullernivåer
              är mycket grumliga. De går inte att använda. Det leder till denna
              enorma osäkerhet, som vi måste komma ifrån. Det är det som jag
              efterlyser.
            </seg>
          </u>
          <u xml:id="i-ae0cbbfa5277001d-274" prev="i-ae0cbbfa5277001d-269" who="Q4973390">
            <seg>
              Sedan ställde jag ju en fråga till, om vad miljöministern i övrigt
              var beredd att göra för att det ska bli lättare att bygga bostäder
              i storstäderna. Där får jag kanske mer glada tillrop än något
              annat. Att miljöministern delar min uppfattning hjälper inte bostadsbyggandet
              särskilt mycket.
            </seg>
          </u>
          <note type="speaker">
            Anf. 49 RIGMOR STENMARK (c):
          </note>
          <u xml:id="i-ae0cbbfa5277001d-275" next="i-ae0cbbfa5277001d-277" who="Q4980351">
            <seg>
              Fru talman! Det skulle vara lite intressant att höra vad ministern
              lägger in i den här meningen, som finns i svaret: Många gånger
              är förutsättningarna olika när man bygger på landsbygden, i städers
              ytterområden och i stadskärnor och därmed kan det finnas skäl
              att ställa något olika krav. Jag tolkar det som att det kan finnas
              skäl att till och med ha lite hårdare krav i städerna. Jag skulle
              vilja veta om miljöministern delar min åsikt om det.
            </seg>
          </u>
          <u xml:id="i-ae0cbbfa5277001d-276" prev="i-ae0cbbfa5277001d-275" who="Q4980351">
            <seg>
              Jag skulle bara vilja lyfta upp två frågor, eftersom jag som
              andra interpellationsdeltagare har väldigt kort talartid. Den
              första är ventilationen i våra hus. Jag tror att de flesta av
              oss skulle må väl av att titta på hur man byggde förr, hur man
              byggde ute på landsbygden, var man placerade husen, vilket väderstreck
              man använde, hur man ställde hus ganska högt upp för att verkligen
              ta till vara de naturliga förutsättningarna. Det tror jag att
              vi stadsbor som jag numera är också skulle må bra av att ta med
              i beräkningen.
            </seg>
          </u>
          <u xml:id="i-ae0cbbfa5277001d-277" prev="i-ae0cbbfa5277001d-275" who="Q4980351">
            <seg>
              Sedan är jag jättenoga med nationalstadsparken här i Stockholm,
              den som är så viktig. Det är den enda vi har i Sverige, och den
              kan vara ett föredöme i andra länder. Hur kommer man att ta vara
              på den? Det tycker jag också är oerhört viktigt. Grönområden har
              inte bara den betydelsen att de är vackra. De har faktiskt också
              de betydelsen att de rensar luften. Detta vet ministern väl. Men
              jag vill från Centerpartiets håll stryka under detta. Det gäller
              att vara aktsam om miljön även i storstaden. Även de barnbarn
              som bor här måste kunna ha ett Stockholm att se fram emot i framtiden.
            </seg>
          </u>
          <note type="speaker">
            Anf. 50 Miljöminister LENA SOMMESTAD (s):
          </note>
          <u xml:id="i-ae0cbbfa5277001d-278" next="i-ae0cbbfa5277001d-283" who="Q537342">
            <seg>
              Fru talman! Det var många frågor på kort tid. Mitt svar är inte
              kluvet. Låt mig klargöra vad jag menar när jag säger att det inte
              finns skäl att gå in i lagstiftningen, att det inte finns skäl
              att gå in i själva miljöbalken eller plan- och bygglagstiftningen.
              Vad vi här har att göra är just det som Mats Hellström efterfrågar.
              Vi måste se på tillämpningen. Det ska inte vara grumligt och oklart
              vad det är som gäller i fråga om de här riktvärdena. Det är det
              uppdraget vi nu förbereder, att klarlägga detta.
            </seg>
          </u>
          <u xml:id="i-ae0cbbfa5277001d-279" prev="i-ae0cbbfa5277001d-278" who="Q537342">
            <seg>
              Sedan har vi inte olika lagstiftning för stad och land i Sverige
              på något område. Däremot har vi en lagstiftning som möjliggör
              att man avväger i varje enskilt fall. Då kommer vi in på Rigmor
              Stenmarks fråga om vad vi menar med att man avväger i olika fall.
              Det är nog snarare så att man kan ställa större krav i en miljö
              där det är lättare att uppnå de här miljökraven. När vi ser på
              planer Hur tätt kan vi bygga? Hur mycket sol släpps in på gårdarna?
              Hur mycket buller är det? är det naturligtvis så att finns det
              möjlighet att lägga ett hus så att man minskar bullret och ger
              ordentlig solinstrålning i alla lägenheter gör man det. Då kräver
              man det. Men är det inte möjligt, till exempel mitt inne i centrala
              Stockholm, får man minska kraven. Men vi har också en undre ribba,
              något som vi inte ska gå under för miljöns och människors hälsas
              skull.
            </seg>
          </u>
          <u xml:id="i-ae0cbbfa5277001d-280" prev="i-ae0cbbfa5277001d-278" who="Q537342">
            <seg>
              Ventilationsfrågorna, kan jag bara kort säga, är oerhört viktiga.
              Vi har lagt ut ett uppdrag för en utredning av den obligatoriska
              ventilationskontrollen, bland annat för att se till att detta
              fungerar. Det är en del av vårt fortsatta arbete med inomhusmiljön.
            </seg>
          </u>
          <u xml:id="i-ae0cbbfa5277001d-281" prev="i-ae0cbbfa5277001d-278" who="Q537342">
            <seg>
              När det gäller nationalstadsparken kan jag berätta att vi precis
              givit i uppdrag till länsstyrelsen att samordna förvaltningen
              av vår nationalstadspark med alla aktörer för att på ett bra sätt
              få en långsiktig förvaltning av denna värdefulla park. Vi har
              också från regeringens sida på en rad andra sätt försökt värna
              denna tätortsnära natur. Bland annat kan kommunerna från och med
              nästa år söka pengar för kommunala naturvårdsprojekt som framför
              allt inriktas på att vi ska skapa grönområden nära platser där
              människor bor. Vi är alltså helt överens om att detta är viktigt.
            </seg>
          </u>
          <u xml:id="i-ae0cbbfa5277001d-282" prev="i-ae0cbbfa5277001d-278" who="Q537342">
            <seg>
              Låt mig avslutningsvis säga att det över huvud taget måste finnas
              en bredd i åtgärderna för att komma åt bullerproblemen i storstäderna.
              Det handlar om att bygga på ett bra sätt, att vi lär oss att bygga
              så att vi också klarar ett högre bakgrundsbuller. Det kan ske
              på olika sätt. Det kan ske med en bättre byggteknik, men det kan
              också till exempel ske genom att vi bygger bostäderna högre upp,
              så att de ligger högre upp från gatan.
            </seg>
          </u>
          <u xml:id="i-ae0cbbfa5277001d-283" prev="i-ae0cbbfa5277001d-278" who="Q537342">
            <seg>
              Det finns en lång rad sätt att arbeta på. Men vi måste också
              arbeta med hela stadsmiljön för att komma åt bullerproblemen.
              Här är det intressant att se att länsstyrelsen har lagt fram ett
              förslag om åtgärdsprogram för Stockholm som framför allt inriktas
              på hur vi ska klara miljökvalitetsnormerna för luften men där
              många av förslagen också skulle bidra till mindre buller i Stockholm.
              Det handlar om åtgärder som restriktioner för den tunga trafiken,
              trängselavgifter och så vidare. Det finns en lång rad åtgärder
              vi kan vidta för att minska bullret. Det handlar om hela stadsmiljön.
              Det måste vi också komma ihåg.
            </seg>
          </u>
          <note type="speaker">
            Anf. 51 MARIETTA DE POURBAIX-LUNDIN (m):
          </note>
          <u xml:id="i-ae0cbbfa5277001d-284" next="i-ae0cbbfa5277001d-287" who="Q4973390">
            <seg>
              Fru talman! Nu hinner vi inte diskutera trängselavgifterna. Det
              kanske är tur det, för där har vi absolut inte samma uppfattning.
            </seg>
          </u>
          <u xml:id="i-ae0cbbfa5277001d-285" prev="i-ae0cbbfa5277001d-284" who="Q4973390">
            <seg>
              Jag är inte lika övertygad som miljöministern om att det inte
              behövs någon ändring av miljöbalken. Det är väldigt rättsosäkert
              att ha en lagstiftning som ger utrymme för så många olika tillämpningar.
              Man kan tolka den så olika. Det är rättsosäkert, som jag säger.
              Hur mycket byggande kommer inte till stånd annat än i tanken just
              för att man inte vet vad som gäller? Miljöministern säger att
              det bara är tillämpningen vi ska se över. Jag är inte säker på
              att det är så enkelt att man bara kan se över tillämpningen.
            </seg>
          </u>
          <u xml:id="i-ae0cbbfa5277001d-286" prev="i-ae0cbbfa5277001d-284" who="Q4973390">
            <seg>
              Jag kan direkt säga att jag absolut inte delar Rigmor Stenmarks
              åsikt att vi ska ha hårdare krav i Stockholm än någon annanstans
              i Sverige. Det är trots allt andra förutsättningar om man bor
              i en storstad. Bor man i en storstad vet man att det finns lite
              buller. Det kan bara vara människor som är ute och pratar som
              man hör på ett annat sätt än om man bor på landet. Jag bor 2,5
              mil från Stockholm. Det enda jag hör är kråkor och skator. Men
              jag skulle ändå mycket väl kunna tänka mig att bo i staden. Det
              är något man väljer. Man kan alltså inte ha hårdare krav i Stockholm
              än någon annanstans. Tvärtom måste man nog lätta på kraven. Där
              tycks miljöministern och jag vara överens.
            </seg>
          </u>
          <u xml:id="i-ae0cbbfa5277001d-287" prev="i-ae0cbbfa5277001d-284" who="Q4973390">
            <seg>
              Vi får se vad som kommer fram beträffande det som nu ska ses
              över och om det är tillräckligt för att vi ska få bättre bostadsbyggande
              i Stockholms län, i innerstaden i Stockholm och naturligtvis också
              i andra storstäder.
            </seg>
          </u>
          <note type="speaker">
            Anf. 52 Miljöminister LENA SOMMESTAD (s):
          </note>
          <u xml:id="i-ae0cbbfa5277001d-288" next="i-ae0cbbfa5277001d-293" who="Q537342">
            <seg>
              Fru talman! Låt mig säga att hela plan- och bygglagstiftningen
              är en lagstiftning där man väger olika intressen mot varandra
              och där vi många gånger i det enskilda fallet inte kan veta exakt
              vad utfallet kommer att bli. Vi har en lång prövningskedja.
            </seg>
          </u>
          <u xml:id="i-ae0cbbfa5277001d-289" prev="i-ae0cbbfa5277001d-288" who="Q537342">
            <seg>
              Det vi nu gör, och som är viktigt inte minst för bostadsbyggandet
              i Stockholm som jag nämnde, är att vi ser över plan- och bygglagstiftningen
              i dess helhet och hela prövningsordningen för att se om vi kan
              göra den effektivare. Men vi kommer aldrig att komma ifrån att
              vi kommer att få göra bedömningar från fall till fall.
            </seg>
          </u>
          <u xml:id="i-ae0cbbfa5277001d-290" prev="i-ae0cbbfa5277001d-288" who="Q537342">
            <seg>
              Det kan behövas tydlighet på vissa punkter. Som jag sade behöver
              det framför allt finnas en tydlighet i de fall där vi vet att
              det finns en undre ribba som vi absolut inte under några förhållanden
              får underskrida. Detta gäller till exempel vissa kemikalier, vissa
              farliga ämnen i luften. Detta innebär faktiskt större problem
              för Stockholms stad än bullret.
            </seg>
          </u>
          <u xml:id="i-ae0cbbfa5277001d-291" prev="i-ae0cbbfa5277001d-288" who="Q537342">
            <seg>
              När det gäller bullret har vi ett riktvärde. Det är inte lika
              skarpt som ett gränsvärde. Därmed finns det också en flexibilitet,
              och det tror jag att de flesta är tacksamma för. Det ger större
              möjlighet att bygga.
            </seg>
          </u>
          <u xml:id="i-ae0cbbfa5277001d-292" prev="i-ae0cbbfa5277001d-288" who="Q537342">
            <seg>
              Jag vill nog ändå vidhålla att vi har en lagstiftning, plan-
              och bygglagstiftningen, som framför allt är relevant när det gäller
              bullret. Det är en sådan typ av lagstiftning. Vi kan göra den
              bättre, och det ska vi arbeta med. Det är en viktig del. Det blir
              också mitt svar på Marietta de Pourbaix-Lundins andra fråga, om
              vad vi gör för att underlätta byggandet i Stockholm. Jag tror
              att just en mer effektiv prövning enligt plan- och bygglagstiftningen
              är en god hjälp.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.29 på förslag av andre vice talmannen
            att ajournera förhandlingarna till kl. 18.00.
          </note>
          <u xml:id="i-ae0cbbfa5277001d-293" prev="i-ae0cbbfa5277001d-288" who="Q537342">
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            9 § Svar på interpellation 2003/04:72 om StockholmMälardalsregionen
          </note>
          <note type="speaker">
            Anf. 53 Statsrådet LARS-ERIK LÖVDÉN (s):
          </note>
          <u xml:id="i-ae0cbbfa5277001d-294" who="unknown">
            <seg>
              Fru talman! Rigmor Stenmark har frågat mig vilka åtgärder jag
              avser att vidta för att utjämna situationen för kommunerna i och
              i nära anslutning till Mälardalsregionen samt vad jag avser att
              göra för att kommunerna i och i nära anslutning till Mälardalsregionen
              på bästa sätt ska kunna samarbeta om bostäder, kommunikationer
              samt arbetsplatser.
            </seg>
          </u>
          <u xml:id="i-ae0cbbfa5277001d-295" who="unknown">
            <seg>
              Jag vill inledningsvis poängtera att regeringens åtgärder för
              att stimulera bostadsbyggandet är riktade till samtliga tillväxtregioner
              som har bostadsbrist. Om kommunerna runt Mälardalen uppfyller
              dessa villkor omfattas de således av regeringens åtgärder.
            </seg>
          </u>
          <u xml:id="i-ae0cbbfa5277001d-296" who="unknown">
            <seg>
              Rigmor Stenmark ger uttryck för att man bör stimulera bostadsbyggande
              i kommuner utan bostadsbrist för att skapa tillväxt. Man kan ju
              ifrågasätta om det är rätt väg att gå. Byggandet av bostäder kan
              inte föregå tillväxt, i annat fall riskerar ännu fler kommuner
              att få problem med tomma lägenheter. För att hjälpa kommuner som
              behöver omstrukturera sina bostadsföretag på grund av bostadsöverskott
              har regeringen som bekant inrättat Statens bostadsnämnd. Att stimulera
              bostadsbyggande i icke-tillväxtregioner vore enligt min mening
              riskabelt. För att främja tillväxt borde väl snarare kommunerna
              runt Mälardalen utveckla sitt samarbete ytterligare.
            </seg>
          </u>
          <u xml:id="i-ae0cbbfa5277001d-297" who="unknown">
            <seg>
              Regeringen försöker på olika sätt att främja kommunal samverkan.
              Men ytterst är det kommunerna själva som initierar kommunalt samarbete.
              Ett sådant samarbete kan naturligtvis i förlängningen även omfatta
              bostadsförsörjningen. Redan i dag finns det ett etablerat samarbete
              mellan länsstyrelserna med koppling till Mälardalen kallat Fördel
              StockholmMälarregionen. Projektets övergripande syfte är att ta
              fram kunskapsunderlag om regionens långsiktiga utvecklingsmöjligheter.
              Det finns även en ideell intresseorganisation för kommuner och
              landsting kallad Mälardalsrådet, som har till ändamål att främja
              utvecklingen av StockholmMälarregionen.
            </seg>
          </u>
          <u xml:id="i-ae0cbbfa5277001d-298" who="unknown">
            <seg>
              Avslutningsvis vill jag peka på att det inte finns något som
              hindrar att kommunerna i nära anslutning till Mälardalsregionen
              samarbetar med kommunerna i Mälardalen. Förbättrad infrastruktur
              och pendlingsmöjligheter har gjort att regionen successivt har
              blivit större.
            </seg>
          </u>
          <note type="speaker">
            Anf. 54 RIGMOR STENMARK (c):
          </note>
          <u xml:id="i-ae0cbbfa5277001d-299" next="i-ae0cbbfa5277001d-303" who="Q4980351">
            <seg>
              Fru talman! Tack, statsrådet, för möjligheten att få diskutera
              problematiken gällande tillväxtorter och icke-tillväxtorter. Min
              ambition med den här interpellationsdebatten är att lyfta fram
              de kommuner som är så att säga i gränslandet till den expansiva
              delen i Mälardalen. Det är kanske naturligt att jag lite grann
              fokuserar på mitt hemlän där det handlar om Tierps, Östhammars
              och Älvkarleby kommuner och faktiskt även i någon mån om Knivsta
              kommun.
            </seg>
          </u>
          <u xml:id="i-ae0cbbfa5277001d-300" prev="i-ae0cbbfa5277001d-299" who="Q4980351">
            <seg>
              Först vill jag kommentera svaret från ministern och rätta till
              något som jag tror är ett misstag. Jag har inte haft för avsikt
              att framföra något krav eller liknande som kan tolkas som att
              jag anser att staten ska stimulera bostadsbyggande i kommuner
              som har bostadsöverskott. Det är en villfarelse som ministern
              har fått. Vad jag säger i den här interpellationen är att det
              inte kan vara bra för tillväxten i den här regionen att ensidigt
              fokusera på de orter där det redan i dag finns trängselproblem.
              Med det menar jag att ministern borde höja blicken och se över
              hela regionen och även se möjligheterna hos grannkommunerna till
              de expansiva delarna av Mälardalsregionen.
            </seg>
          </u>
          <u xml:id="i-ae0cbbfa5277001d-301" prev="i-ae0cbbfa5277001d-299" who="Q4980351">
            <seg>
              För att vi inte ska komma ännu mer fel i den här debatten vill
              jag redan nu säga att jag tycker att det är oerhört viktigt att
              StockholmUppsalaregionen tas till vara och att det är lika viktigt
              att det råder ett positivt tillväxtklimat här som att det ska
              göra det ute i landet. Något annat är fullständigt främmande för
              mig. I det sammanhanget skulle jag vilja säga att jag saknar en
              debatt här i riksdagen där man tittar just på den här regionen
              och på den konkurrens som egentligen inte finns med övriga Sverige.
              Ibland påpekas att det finns ett konkurrensförhållande. Vi i den
              här regionen konkurrerar framför allt med städer i Europa. I min
              hemkommun Uppsala arbetar man aktivt med detta. Det handlar väldigt
              mycket om huruvida företagarna kommer att placera sig i Uppsala
              eller om de kommer att placera sig i Frankfurt eller någon annanstans.
              Det handlar om huruvida vi har bostäder i Uppsala så att vi kan
              erbjuda folk att bo i Uppsalaregionen. Men det har vi inte i tillräcklig
              omfattning. Jag tycker därför att man ska vända blicken åt det
              hållet.
            </seg>
          </u>
          <u xml:id="i-ae0cbbfa5277001d-302" prev="i-ae0cbbfa5277001d-299" who="Q4980351">
            <seg>
              Egentligen är det inte riktigt det som min interpellation handlar
              om. Den handlar om Uppland. Jag tycker att det är viktigt att
              man tittar på kartan över Uppland. Det gäller även meddebattörerna.
              Det finns en närhet till Mälardalsregionen för Östhammars kommun
              som ligger längst österut. Där har vi också en problematik, nämligen
              att vi har en väldigt fin hamn i Hargshamn som skulle kunna avlasta
              Stockholm och minska miljöproblemen här. Där har man faktiskt
              till och med bostadsproblem. Man behöver fler bostäder i Alunda.
              Man kan på kartan se att vägen dit är väldigt krokig och krånglig.
              Tierp, som ligger högst upp, erbjuder människor att pendla dit.
              Och man har lyckats ganska bra med det. Man har en vacker natur
              och en lugn miljö att erbjuda. Jag skulle därför vilja lyfta fram
              detta och att man skulle kunna införliva dessa kommuner på ett
              sådant sätt att de kan ge möjligheter även för Mälardalen och
              att man inte bara ser det som är omöjligt. Slutligen har vi Heby
              som väldigt gärna vill tillhöra länet, som också har sin arbetsmarknad
              och som klart och tydligt säger att man behöver den här regionen.
            </seg>
          </u>
          <u xml:id="i-ae0cbbfa5277001d-303" prev="i-ae0cbbfa5277001d-299" who="Q4980351">
            <seg>
              Stockholmarna i Mälardalsrådet säger också att man behöver landsbygdskommunerna.
              Det är på detta som jag vill fokusera.
            </seg>
          </u>
          <note type="speaker">
            Anf. 55 GUNNAR ANDRÉN (fp):
          </note>
          <u xml:id="i-ae0cbbfa5277001d-304" next="i-ae0cbbfa5277001d-309" who="Q5556677">
            <seg>
              Fru talman! Jag tycker att det är bra att Rigmor Stenmark har
              ställt den här interpellationen på ett sådant sätt att den handlar
              om någonting annat än bara Stockholms län. Den här regionen utmärks
              av att folk reser väldigt mycket över de administrativa gränserna
              i hela Mälardalen. Och det är en mycket stark tillväxt i den här
              regionen. Sedan Storstockholmslandstinget bildades 1971 har bara
              Stockholms län vuxit med 400 000 människor, från 1,5 miljoner
              till 1,9 miljoner. Även Sörmland har god tillväxt. Man har också
              god tillväxt i Västmanland och i Uppsala län. Man måste se regionen
              som en helhet. Det gör de människor som bor här.
            </seg>
          </u>
          <u xml:id="i-ae0cbbfa5277001d-305" prev="i-ae0cbbfa5277001d-304" who="Q5556677">
            <seg>
              Jag ska börja med att vara självkritisk. Jag är själv inflyttad
              till Stockholm från det vackra Skåne. Jag har dock bott här i
              snart 25 år. Det finns ett grundläggande problem i beslutsstrukturen
              i den här regionen. Den består av så många olika delar. Statsrådet
              räknar upp Mälardalsrådet, Fördel StockholmMälarregionen och så
              vidare plus landstinget i fyra län och 25 kommuner bara i Stockholms
              län varav en stor kommun. Det finns ingen politisk kraft i den
              här delen av landet. Detta är någonting som jag menar att man
              måste se över. Det har man gjort i Skåne, och det har man gjort
              i Västra Götaland. Och om man ska vara självkritisk är det tyvärr
              på det sättet att vi inte har motsvarande kraft i den här delen
              av landet. Jag vet inte riktigt hur man ska göra.
            </seg>
          </u>
          <u xml:id="i-ae0cbbfa5277001d-306" prev="i-ae0cbbfa5277001d-304" who="Q5556677">
            <seg>
              Om man tittar på resandeströmmarna och ser Stockholm som centrum
              i den här regionen kan man se att vi nu har goda kommunikationer
              till Uppsala. Det är massor med människor som reser dit. Man kan
              mycket väl bo i Västerås och Heby. Man kan bo i Eskilstuna och
              Strängnäs. De är vid det här laget starka tillväxtorter. Detta
              beror på en sak, herr statsråd, nämligen att de äntligen har fått
              goda kommunikationer. Det är lika lätt att bo i Eskilstuna och
              jobba i Stockholm respektive tvärtom som att bo i yttersta delarna
              av Nacka eller någon annanstans i Stockholms län. Det här måste
              man få någon rätsida på. Som jag sade i början av mitt anförande
              har den politiska strukturen inte klarat detta.
            </seg>
          </u>
          <u xml:id="i-ae0cbbfa5277001d-307" prev="i-ae0cbbfa5277001d-304" who="Q5556677">
            <seg>
              Man måste komma ihåg att runt Stockholm finns 80 % av landets
              alla kollektivtrafikresenärer men att 40 % av allt transportarbete
              i fråga om personer försiggår i denna region. Vi har ungefär 20
              % av befolkningen men tyvärr bara 10 % av strukturanslagen. Detta
              blir ett långsiktigt problem.
            </seg>
          </u>
          <u xml:id="i-ae0cbbfa5277001d-308" prev="i-ae0cbbfa5277001d-304" who="Q5556677">
            <seg>
              Sedan jag för ungefär 25 år sedan flyttade hit har vi inte haft
              några ordentliga strukturinvesteringar, bortsett från vad jag
              nämnt om tågen Mälardalsbanan och så vidare. Det senaste stora
              strukturella inslaget, som enligt min mening är en förutsättning
              för bostadsbyggande, är bland annat utbyggd tunnelbana. Annars
              blir det enorma trafikproppar. Detta är något som de olika regeringarna
              är ansvariga för.
            </seg>
          </u>
          <u xml:id="i-ae0cbbfa5277001d-309" prev="i-ae0cbbfa5277001d-304" who="Q5556677">
            <seg>
              Jag ska strax avsluta mitt inlägg så att jag inte drar över talartiden.
              Jag vill bara avslutningsvis säga att ett problem är att man nu
              försöker med en skenlösning. Det hade ju varit bra med en skenlösning,
              men biltullarna är ett alldeles felaktigt grepp. Det är att börja
              i fel ända. Man måste börja med infrastrukturen och bygga ut så
              att folk kan bo runtom i Mälardalsregionen och jobba i Stockholm
              respektive tvärtom. Nu är Stockholm på väg att bli en av de regioner
              som har sämsta tillväxten i hela landet. Det är inte bra.
            </seg>
          </u>
          <note type="speaker">
            Anf. 56 MARIETTA DE POURBAIX-LUNDIN (m):
          </note>
          <u xml:id="i-ae0cbbfa5277001d-310" next="i-ae0cbbfa5277001d-315" who="Q4973390">
            <seg>
              Fru talman! Det var bra att Rigmor Stenmark gjorde ett tillrättaläggande,
              för man kunde missförstå henne man kunde tro att hon ville att
              det ska byggas utan att det finns en efterfrågan. Jag var närapå
              beredd att för en gångs skull hålla med Lars-Erik Lövdén om farhågorna
              i det sammanhanget. Men nu har vi klarat av den saken; det var
              alltså inte det som det var fråga om. Spåren av att bygga där
              det inte finns en efterfrågan förskräcker. Då måste vi ju riva
              på skattebetalarnas bekostnad, och det är vi inte ute efter. Vi
              lämnar således detta.
            </seg>
          </u>
          <u xml:id="i-ae0cbbfa5277001d-311" prev="i-ae0cbbfa5277001d-310" who="Q4973390">
            <seg>
              För att allt ska fungera i Sverige behövs det tillväxt i Stockholm.
              Detta har vi diskuterat många gånger i denna kammare. Tillväxt
              i Stockholm ger tillväxt i hela Sverige. Det är ju inte så att
              det som inte kommer till Stockholm garanterat kommer till Uppsala,
              Eskilstuna eller Enköping. I stället hamnar det kanske i Berlin
              eller München. Det hela bygger alltså på att tillväxtmotorn Stockholm
              fungerar, för då kan det fungera för hela landet.
            </seg>
          </u>
          <u xml:id="i-ae0cbbfa5277001d-312" prev="i-ae0cbbfa5277001d-310" who="Q4973390">
            <seg>
              Alla människor som jobbar i Stockholm kan naturligtvis inte bo
              i Stockholm. Som flera har varit inne på bor man i stället allt
              längre bort från Stockholm. Det är bra. En del tycker att det
              är attraktivt att bo en bit bort och pendla in till Stockholm
              med allmänna kommunikationsmedel eller med egen bil.
            </seg>
          </u>
          <u xml:id="i-ae0cbbfa5277001d-313" prev="i-ae0cbbfa5277001d-310" who="Q4973390">
            <seg>
              Där tycker jag att regeringens politik är ett hinder för att
              det ska fungera. När det gäller spårbunden trafik har vi det gamla
              bekymret med Getingmidjan och Citytunneln, som inte berör bara
              Stockholm utan hela Sverige för att det ska kunna fungera bättre.
              Vad händer med detta? Ja, det nästan villkoras: Om vi gör si och
              så i Stockholm kan vi möjligtvis få pengar till detta. Detta villkorande
              kan vi inte ha!
            </seg>
          </u>
          <u xml:id="i-ae0cbbfa5277001d-314" prev="i-ae0cbbfa5277001d-310" who="Q4973390">
            <seg>
              Vidare gäller det Stockholms kringfartsleder. Det finns väl ingen
              stad i Sverige som inte har kringfartsleder förutom Stockholm,
              Sveriges huvudstad. Där sitter regeringen, vars politik är ännu
              ett hinder.
            </seg>
          </u>
          <u xml:id="i-ae0cbbfa5277001d-315" prev="i-ae0cbbfa5277001d-310" who="Q4973390">
            <seg>
              Ett tredje stort hinder är trängselavgifterna. Om vi tänker oss
              att man vill bo utanför Stockholm och jobba i Stockholm behöver
              man kanske bilen för att livet ska fungera. Inte främjar man denna
              möjlighet genom att införa trängselavgifter! Tvärtom hindrar man
              faktiskt. Det blir då mer så att alla som jobbar inne i Stockholm
              vill bo i Stockholms innerstad. Men det finns egentligen ingen
              möjlighet för alla att göra det. Detta är ännu ett sätt att hindra
              tillväxten i Stockholm och därmed tillväxten i hela Sverige.
            </seg>
          </u>
          <note type="speaker">
            Anf. 57 Statsrådet LARS-ERIK LÖVDÉN (s):
          </note>
          <u xml:id="i-ae0cbbfa5277001d-316" who="unknown">
            <seg>
              Fru talman! Jag ska inte upprepa den debatt som vi häromveckan
              hade här i kammaren. Inte heller ska jag koncentrera den här debatten
              till infrastrukturinvesteringarna. Sådana frågor och interpellationer
              borde rimligen ställas till den för infrastrukturen ansvariga
              ministern.
            </seg>
          </u>
          <u xml:id="i-ae0cbbfa5277001d-317" who="unknown">
            <seg>
              I ett avseende håller jag dock med interpellanten. Vi är alla
              betjänta av att rädda bostads- och arbetsmarknadsregionerna. Det
              är nödvändigt för att vi ska kunna klara tillväxtfrågorna och
              för att få en balanserad utveckling i landet. För detta krävs
              det infrastrukturinvesteringar.
            </seg>
          </u>
          <u xml:id="i-ae0cbbfa5277001d-318" who="unknown">
            <seg>
              Det handlar dock inte bara om Stockholm. Jag är väl medveten
              om problematiken vad gäller Mälardalsbanan och andra behov som
              finns i Stockholmsregionen och Mälardalsregionen för att just
              få nämnda breddade arbetsmarknad och bostadsregion.
            </seg>
          </u>
          <u xml:id="i-ae0cbbfa5277001d-319" who="unknown">
            <seg>
              Det handlar också om andra delar av landet. Det är klart att
              Botniabanan har en stor betydelse för att bredda en bostads- och
              arbetsmarknadsregion som tar sin utgångspunkt i den vitala staden
              Umeå. Med Botniabanan får man rimliga pendlingsavstånd till och
              med från Örnsköldsvik till Umeå, så i den delen av Sverige är
              det från tillväxtsynpunkt viktigt att Botniabanan byggs.
            </seg>
          </u>
          <u xml:id="i-ae0cbbfa5277001d-320" who="unknown">
            <seg>
              I min region, i Skåne, är det viktigt att Citytunneln kommer
              till stånd, för det skapar fantastiska möjligheter till pendling
              från övriga delar av Skåne och också bättre möjligheter till pendling
              till hela MalmöKöpenhamnsområdet, som också från tillväxtsynpunkt
              är centralt för hela Sverige.
            </seg>
          </u>
          <u xml:id="i-ae0cbbfa5277001d-321" who="unknown">
            <seg>
              Det behövs infrastrukturinvesteringar i Göteborg för att bredda
              bostads- och arbetsmarknadsregionen där. Göteborgs tillväxt är
              nämligen också central för hela Sverige. Det gäller att ha den
              bilden klar för sig.
            </seg>
          </u>
          <u xml:id="i-ae0cbbfa5277001d-322" who="unknown">
            <seg>
              Jag delar alltså synsättet att breddade bostads- och arbetsmarknadsregioner
              är bra och nödvändiga för att vi ska både ha en balanserad utveckling
              och klara tillväxtpolitiken.
            </seg>
          </u>
          <u xml:id="i-ae0cbbfa5277001d-323" who="unknown">
            <seg>
              Det är väl egentligen min enda kommentar. Gunnar Andrén träffade
              lite grann huvudet på spiken när han sade att det väl har funnits
              brister också i den rent kommunala planeringen och i regionplaneringen
              det som kommuner och landsting och delvis också länsstyrelserna
              är ansvariga för.
            </seg>
          </u>
          <u xml:id="i-ae0cbbfa5277001d-324" who="unknown">
            <seg>
              En lite större vidsynhet behövs alltså. Det går inte att bara
              se till den egna kommunens väl och ve. Det är ju inte alltid som
              det är så väldigt centralt att både företaget och bostadsområdet
              ligger i den egna kommunen. Har man en större och mer vidsynt
              regional planering kan man åstadkomma både en mänskligare miljö
              och en mer balanserad utveckling.
            </seg>
          </u>
          <u xml:id="i-ae0cbbfa5277001d-325" who="unknown">
            <seg>
              Vi har alltså inga delade meningar om behovet av infrastruktursatsningar
              och inga delade meningar om behovet av att bredda bostads- och
              arbetsmarknadsregionerna. Men det gäller då inte bara i Stockholm.
              Tillväxten i Göteborg har betydelse för hela Sverige. Tillväxten
              i Umeå har betydelse för hela Sverige. Tillväxten i Luleå har
              betydelse för hela Sverige. Tillväxten i Skåne har naturligtvis
              också betydelse för hela Sveriges utveckling.
            </seg>
          </u>
          <note type="speaker">
            Anf. 58 RIGMOR STENMARK (c):
          </note>
          <u xml:id="i-ae0cbbfa5277001d-326" next="i-ae0cbbfa5277001d-336" who="Q4980351">
            <seg>
              Fru talman! Jag tycker faktiskt att det är bra med interpellationsdebatter.
              Det är bra med sådana, för då kommer nya tankar, nya idéer och
              nya infallsvinklar in. Vidare tycker jag att det är bra att ha
              en vidsynthet. Men ibland måste man så att säga krympa världsbilden
              och titta lite grann på hur det ser ut runtomkring där man själv
              bor och på vad som är det egna ansvaret för att lyfta upp den
              regionen och de kommunerna.
            </seg>
          </u>
          <u xml:id="i-ae0cbbfa5277001d-327" prev="i-ae0cbbfa5277001d-326" who="Q4980351">
            <seg>
              Statsrådet Lövdén har ett dubbelt ansvar eller hur? Det handlar
              ju om att dels vara bostadsminister och ansvara för det området,
              dels vara kommunminister. Det gör att jag tycker att det är intressant
              att diskutera med statsrådet om just kommunerna och om vad som
              ligger i deras intresse.
            </seg>
          </u>
          <u xml:id="i-ae0cbbfa5277001d-328" prev="i-ae0cbbfa5277001d-326" who="Q4980351">
            <seg>
              När jag fokuserar på och bryter ned denna vidsynhet till att,
              just nu, handla om enbart norra Uppland visar det sig finnas ett
              problem där något som jag tror att kommunminister Lövdén är väl
              informerad om. Tyvärr finns det för många äldre; man lever ju
              längre nu för tiden. Dessutom saknas det unga människor. Det här
              blir inte bra. Detta jobbar man väldigt aktivt med just för att
              se till att få en vidare åldersfördelning.
            </seg>
          </u>
          <u xml:id="i-ae0cbbfa5277001d-329" prev="i-ae0cbbfa5277001d-326" who="Q4980351">
            <seg>
              Statsrådet hänvisar i sitt svar till att kommunerna har ett eget
              ansvar för att samarbeta. Javisst, det är riktigt, och det gör
              de också. De samarbetar verkligen. Jag följer det arbetet, vilket
              väl vi alla gör.
            </seg>
          </u>
          <u xml:id="i-ae0cbbfa5277001d-330" prev="i-ae0cbbfa5277001d-326" who="Q4980351">
            <seg>
              Det är ständigt kontakter med kommunföreträdare. Vidare finns
              Mälardalsrådet. Nu har man också börjat jobba med Se framåt, vars
              bok jag tidigare visade.
            </seg>
          </u>
          <u xml:id="i-ae0cbbfa5277001d-331" prev="i-ae0cbbfa5277001d-326" who="Q4980351">
            <seg>
              Jag tänkte helt snabbt ge några ögonblicksbilder från vardagen
              i mitt län tre vardagsbilder som i dag har poängterats i Upsala
              Nya Tidning. En rubrik lyder: För få poliser vid helgens bråk.
              Därefter står det: Storbråk i Östhammar prioriterades bort tre
              poliser skulle täcka hela Norduppland. Vidare kan man läsa:
            </seg>
          </u>
          <u xml:id="i-ae0cbbfa5277001d-332" prev="i-ae0cbbfa5277001d-326" who="Q4980351">
            <seg>
              När ett bråk utbröt på Rådhustorget i Östhammar i helgen kom
              ingen polis till platsen. Polisens resurser räckte inte till.
              I helgen inträffade flera händelser samtidigt i Norduppland. Åtminstone
              en, ett mordförsök i Söderfors, var av ovanligt akut karaktär.
              Detta är en bild.
            </seg>
          </u>
          <u xml:id="i-ae0cbbfa5277001d-333" prev="i-ae0cbbfa5277001d-326" who="Q4980351">
            <seg>
              Nästa bild gäller vad som står under rubriken Ståplats på tåget
              för Knivstabor:
            </seg>
          </u>
          <u xml:id="i-ae0cbbfa5277001d-334" prev="i-ae0cbbfa5277001d-326" who="Q4980351">
            <seg>
              1 300 kronor för att stående transporteras till jobbet. Det gillas
              inte av Knivstaresenärer som åker 07.21 mot Stockholm. En protestlista
              är insamlad.
            </seg>
          </u>
          <u xml:id="i-ae0cbbfa5277001d-335" prev="i-ae0cbbfa5277001d-326" who="Q4980351">
            <seg>
              En annan bild: Tingsrätten kan läggas ned. Jag citerar slutet
              av den artikeln: Personligen har jag en känsla av att det kommer
              att dröja ganska länge innan det händer något. Före dess väntar
              bland annat ett jätteprojekt med en delning av Stockholms tingsrätt
              som i dagsläget är för stor. Samtidigt som man diskuterar i Sverige
              att sära på tingsrätter därför att de är för stora diskuterar
              man i andra områden att slå ihop dem. Det här stämmer inte riktigt
              bra.
            </seg>
          </u>
          <u xml:id="i-ae0cbbfa5277001d-336" prev="i-ae0cbbfa5277001d-326" who="Q4980351">
            <seg>
              Den sista bilden är: Nu är vi 300 000 invånare i C-länet. Man
              spår en positiv och stark tillväxt även framöver, förutsatt att
              det finns bostäder och bra pendlingsmöjligheter och att det finns
              grundservice. Den grundservicen anser jag att statsrådet Lövdén
              har ett väldigt stort ansvar för. Får vi inte grundservice, får
              vi inte poliser, tingsrätter, bostäder och bra pendlingsmöjligheter
              även i de här kommunerna, då kan vi inte heller erbjuda oss att
              hjälpa till att få det bra i Stockholm och i Mälardalsregionen.
            </seg>
          </u>
          <note type="speaker">
            Anf. 59 GUNNAR ANDRÉN (fp):
          </note>
          <u xml:id="i-ae0cbbfa5277001d-337" next="i-ae0cbbfa5277001d-339" who="Q5556677">
            <seg>
              Fru talman! I denna väldigt slutna krets skulle jag vilja ge
              ett tips till statsrådet Lövdén att är det någonstans man i dagens
              läge borde ha trängselavgifter är det i tunnelbanan i Stockholm.
              Det är enormt trångt där. Där får faktiskt inte alla människor
              plats på alla tåg. Det skulle ge enorma inkomster. Det finns ett
              annat alternativ, och det är att bygga ut infrastrukturen, vilket
              jag kanske föredrar. Det var bara ett tips.
            </seg>
          </u>
          <u xml:id="i-ae0cbbfa5277001d-338" prev="i-ae0cbbfa5277001d-337" who="Q5556677">
            <seg>
              Jag håller med om att det är viktigt att idka självkritik. Beslutsstrukturen
              i den här regionen är inte bra jag står för detta. Jag vill avslöja
              för statsrådet som kanske inte läser allt riksdagstryck att detta
              står att läsa i en motion som jag har varit med och författat.
              Till Folkpartiets nyligen genomlidna landsmöte, som slutade kl.
              03.28 en dag, har jag skrivit en Stockholmsmotion som hela länsförbundet
              står bakom. Där diskuterar vi just detta. Vi diskuterar inte bara
              vad man kan kräva, utan vi diskuterar också hur beslutsstrukturen
              i hela Mälardalsregionen ser ut. Då måste man säga att det inte
              är bra. Medan utmärkta investeringar görs i till exempel Citytunneln
              i Malmö och det byggs tunnlar i Göteborg och vid Hallandsåsen
              saknas motsvarande kraftsamlingar i den här regionen. Det är det
              som är det stora problemet. Jag ser inte att det står i motsats
              till många andra saker, till exempel Botniabanan, som också är
              en oerhört viktig sak. Jag vill gärna rekommendera att man inte
              gör något avbrott i Kramfors till exempel.
            </seg>
          </u>
          <u xml:id="i-ae0cbbfa5277001d-339" prev="i-ae0cbbfa5277001d-337" who="Q5556677">
            <seg>
              Trots att min mamma tyckte att jag var världens snällaste person
              måste jag säga, när jag lyssnar på statsrådet, att det är en utmärkt
              retorik. Eftersom jag är så snäll ska jag inte uttala mig om det,
              utan där får lyssnarna själva dra sin slutsats. Jag menar att
              det behövs kraftfulla åtgärder i den här regionen, för den är
              rik. Men så rik att den klarar den här politiken är den inte.
            </seg>
          </u>
          <note type="speaker">
            Anf. 60 MARIETTA DE POURBAIX-LUNDIN (m):
          </note>
          <u xml:id="i-ae0cbbfa5277001d-340" next="i-ae0cbbfa5277001d-343" who="Q4973390">
            <seg>
              Fru talman! Jag ska först rätta mig själv. Jag sade Citytunneln,
              men jag menade Citybanan. Jag är också född i Skåne och kanske
              därför tänkte på Skåne.
            </seg>
          </u>
          <u xml:id="i-ae0cbbfa5277001d-341" prev="i-ae0cbbfa5277001d-340" who="Q4973390">
            <seg>
              Lars-Erik Lövdén tar faktiskt själv i sitt interpellationssvar
              upp infrastrukturen. Det är därför så många kommer in på infrastrukturen,
              för allting hänger ihop på sätt och vis. Samtidigt förstår jag
              att statsrådet inte är jättepigg på att diskutera trängselavgifter.
              Det är väl inte den roligaste saken att prata om för socialdemokrater.
            </seg>
          </u>
          <u xml:id="i-ae0cbbfa5277001d-342" prev="i-ae0cbbfa5277001d-340" who="Q4973390">
            <seg>
              När det gäller vad regionen runt Stockholm själv har lyckats
              åstadkomma tycker jag att man för några år sedan lyckades åstadkomma
              någonting, och det var Dennispaketet. Efter många års käbblande,
              får jag väl kalla det, lyckades man komma överens om någonting.
              Och det var inte Moderaterna som gjorde att det sprack. I detta
              paket fanns faktiskt kringfartsleder och mycket annat som skulle
              hjälpa tillväxten i Stockholm men också hjälpa tillväxten runtom
              i Mälardalsregionen. Det är inte så att vi har stått helt handfallna
              i regionen.
            </seg>
          </u>
          <u xml:id="i-ae0cbbfa5277001d-343" prev="i-ae0cbbfa5277001d-340" who="Q4973390">
            <seg>
              Nu säger Lars-Erik Lövdén att han håller med om att det behövs
              infrastruktursatsningar. Det har vi hört många ministrar säga
              i den här talarstolen. Än så länge har vi inte sett så mycket
              av det i Stockholmsregionen. Oftast har det varit villkorat på
              något sätt. Det behövs mer än ord, och det behövs också att regeringens
              politik hänger ihop. Vill man nå tillväxt, vill man bygga 120
              000 nya lägenheter, då behövs också infrastruktursatsningar. Det
              behövs mycket av dem i Stockholm. Vi behöver få vår andel av infrastrukturmedel,
              och det har vi inte fått hittills. Jag tror inte på det förrän
              jag ser det svart på vitt på papperet. Det har varit väldigt mycket
              prat men väldigt lite konkret när det gäller infrastruktursatsningar
              för Stockholmsregionen.
            </seg>
          </u>
          <note type="speaker">
            Anf. 61 Statsrådet LARS-ERIK LÖVDÉN (s):
          </note>
          <u xml:id="i-ae0cbbfa5277001d-344" who="unknown">
            <seg>
              Fru talman! Det är inte bara retorik, Gunnar Andrén. Jag är väldigt
              klar över att det behövs stora infrastrukturinvesteringar i Mälardalsregionen
              för att vi ska klara trafikförsörjning, bostadsförsörjning och
              skapa bra tillväxtförutsättningar. Som Gunnar också vet pågår
              ett arbete i regeringen. Vi har haft ute det här i demokratisk
              ordning på länsnivå och kommunnivå. Banverket och Vägverket har
              yttrat sig. Vi kommer nu i vinter att lägga fast planerna för
              infrastrukturen under den kommande planeringsperioden. Då kan
              man inte förvänta sig att jag i dag, när vi är mitt uppe i beredningsförfarande,
              ska kunna säga precis hur det kommer att bli.
            </seg>
          </u>
          <u xml:id="i-ae0cbbfa5277001d-345" who="unknown">
            <seg>
              Det finns ett projekt som är oerhört angeläget, men det är inte
              Citytunneln och det är inte heller Citybanan, utan jag tror att
              det heter Mälardalsbanan. Nåväl, vi pratar om samma projekt det
              hette Getingmidjan en gång. Det är utomordentligt angeläget att
              det kommer till stånd så att vi kan förbättra trafikflödet. Det
              är av betydelse även i ett nationellt perspektiv, för mycket av
              trafiken går genom denna trånga zon. Jag är helt överens med er
              om det.
            </seg>
          </u>
          <u xml:id="i-ae0cbbfa5277001d-346" who="unknown">
            <seg>
              Jag ger mig inte in på polis- och tingsrättsfrågor. Det finns
              andra forum att föra den debatten på och andra ministrar att föra
              den med. Men grundsynen, att vidga och bredda arbetsmarknads-
              och bostadsregioner, är bra. Det behövs infrastrukturlösningar.
              Det är den grundsyn vi har.
            </seg>
          </u>
          <note type="speaker">
            Anf. 62 RIGMOR STENMARK (c):
          </note>
          <u xml:id="i-ae0cbbfa5277001d-347" next="i-ae0cbbfa5277001d-348" who="Q4980351">
            <seg>
              Fru talman! Jag tror att det finns anledning att återkomma till
              sådana här interpellationsdebatter. Jag har fortfarande inte hört
              statsrådet svara på min första fråga: Vad avser statsrådet att
              göra för att utjämna för kommunerna i och i nära anslutning till
              Mälardalsregionen? Vad anser kommunministern att man ska göra
              för att behålla den grundservice som är så viktig för alla kommuner
              för att man ska tycka att det är trevligt, intressant och stimulerande
              att bo även ute i Norduppland, att bo ute vid kusten, att ha ett
              bra boende och samtidigt kunna pendla till sitt arbete? Allrahelst
              ska man naturligtvis ha arbete där man bor.
            </seg>
          </u>
          <u xml:id="i-ae0cbbfa5277001d-348" prev="i-ae0cbbfa5277001d-347" who="Q4980351">
            <seg>
              Jag har inte hört ett ljud om det. Tycker inte ministern att
              det är problem när man över denna långa sträcka till exempel bara
              har en polisbil nattetid? Människor säger att det är inte någon
              idé att jag ringer till polisen, för de kommer i alla fall inte.
              De som är rånare vet precis var man ska slå ned. De vet att polisen
              är upptagen i till exempel Söderfors, och så händer det något
              i Gimo, där vi har en flyktingförläggning, som dessvärre också
              är ett problem. Inte med ett ljud berör kommunministern vad ministern
              tänker göra för att utjämna för kommunerna i Norduppland.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2003/04:90 om statliga bidrag till
            vissa kommuner för LSS-kostnader
          </note>
          <note type="speaker">
            Anf. 63 Statsrådet LARS-ERIK LÖVDÉN (s):
          </note>
          <u xml:id="i-ae0cbbfa5277001d-349" who="unknown">
            <seg>
              Fru talman! Ulrik Lindgren har frågat mig dels vilka åtgärder
              som jag avser att vidta för att kompensera kommuner som kommer
              att förlora på grund av det nya utjämningssystemet, dels på vilket
              sätt jag kan säkra att kvaliteten i omsorgen för personer med
              funktionshinder bibehålls.
            </seg>
          </u>
          <u xml:id="i-ae0cbbfa5277001d-350" who="unknown">
            <seg>
              Låt mig börja med att först klarlägga fakta. Såväl skatteväxlingen
              mellan kommuner och landsting som de länsvisa mellankommunala
              utjämningssystemen avser de kostnader och det antal personer som
              fanns vid överförandet av verksamheten från landstingen till kommunerna.
              Nivån på skatteväxlingen och utformningen av den länsvisa mellankommunala
              utjämningen skiljer sig åt mellan länen beroende på hur situationen
              var i länet vid bytet av huvudman.
            </seg>
          </u>
          <u xml:id="i-ae0cbbfa5277001d-351" who="unknown">
            <seg>
              De tillfälliga statsbidrag som utgått under perioden 20012003
              har inte omfattat alla personer eller alla insatser enligt LSS.
              Syftet med det ena statsbidraget var att utgöra ett högkostnadsskydd
              för kommuner, medan det andra statsbidraget tog hänsyn till särskilt
              kostnadskrävande insatser på individnivå.
            </seg>
          </u>
          <u xml:id="i-ae0cbbfa5277001d-352" who="unknown">
            <seg>
              Det utjämningssystem som riksdagen beslutade om för två veckor
              sedan utjämnar för genomsnittskostnader och omfattar alla personer
              och samtliga insatser som preciseras i LSS. Att jämföra dessa
              olika system med varandra ger inte en rättvisande bild, eftersom
              syftet inte är detsamma.
            </seg>
          </u>
          <u xml:id="i-ae0cbbfa5277001d-353" who="unknown">
            <seg>
              När utjämningssystemet träder i kraft gör regeringen bedömningen
              att avtalen om de länsvisa mellankommunala utjämningssystemen
              kommer att upphöra. Hur denna avveckling kommer att ske är en
              fråga för kommunerna i länet att besluta om. Det finns dock möjlighet
              för enskilda län att avtala om övergångsregler som kan göra att
              övergången till utjämningssystemet underlättas.
            </seg>
          </u>
          <u xml:id="i-ae0cbbfa5277001d-354" who="unknown">
            <seg>
              Att kompensera kommuner för bortfall av tillfälliga bidrag är
              inte rimligt med anledning av att bland annat bidragen till den
              enskilda kommunen har varierat mellan åren, men även att det varit
              olika kommuner under åren som erhållit statsbidrag. Därför delar
              jag inte Ulrik Lindgrens synpunkter att regeringen skulle kompensera
              kommuner för att det tillfälliga statsbidraget upphör när det
              nya systemet träder i kraft.
            </seg>
          </u>
          <u xml:id="i-ae0cbbfa5277001d-355" who="unknown">
            <seg>
              Med det nya utjämningssystemet kommer alla kommuner att ges förutsättningar
              att ta ett särskilt ansvar för LSS. Dessutom försämrar inte utjämningssystemet
              de ekonomiska förutsättningarna för kommuner med höga kostnader
              för LSS.
            </seg>
          </u>
          <u xml:id="i-ae0cbbfa5277001d-356" who="unknown">
            <seg>
              Utjämningssystemet är konstruerat för att bland annat kompensera
              de kommuner som har personer med stor vårdtyngd. Det bör gynna
              kommuner som är resurscentrum för funktionshindrade.
            </seg>
          </u>
          <u xml:id="i-ae0cbbfa5277001d-357" who="unknown">
            <seg>
              Mitt svar på interpellantens andra fråga är att systemet inte
              utjämnar för de faktiska kostnaderna utan för genomsnittskostnaderna
              i landet. Det innebär att om en kommun vill ha högre kvalitet
              i LSS som medför högre kostnader än andra kommuner har är det
              ett val för den enskilda kommunen.
            </seg>
          </u>
          <u xml:id="i-ae0cbbfa5277001d-358" who="unknown">
            <seg>
              Min bedömning är att kvaliteten inte kommer att förändras negativt
              som en effekt av att utjämningssystemet träder i kraft.
            </seg>
          </u>
          <note type="speaker">
            Anf. 64 ULRIK LINDGREN (kd):
          </note>
          <u xml:id="i-ae0cbbfa5277001d-359" next="i-ae0cbbfa5277001d-366" who="Q5956278">
            <seg>
              Fru talman! Tack för svaret, minister Lövdén, men jag kan inte
              vara riktigt nöjd. Tvärtom känner jag mig faktiskt lite störd
              och provocerad av att somliga kommuner som har tagit ett särskilt
              stort ansvar för handikappomsorgen också ska råka särskilt illa
              ut ekonomiskt. I den här interpellationen har jag tagit upp exemplet
              Hedemora kommun, men det finns några till i Sverige.
            </seg>
          </u>
          <u xml:id="i-ae0cbbfa5277001d-360" prev="i-ae0cbbfa5277001d-359" who="Q5956278">
            <seg>
              Kommun-Sverige generellt får det ju allt kärvare, men de här
              kommunerna, som Hedemora, får en smäll till. Det borde rimligen
              vara tvärtom. De kommuner som under ett antal år har tagit ansvar
              och byggt upp en kompetens kring olika handikapp, som hela landet
              faktiskt har nytta av, en kompetens som inte gärna heller kan
              byggas upp i varje kommun, borde rimligen enbart ha plus av att
              de har tagit på sig denna uppgift. För detta borde övriga Sverige
              ta ett kollektivt ansvar.
            </seg>
          </u>
          <u xml:id="i-ae0cbbfa5277001d-361" prev="i-ae0cbbfa5277001d-359" who="Q5956278">
            <seg>
              Trots att alla vill att omsorgen om personer med funktionshinder
              ska fungera väl går det i det här fallet helt fel. Det kommunala
              utjämningssystem som ska ersätta det särskilda statsbidraget från
              och med 2004 kompenserar inte Hedemora för bortfallet av statsbidraget.
            </seg>
          </u>
          <u xml:id="i-ae0cbbfa5277001d-362" prev="i-ae0cbbfa5277001d-359" who="Q5956278">
            <seg>
              Trots all kunskap om att de här konsekvenserna kommer går det
              helt fel. Det är inte så att regeringen kan säga att det här hade
              vi då ingen aning om. Det är känt att det regionala avtalet i
              Dalarna inte har räckt till. Därför har det funnits ett särskilt
              statsbidrag till de kommuner som har ett särskilt stort ansvar
              för handikappomsorgen.
            </seg>
          </u>
          <u xml:id="i-ae0cbbfa5277001d-363" prev="i-ae0cbbfa5277001d-359" who="Q5956278">
            <seg>
              Vidare har regeringen och riksdagsmajoriteten medvetet valt att
              det inte ska vara ett statligt övertagande av kostnadsansvaret
              för LSS- och LASS-reformerna. Det skulle i sig inte kosta mer,
              endast bringa ordning i att de kommuner som har ett särskilt ansvar
              för personer med funktionshinder också får en rimlig ersättning
              för det. Men även det har ni avvisat. Det ska vara det här systemet
              som nu ska genomföras.
            </seg>
          </u>
          <u xml:id="i-ae0cbbfa5277001d-364" prev="i-ae0cbbfa5277001d-359" who="Q5956278">
            <seg>
              Fru talman! I det svar som Lars-Erik Lövdén har lämnat kan jag
              inte utläsa någon som helst förståelse för konsekvenserna av hur
              klumpigt det nya utjämningssystemet slår. Tvärtom kan ansvarig
              minister till och med skriva att det nya utjämningssystemet inte
              försämrar de ekonomiska förutsättningarna för kommuner med höga
              kostnader för LSS, detta trots en rejäl uppvaktning från Hedemora
              kommun där man visar svart på vitt att glappet 2004 mellan bortfallet
              av det särskilda statsbidraget och infasningen av det nya kommunala
              utjämningssystemet är minus 15 miljoner kronor. Har ansvarig minister
              ingen förståelse för och ingen ambition att på något sätt justera
              eller kompensera Hedemora kommun?
            </seg>
          </u>
          <u xml:id="i-ae0cbbfa5277001d-365" prev="i-ae0cbbfa5277001d-359" who="Q5956278">
            <seg>
              Dessutom gör sig statsrådet Lövdén skyldig till en märklig motsägelse.
              I en mening säger han i sitt svar att utjämningssystemet inte
              försämrar de ekonomiska förutsättningarna för kommuner med höga
              kostnader. I en annan mening säger han att systemet inte utjämnar
              för de faktiska kostnaderna utan för genomsnittskostnaderna i
              landet. Precis, i det sista blev det helt korrekt. Inte heller
              ett statsråd kan naturligtvis hävda två motstridiga påståenden
              samtidigt. Antingen försämras en ekonomisk förutsättning eller
              inte. Det kan inte gärna vara bådeoch.
            </seg>
          </u>
          <u xml:id="i-ae0cbbfa5277001d-366" prev="i-ae0cbbfa5277001d-359" who="Q5956278">
            <seg>
              Precis detta har Hedemora noterat. Det blir en väsentlig skillnad
              mellan faktisk kostnad som Hedemora har och en genomsnittskostnad
              i landet. Åtminstone det beskedet borde ansvarigt statsråd kunna
              ge Hedemora i dag att han inser skillnaden.
            </seg>
          </u>
          <note type="speaker">
            Anf. 65 Statsrådet LARS-ERIK LÖVDÉN (s):
          </note>
          <u xml:id="i-ae0cbbfa5277001d-367" who="unknown">
            <seg>
              Fru talman! När jag uttalade att det inte försämrar de ekonomiska
              förutsättningarna syftade det på att det är konstruerat ett särskilt
              personalkostnadsindex som tar hänsyn till den särskilda vårdtyngden
              i de enskilda fallen.
            </seg>
          </u>
          <u xml:id="i-ae0cbbfa5277001d-368" who="unknown">
            <seg>
              Jag är medveten om Hedemoras problem. Det är därför jag också
              säger i mitt svar att det är möjligt för länen att se till att
              man avvecklar de länsvisa utjämningssystemen i en takt som tar
              hänsyn till särskilda förhållanden i en enskild kommun i länet.
            </seg>
          </u>
          <u xml:id="i-ae0cbbfa5277001d-369" who="unknown">
            <seg>
              Ett av problemen med Hedemoras situation är att det finns införanderegler
              och en infasning i det nya systemet som gör att Hedemora inte
              första året får ut full effekt av det nya utjämningssystemet.
              Det handlar om ungefär 5 miljoner. Jag tror att Hedemora får drygt
              36 miljoner första året, men ska efter att systemet är infört
              ha 41 miljoner. Det är fullt möjligt för länets kommuner att ta
              hänsyn till den effekten. Det finns ju kommuner i det berörda
              länet som i förhållande till dagens situation är vinnare i systemet,
              om man uttrycker sig i termer av vinnare och förlorare. De får
              ett bra utfall i förhållande till hur det har varit historiskt.
              Det borde vara möjligt för länets kommuner att se till att man
              avvecklar det tidigare utjämningssystemet i en takt som tar hänsyn
              till Hedemora kommuns speciella problem.
            </seg>
          </u>
          <u xml:id="i-ae0cbbfa5277001d-370" who="unknown">
            <seg>
              Det är inte så att jag inte ser de bekymmer som Hedemora kommun
              har, inte alls. Jag är fullt medveten om de problem som kommunen
              står inför. En del av de problemen skulle kunna hanteras med att
              man i länet kom överens om att avveckla det länsvisa utjämningssystemet
              på ett rimligt sätt.
            </seg>
          </u>
          <u xml:id="i-ae0cbbfa5277001d-371" who="unknown">
            <seg>
              Det finns ju andra län i det här landet där utjämningssystemen
              i princip är avfasade. Det är det som är motivet till att vi inför
              ett nytt utjämningssystem. Vi kan inte ha en situation där vissa
              kommuner har nettokostnader på 6 000 kr per invånare för LSS-verksamheten
              medan andra kommuner har kostnader på 400 kr per invånare. Syftet
              med det nya utjämningssystemet är just att utjämna de förhållandena
              så att kommunsektorn som helhet bär i stort likvärdiga kostnader
              för den här väldigt viktiga verksamheten.
            </seg>
          </u>
          <note type="speaker">
            Anf. 66 ULRIK LINDGREN (kd):
          </note>
          <u xml:id="i-ae0cbbfa5277001d-372" next="i-ae0cbbfa5277001d-379" who="Q5956278">
            <seg>
              Fru talman! Det kanske finns någon som undrar om det här är något
              att tala om, att det rentav bara skulle vara ett utslag av något
              slags allmänt kommunalt gnällande. Kommunförbundet, landets socialchefer
              och ett antal andra har så många gånger larmat om kommunernas
              växande obalanser mellan statens och medborgarnas alla krav och
              förväntningar och vad kommunerna faktiskt har ekonomiska möjligheter
              att leva upp till. Det är kanske så att regeringen och riksdagsmajoriteten
              börjar bli trött och lite har slagit dövörat till.
            </seg>
          </u>
          <u xml:id="i-ae0cbbfa5277001d-373" prev="i-ae0cbbfa5277001d-372" who="Q5956278">
            <seg>
              Men jag tackar ändå för att Lars-Erik Lövdén åtminstone muntligt
              har uttalat en förståelse, även om det egentligen inte finns någon
              text som avslöjar något om förståelse. Jag tycker att det är oerhört
              viktigt att påminna om att regeringens ovilja att kompensera de
              här kommunerna är att knuffa ytterligare några kommuner mot det
              ekonomiska stupet.
            </seg>
          </u>
          <u xml:id="i-ae0cbbfa5277001d-374" prev="i-ae0cbbfa5277001d-372" who="Q5956278">
            <seg>
              15 miljoner kronor i ekonomiskt glapp för Hedemora nästa år låter
              måhända inte så mycket i en del öron, men för en kommun av Hedemoras
              storlek motsvarar det 75 öre i skattehöjning. Hedemora var också
              tvunget att höja skatten med 35 öre i år, och landstinget Dalarna
              har precis i dagarna beslutat att höja skatten för 2004 med 80
              öre. Precis som andra kommuner har Hedemora ett svårt kostnadsutvecklingstryck
              i äldreomsorg och övrig socialtjänst, det vill säga Hedemoras
              problem är av stockholmska dimensioner. Vi har en angelägen debatt
              om Stockholms problem, men det är minst lika viktigt att ha denna
              debatt. Proportionellt sett är problemen desamma.
            </seg>
          </u>
          <u xml:id="i-ae0cbbfa5277001d-375" prev="i-ae0cbbfa5277001d-372" who="Q5956278">
            <seg>
              Nu har riksdagsmajoriteten bestämt sig för utjämningssystemet.
              Konsekvenserna blir antingen en rekordskattehöjning eller undanträngning
              av äldreomsorg och övrig socialtjänst och skolan. De områdena
              har inte samma skydd i rättighetslagstiftningen som handikappomsorgen.
            </seg>
          </u>
          <u xml:id="i-ae0cbbfa5277001d-376" prev="i-ae0cbbfa5277001d-372" who="Q5956278">
            <seg>
              På min andra fråga om på vilket sätt statsrådet avser att säkra
              kvaliteten i omsorgen för personer med funktionshinder i de kommuner
              som har tagit ett särskilt stort ansvar svarade ministern att
              hans bedömning är att kvaliteten inte kommer att förändras negativt
              som en effekt av att utjämningssystemet träder i kraft. På vad
              grundar ministern sin bedömning av detta? Om en verksamhet tappar
              15 miljoner i ersättningar blir det alltså inga kvalitetskonsekvenser.
              Varför har det i så fall funnits ett särskilt statsbidrag för
              i år för Hedemora med 11,3 miljoner och totalt i år 350 miljoner
              till kommunsektorn för just det ändamålet?
            </seg>
          </u>
          <u xml:id="i-ae0cbbfa5277001d-377" prev="i-ae0cbbfa5277001d-372" who="Q5956278">
            <seg>
              Varför införs nästa år ett kommunalt utjämningssystem om minskade
              ersättningar inte har någon kvalitetskonsekvens? Vi ska naturligtvis
              inte spendera mer pengar än vi behöver i det trängda läget i riket.
            </seg>
          </u>
          <u xml:id="i-ae0cbbfa5277001d-378" prev="i-ae0cbbfa5277001d-372" who="Q5956278">
            <seg>
              Lars-Erik Lövdén talar om att omförhandla det mellankommunala
              omfördelningsavtalet i Dalarna visst! Länets kommuner har bidragit
              med en mellanskillnad enligt avtal mellan vad Hedemora har fått
              i skatteväxling från landstinget och vad verksamheten kostar.
              Det finns en klausul som ger möjlighet till omförhandling. Det
              står att väsentliga förändringar i förutsättningarna kan föranleda
              omprövning av fördelningen mellan kommunerna och av övergångsperiodens
              längd. Men dels svämmar de övriga kommunerna i Dalarna inte över
              av pengar utan står med minus i sina budgetar också, dels har
              övriga kommuner tagit fasta på propositionens skrivning om att
              regeringen förutsätter att merparten av dessa länsavtal kommer
              att upphöra när det nationella utjämningssystemet träder i kraft.
              De har sålunda räknat in detta i sina budgetar.
            </seg>
          </u>
          <u xml:id="i-ae0cbbfa5277001d-379" prev="i-ae0cbbfa5277001d-372" who="Q5956278">
            <seg>
              Blir det inga som helst konsekvenser i kvaliteten när pengar
              tas bort?
            </seg>
          </u>
          <note type="speaker">
            Anf. 67 Statsrådet LARS-ERIK LÖVDÉN (s):
          </note>
          <u xml:id="i-ae0cbbfa5277001d-380" who="unknown">
            <seg>
              Fru talman! Det är inte så att jag inte är medveten om det allmänna
              mycket besvärliga kommunalekonomiska läget. Vi har nu i lågkonjunkturen
              en situation där de flesta kommuner brottas med stora ekonomiska
              bekymmer på grund av att skatteintäkterna inte ökar med den kraft
              de har gjort under gångna år. Det är ett problem som många kommunalpolitiker
              brottas med dagligdags.
            </seg>
          </u>
          <u xml:id="i-ae0cbbfa5277001d-381" who="unknown">
            <seg>
              Utjämningssystemet för LSS syftar till att kommunsektorn som
              helhet ska bära kostnaderna på ett rättvist sätt. Jag nämnde i
              mitt tidigare inlägg att det finns kommuner i dag som har kostnader
              som motsvarar 6 000 kr per invånare, och det finns andra kommuner
              som har kostnader på 400 kr per invånare. Det är inte rimligt
              att ha ett sådant förhållande i kommunsektorn.
            </seg>
          </u>
          <u xml:id="i-ae0cbbfa5277001d-382" who="unknown">
            <seg>
              Jag tycker ändå att jag i mitt svar uttryckte en förståelse för
              situationen i Hedemora när jag pekade på den möjlighet som finns,
              nämligen att man i länet ser till att avveckla utjämningsavtalet
              på ett sådant sätt att åtminstone Hedemora kommun kommer att fasas
              in i det nya utjämningssystemet på ett rimligt sätt. Det skulle
              innebära en förstärkning utifrån de beräkningar vi har i dag på
              5 miljoner kronor. Jag tycker att länets kommuner ska ta det ansvaret
              för att klara avvecklingen av utjämningsavtalet på ett rimligt
              sätt så att Hedemora inte drabbas på det sätt interpellanten säger.
            </seg>
          </u>
          <note type="speaker">
            Anf. 68 ULRIK LINDGREN (kd):
          </note>
          <u xml:id="i-ae0cbbfa5277001d-383" next="i-ae0cbbfa5277001d-385" who="Q5956278">
            <seg>
              Fru talman! Jag håller med minister Lövdén om att det inte är
              rimligt med den stora skillnaden i de kostnader som olika kommuner
              har haft och fortfarande har för handikappomsorgen. Just därför
              är det angeläget att man konstruerar ett system mellan kommunerna
              som är så rättvist att det känner av hur kostnadsläget är och
              att kommunerna får ersättning för det åtagande de har alternativt
              att staten går in. Inget av detta inträffar nu. Vi har fått en
              klumpig mall som har lagts över riket en schablon, ett utjämningssnitt,
              en genomsnittskostnad inte någon ersättning för de faktiska kostnaderna.
              Då ramlar Kommun-Sverige in i alla dessa svårigheter. Det är en
              klar brist att det inte finns någon som helst ambition att kompensera
              kommunerna särskilt utan att det enbart hänvisas till att kommunerna
              får klara upp det själva.
            </seg>
          </u>
          <u xml:id="i-ae0cbbfa5277001d-384" prev="i-ae0cbbfa5277001d-383" who="Q5956278">
            <seg>
              Det är märkligt att det inte har någon kvalitetseffekt med reformen
              den 1 januari. Det ska kommunerna klara trots att vi alla vet
              hur det faktiskt står till.
            </seg>
          </u>
          <u xml:id="i-ae0cbbfa5277001d-385" prev="i-ae0cbbfa5277001d-383" who="Q5956278">
            <seg>
              Det är en märklig maktens arrogans att bete sig så. Området borde
              vara högkänsligt även för Socialdemokraterna. Det handlar här
              om kärnan i svensk välfärdspolitik, det vill säga omsorgen om
              de svagaste personer med svåra funktionshinder. Ändå tycker ansvarig
              minister att en del kommuner kan lämnas i sticket i dessa frågor.
              Det finns inget tecken i dag på att de kan kompenseras från någon
              annan kommun i Sverige eller i Dalarna. Det är djupt tragiskt.
              Jag hade respekterat ett svar även om det hade varit långtifrån
              tillfredsställande som hade låtit ungefär så här: Ministern medger
              att det som faktiskt sker är svårt försämrande, men man får följa
              läget och se om man kan göra någonting i framtiden. Ingenting
              av detta kommer fram i ministerns svar utan bara ett utlämnande
              av kommunen. Det är lite provocerande.
            </seg>
          </u>
          <note type="speaker">
            Anf. 69 Statsrådet LARS-ERIK LÖVDÉN (s):
          </note>
          <u xml:id="i-ae0cbbfa5277001d-386" who="unknown">
            <seg>
              Fru talman! Det har framgått tydligt av mina interpellationsinlägg
              att jag är medveten om den besvärliga situation som många kommuner
              står inför, bland annat Hedemora kommun. Jag har anvisat några
              vägar för att något förbättra situationen för Hedemora kommun.
            </seg>
          </u>
          <u xml:id="i-ae0cbbfa5277001d-387" who="unknown">
            <seg>
              Det är inte så att det alternativ som stod till buds hade inneburit
              en förbättring, nämligen att tillämpa den andra metoden, bruttokostnadsmetoden,
              i stället för genomsnittsmetoden. Det hade fått samma effekt vid
              växlingen. Sedan hade staten fått ta de framtida kostnadsökningarna
              i sektorn. Det är en annan sak. Jag har inte sett att Kristdemokraterna
              har haft någon finansiering i sitt budgetalternativ heller.
            </seg>
          </u>
          <u xml:id="i-ae0cbbfa5277001d-388" who="unknown">
            <seg>
              Allmänt sett är det en besvärlig situation i kommunsektorn. Jag
              är, om någon, fullt medveten om det, och jag brottas dagligdags
              med de problemen.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2003/04:44 om efterlevande av barnkonventionen
            i asylärenden
          </note>
          <note type="speaker">
            Anf. 70 Statsrådet BARBRO HOLMBERG (s):
          </note>
          <u xml:id="i-ae0cbbfa5277001d-389" next="i-ae0cbbfa5277001d-395" who="Q3358782">
            <seg>
              Fru talman! Anne-Marie Ekström har frågat mig vilka åtgärder
              jag ämnar vidta för att barnens bästa ska tas till vara i alla
              asylärenden, undvika att våld används mot barn i asylärenden och
              slutligen vilka åtgärder jag tänker vidta för att de som utreder
              barn i asylärenden ska ha nödvändig kompetens.
            </seg>
          </u>
          <u xml:id="i-ae0cbbfa5277001d-390" prev="i-ae0cbbfa5277001d-389" who="Q3358782">
            <seg>
              Till att börja med vill jag understryka att portalparagrafen
              i utlänningslagen om barnets bästa ska beaktas i samtliga led
              av asylprocessen. Det innebär att hänsyn ska tas till barnets
              hälsa och utveckling samt barnets bästa i övrigt både i asylutredningen
              och vid verkställigheten av ett avvisningsbeslut. Principerna
              i FN:s konvention om barnets rättigheter ska genomsyra alla ärenden
              där barn berörs, såväl de ensamkommande som de som kommer tillsammans
              med sin familj.
            </seg>
          </u>
          <u xml:id="i-ae0cbbfa5277001d-391" prev="i-ae0cbbfa5277001d-389" who="Q3358782">
            <seg>
              Barnets bästa ska alltid beaktas men är inte alltid ensamt avgörande
              vid beslutsfattandet. Prövningen av barnets bästa kan inte i förhållande
              till utlänningslagstiftningen ges så långtgående innebörd att
              det nästan blir ett eget kriterium för uppehållstillstånd att
              vara barn. Risken finns då att barnen utnyttjas i de fall där
              önskan att bosätta sig i ett visst land är stark men skyddsskälen
              är otillräckliga (se prop. 1996/97:25 s. 247). Migrationsverket
              gör bedömningar och beaktar bestämmelsen om barnets bästa i beslutsfattandet
              i ärenden som rör barn. Enligt min åsikt kan dock förbättringar
              göras när det gäller beslutsmotiveringarna i avvisnings- och utvisningsbesluten.
            </seg>
          </u>
          <u xml:id="i-ae0cbbfa5277001d-392" prev="i-ae0cbbfa5277001d-389" who="Q3358782">
            <seg>
              Den som får ett avvisnings- eller utvisningsbeslut ska lämna
              landet. Migrationsverket arbetar för att personer med lagakraftvunna
              avvisnings- eller utvisningsbeslut ska återvända självmant i stället
              för att man ska behöva tillgripa tvångsåtgärder. När avvisningsbeslut
              har meddelats erbjuder Migrationsverket samtal inför återvändandet.
              Migrationsverket kan emellertid överlämna ett avvisnings- eller
              utvisningsärende till polismyndigheten om den som ska avvisas
              eller utvisas håller sig undan eller om det kan antas att tvång
              kommer att behövas för att genomföra verkställigheten. Avvisnings-
              och utvisningsärenden beträffande barnfamiljer kräver särskild
              kompetens och hänsyn. När ett ärende som gäller en barnfamilj
              överlämnas till polismyndighet för verkställighet informerar Migrationsverket
              vanligtvis polisen om barnets situation. Det förtjänar att framhållas
              att både Migrationsverket och polismyndigheten självfallet har
              ett ansvar för att tillämpa ett barnperspektiv i sin verksamhet.
              Jag har fått kännedom om att Migrationsverket ska ta fram riktlinjer
              för arbetet med återvändande beträffande barnfamiljer.
            </seg>
          </u>
          <u xml:id="i-ae0cbbfa5277001d-393" prev="i-ae0cbbfa5277001d-389" who="Q3358782">
            <seg>
              Sedan till frågan om kompetensen hos dem som utreder barn i asylärenden.
              Migrationsverket och Utlänningsnämnden har kontinuerligt stärkt
              utbildningsinsatserna för dem som handlägger barnärenden. Migrationsverkets
              insatser för kompetensutvecklingen sker genom särskilda utbildningar
              om barnets behov, utveckling och rättigheter med utgångspunkt
              i barnkonventionen samt fortbildning när det handlar om utrednings-
              och intervjumetodik.
            </seg>
          </u>
          <u xml:id="i-ae0cbbfa5277001d-394" prev="i-ae0cbbfa5277001d-389" who="Q3358782">
            <seg>
              Jag vill nämna att jag den 29 oktober 2003 besvarade två frågor:
              2003/04:132 från Anita Brodén om asylsökande barns situation och
              2003/04:134 från Hans Backman om hanteringen av barn som avvisas
              ur Sverige.
            </seg>
          </u>
          <u xml:id="i-ae0cbbfa5277001d-395" prev="i-ae0cbbfa5277001d-389" who="Q3358782">
            <seg>
              Avslutningsvis vill jag understryka att barnets situation i asylprocessen
              är ett ämne som jag sätter mycket högt på min dagordning som minister.
              Regeringen fortsätter att följa hur myndigheternas arbete med
              barnfrågorna går framåt.
            </seg>
          </u>
          <note type="speaker">
            Anf. 71 ANNE-MARIE EKSTRÖM (fp):
          </note>
          <u xml:id="i-ae0cbbfa5277001d-396" next="i-ae0cbbfa5277001d-405" who="Q4768084">
            <seg>
              Fru talman! Jag tackar för svaret. Jag är glad för att migrationsministern
              har barnfrågorna högt på sin agenda. Det är glädjande.
            </seg>
          </u>
          <u xml:id="i-ae0cbbfa5277001d-397" prev="i-ae0cbbfa5277001d-396" who="Q4768084">
            <seg>
              Men jag är inte nöjd med svaret. Trots att migrationsministern
              framhåller att man ska ta hänsyn till barnets hälsa och utveckling
              i alla led av asylprocessen säger migrationsministern i nästa
              mening att man inte helt och hållet kan ta hänsyn till barnets
              bästa, för då kan barn bli utnyttjade.
            </seg>
          </u>
          <u xml:id="i-ae0cbbfa5277001d-398" prev="i-ae0cbbfa5277001d-396" who="Q4768084">
            <seg>
              Hur ska migrationsministern ha det? Ska man ta hänsyn eller inte?
              Jag tror inte att någon förälder medvetet utnyttjar sitt barn
              för att få uppehållstillstånd, möjligen för att skydda sitt barn.
            </seg>
          </u>
          <u xml:id="i-ae0cbbfa5277001d-399" prev="i-ae0cbbfa5277001d-396" who="Q4768084">
            <seg>
              Kritik mot hur asylärenden hanteras har kommit från många håll,
              både från Rädda Barnen, från barnläkare och från Barnombudsmannen
              bland andra. Barnombudsmannen har i en studie, som visserligen
              har några år på nacken, av 88 asylärenden konstaterat att det
              i de besluten inte redovisats hur man tagit hänsyn till barnets
              bästa, att det saknas barnperspektiv över huvud taget och att
              barnen betraktas som bihang till sina föräldrar. Där är det också
              glädjande att ministern uttrycker att hon tycker att det måste
              bli bättre på den punkten.
            </seg>
          </u>
          <u xml:id="i-ae0cbbfa5277001d-400" prev="i-ae0cbbfa5277001d-396" who="Q4768084">
            <seg>
              Barnombudsmannen har också i en skrivelse till den kommitté som
              ser över utlänningslagstiftningen påtalat att det måste specificeras
              vad som är barnets humanitära skäl i utlänningslagstiftningen.
              I skrivelsen sägs att barnkonventionens artiklar kan vara vägledande.
              Man ska säkerställa barnets överlevnad och utveckling. Barnet
              har rätt till omvårdnad och hälsa. Barnet har rätt till skydd
              mot alla former av fysiskt eller psykiskt våld, misshandel eller
              sexuellt utnyttjande bland annat.
            </seg>
          </u>
          <u xml:id="i-ae0cbbfa5277001d-401" prev="i-ae0cbbfa5277001d-396" who="Q4768084">
            <seg>
              Är ministern beredd att införa en sådan särskild paragraf i utlänningslagen
              som handlar om barns humanitära skäl?
            </seg>
          </u>
          <u xml:id="i-ae0cbbfa5277001d-402" prev="i-ae0cbbfa5277001d-396" who="Q4768084">
            <seg>
              Fru talman! Oavsett om en sådan paragraf funnits eller ej är
              det som visades i Kalla faktas program om avvisning av barn fruktansvärt.
              Jag kan inte påstå att man följde barnkonventionen vid någon av
              de hämtningar som visades. Vad kallas det som man utsatte den
              15-åriga flickan för när hon släpades ut och bands fast i ett
              flygplan fast hon var flygrädd om inte både fysiskt och psykiskt
              våld, och mer våld än nöden krävde? I detta fall kunde handlingen
              ha undvikits om myndigheterna lagt ned lite mer kraft på att hitta
              en annan lösning.
            </seg>
          </u>
          <u xml:id="i-ae0cbbfa5277001d-403" prev="i-ae0cbbfa5277001d-396" who="Q4768084">
            <seg>
              Fru talman! Kan det kallas omvårdnad när man skickar i väg ett
              barn som inte äter eller rör sig på grund av de trauman hon lider
              av utan att ta hänsyn till läkares rekommendationer? Om den lag
              jag beskrev tidigare gällt borde det barnet ha fått uppehållstillstånd.
              Det är verkligen otillfredsställande att asylsökande barn behandlas
              sämre än djur. För djurtransporter finns det regler, men tydligen
              inte för människotransporter.
            </seg>
          </u>
          <u xml:id="i-ae0cbbfa5277001d-404" prev="i-ae0cbbfa5277001d-396" who="Q4768084">
            <seg>
              Kommer migrationsministern att med kraft agera för att svenska
              myndigheter behandlar alla barn som finns i det här landet på
              samma sätt oavsett vilket ursprung barnet har?
            </seg>
          </u>
          <u xml:id="i-ae0cbbfa5277001d-405" prev="i-ae0cbbfa5277001d-396" who="Q4768084">
            <seg>
              Fru talman! En annan sak: För att göra det än svårare i asylprocessen
              har regeringen till Lagrådet lämnat ett förslag till ändring i
              utlänningslagen att man inte ska få göra nya ansökningar. Jag
              tror inte att barnen kommer att må bättre av att man inte får
              möjlighet att göra nya ansökningar, men enligt min uppfattning
              är det inte så enkelt. Det är att börja i fel ända. Först måste
              asylprocessen göras mer rättssäker. Kan migrationsministern tänka
              sig att tänka om i denna fråga?
            </seg>
          </u>
          <note type="speaker">
            Anf. 72 Statsrådet BARBRO HOLMBERG (s):
          </note>
          <u xml:id="i-ae0cbbfa5277001d-406" next="i-ae0cbbfa5277001d-411" who="Q3358782">
            <seg>
              Fru talman! Först och främst vill jag tacka Anne-Marie Ekström
              för att hon har tagit upp den här frågan. Frågan om hur 10 000
              barn som i dag är asylsökande, som ska tas om hand på bästa sätt
              och som ska få sina egna skäl utredda är en prioriterad fråga,
              och ska vara en prioriterad fråga, inom asyl- och migrationspolitiken.
              Det är också en fråga som man ständigt måste hålla levande. Jag
              tror att man aldrig kommer att hitta ett perfekt system. Det kommer
              hela tiden nya barn, barn med nya problem och nya upplevelser
              i bagaget, och vi måste ständigt hitta nya metoder för att möta
              dessa barns behov. Därför är det viktigt att ha ett flexibelt
              system, som hela tiden förbättras.
            </seg>
          </u>
          <u xml:id="i-ae0cbbfa5277001d-407" prev="i-ae0cbbfa5277001d-406" who="Q3358782">
            <seg>
              Vad jag skulle vilja börja med att säga är att jag tror att vi
              har lagt en väldigt bra grund för ett sådant bra omhändertagande
              i Sverige.
            </seg>
          </u>
          <u xml:id="i-ae0cbbfa5277001d-408" prev="i-ae0cbbfa5277001d-406" who="Q3358782">
            <seg>
              För sju år sedan, 1996, kom Barnkommittén med ett betänkande
              om barnets rätt i utlänningslagstiftningen. Barnkommittén gjorde
              en översyn av barnkonventionen och hela den svenska lagstiftningen,
              bland annat just utlänningslagen. Då, 1996, pekade man mycket
              på att barn över huvud taget inte var synliga i utlänningslagen.
              Då omhändertog vi och satte barn i förvar i häkten. Då hade heller
              inte barn rätt till skola på samma sätt som i dag, och gömda barn
              hade inte rätt till hälso- och sjukvård.
            </seg>
          </u>
          <u xml:id="i-ae0cbbfa5277001d-409" prev="i-ae0cbbfa5277001d-406" who="Q3358782">
            <seg>
              Allt detta har vi åtgärdat. Vi har i dag en lagstiftning som
              säger att man ska ta hänsyn till barnets bästa. Det innebär att
              man i alla led av asylprocessen, i mottagningen och i utredningarna
              men också i verkställigheten, ska se till barnets bästa. Här har
              det ändå skett en metodutveckling. Man har försökt hitta olika
              metoder för att möta de här barnens behov. Jag säger inte att
              vi är färdiga. Jag tror, som sagt, nästan inte att vi kommer att
              bli färdiga, men jag tror att vi har kommit en bit på väg och
              att vi kan vara ganska stolta över det.
            </seg>
          </u>
          <u xml:id="i-ae0cbbfa5277001d-410" prev="i-ae0cbbfa5277001d-406" who="Q3358782">
            <seg>
              Att vi har satt in barnets bästa i utlänningslagstiftningen betyder
              inte att det räcker med att vara barn för att få uppehållstillstånd.
              Däremot måste man alltid utreda och beakta barnets bästa i de
              avvägningar som görs. När man gör avvägningar när det gäller humanitära
              skäl är det väldigt många olika omständigheter som man tar hänsyn
              till, hur lång tid barnen har varit här, hur barnen mår och så
              vidare. Det ska vägas ihop med en rad andra omständigheter i det
              enskilda fallet.
            </seg>
          </u>
          <u xml:id="i-ae0cbbfa5277001d-411" prev="i-ae0cbbfa5277001d-406" who="Q3358782">
            <seg>
              Men jag kan hålla med Anne-Marie Ekström om att beslutsmotiveringarna
              måste bli tydligare. Man måste från myndigheternas sida redovisa
              hur man har tagit hänsyn till barnets bästa, hur man har vägt
              in det i besluten. Där finns det fortfarande väldigt mycket att
              göra.
            </seg>
          </u>
          <note type="speaker">
            Anf. 73 ANNE-MARIE EKSTRÖM (fp):
          </note>
          <u xml:id="i-ae0cbbfa5277001d-412" next="i-ae0cbbfa5277001d-420" who="Q4768084">
            <seg>
              Fru talman! Jag håller med om och tycker att det känns bra att
              det har blivit bättre. Det går framåt, men det går väldigt sakta.
            </seg>
          </u>
          <u xml:id="i-ae0cbbfa5277001d-413" prev="i-ae0cbbfa5277001d-412" who="Q4768084">
            <seg>
              De barn som har kommit hit som asylsökande har ju hanterats väldigt
              illa i livet. De har tvingats fly från sitt hemland och varit
              med om hemska upplevelser. De har upplevt sådant som är svårt
              för oss att förstå.
            </seg>
          </u>
          <u xml:id="i-ae0cbbfa5277001d-414" prev="i-ae0cbbfa5277001d-412" who="Q4768084">
            <seg>
              Många har någon nära anhörig som har dödats framför deras ögon,
              kanske till och med mamma och pappa. Och när de har kommit till
              Sverige har de inte haft möjlighet att bearbeta det som de har
              upplevt.
            </seg>
          </u>
          <u xml:id="i-ae0cbbfa5277001d-415" prev="i-ae0cbbfa5277001d-412" who="Q4768084">
            <seg>
              Det relativt normala liv som uppstår efter en tid i Sverige med
              skolgång, vilket är bra, och andra aktiviteter slås i spillror
              när ett avslag kommer, oavsett om man har fått vänta en lång eller
              en kort tid. De hemska upplevelserna i hemlandet dyker upp på
              nytt, och man får det här posttraumatiska stressyndromet, som
              det pratas om. Därför är det viktigt att man verkligen tar hänsyn
              till alla skäl som barnen har och att det inte bara blir en lång
              väntan som gör att barnen mår sämre.
            </seg>
          </u>
          <u xml:id="i-ae0cbbfa5277001d-416" prev="i-ae0cbbfa5277001d-412" who="Q4768084">
            <seg>
              Migrationsministern svarade inte på min fråga om hon är beredd
              att tänka om när det gäller detta med nya ansökningar. Migrationsministern
              säger att barn far väldigt illa på grund av att man gör nya ansökningar,
              men det är inte på grund av att man gör nya ansökningar som barn
              far illa utan på grund av det som de bär med sig från sitt hemland
              och den tid som de har varit i Sverige. Att man gör nya ansökningar
              beror också på att man inte upplever att den asylprocess som man
              går igenom är rättssäker.
            </seg>
          </u>
          <u xml:id="i-ae0cbbfa5277001d-417" prev="i-ae0cbbfa5277001d-412" who="Q4768084">
            <seg>
              Vi har pratat länge om att man ska lägga ned Utlänningsnämnden,
              men det dröjer, och det dröjer. I stället kommer man med ett förslag.
              Bara för att barnen mår bättre om de inte behöver vänta så länge
              tar man bort det här med ny ansökan. Det är att börja i fel ända.
              Man måste börja med att skapa den rättssäkra asylprocessen. Sedan
              kan man eventuellt ta bort detta med ny ansökan.
            </seg>
          </u>
          <u xml:id="i-ae0cbbfa5277001d-418" prev="i-ae0cbbfa5277001d-412" who="Q4768084">
            <seg>
              Jag vill komma tillbaka till en sak som är viktig när det gäller
              barn, nämligen att man utreder deras behov i ett väldigt tidigt
              stadium. Vid ett seminarium här i riksdagen som även ministern
              deltog i, som var anordnat av barnläkare och Rädda Barnen, framhölls
              vikten av att barns hälsotillstånd undersöks tidigt i asylprocessen.
            </seg>
          </u>
          <u xml:id="i-ae0cbbfa5277001d-419" prev="i-ae0cbbfa5277001d-412" who="Q4768084">
            <seg>
              Jag har varit med om ett fall då en flicka först efter det att
              hon varit i Sverige i över två år blev undersökt, en lördagseftermiddag
              under en timma, av Migrationsverkets förtroendeläkare. Hennes
              pappa hade dödats framför hennes ögon. Undersökningen ledde till
              att hon omedelbart fick uppehållstillstånd. Om flickan hade undersökts
              långt tidigare hade man kanske kunnat undvika en lång oviss väntan
              och ett försämrat hälsotillstånd.
            </seg>
          </u>
          <u xml:id="i-ae0cbbfa5277001d-420" prev="i-ae0cbbfa5277001d-412" who="Q4768084">
            <seg>
              Avser ministern att medverka till att barn, när de utreds i asylprocessen,
              får en nödvändig läkarundersökning i ett mycket tidigare stadium?
            </seg>
          </u>
          <note type="speaker">
            Anf. 74 Statsrådet BARBRO HOLMBERG (s):
          </note>
          <u xml:id="i-ae0cbbfa5277001d-421" next="i-ae0cbbfa5277001d-426" who="Q3358782">
            <seg>
              Fru talman! Först och främst gäller det detta med ny ansökan.
              Jag håller med Anne-Marie Ekström om att väldigt många av de barn
              som kommer till Sverige mår dåligt redan när de kommer därför
              att de har upplevt väldigt tragiska händelser. De har upplevt
              traumatiska saker, och det har de med sig i bagaget. Därför tror
              jag att det, när de väl kommer hit och söker asyl, är oerhört
              viktigt att den processen är tydlig, rättssäker och också hålls
              så kort som möjligt.
            </seg>
          </u>
          <u xml:id="i-ae0cbbfa5277001d-422" prev="i-ae0cbbfa5277001d-421" who="Q3358782">
            <seg>
              Med det system som vi har i dag kan man ansöka hos Migrationsverket
              och överklaga hos Utlänningsnämnden, och efter ett slutligt avvisningsbeslut
              kan man lämna in hur många nya ansökningar som helst. Det leder
              till att processen drar ut på tiden, och jag menar att det ändå
              drabbar barnen i första hand. Vad som då kommer är flera nej,
              och barnläkare och barnpsykologer har visat väldigt tydligt att
              man mår ännu sämre när avvisningsbeslut kommer.
            </seg>
          </u>
          <u xml:id="i-ae0cbbfa5277001d-423" prev="i-ae0cbbfa5277001d-421" who="Q3358782">
            <seg>
              Jag menar att man måste få en tydlig process som har en tydlig
              början och som har ett tydligt slut och att man sedan ska få ett
              ordentligt stöd i ett återvändande. Jag tror att det kommer att
              underlätta om det blir kortare handläggningstider och kortare
              vistelsetider i Sverige. Jag tror nämligen att det här systemet
              leder till att människor får falska förhoppningar. De tror att
              de kanske får stanna bara de gör nästa ansökan. Jag menar att
              det här kommer att vara en förbättring för i första hand barnen.
            </seg>
          </u>
          <u xml:id="i-ae0cbbfa5277001d-424" prev="i-ae0cbbfa5277001d-421" who="Q3358782">
            <seg>
              Sedan ställde Anne-Marie Ekström frågan om en särskild paragraf
              om barn. Det sitter just nu en parlamentarisk utredning som ser
              över utlänningslagen i syfte att förtydliga lagen. Man tittar
              bland annat på just humanitära skäl. Man ska också göra en översyn
              när det gäller barnets bästa. Hur har barnets bästa tillämpats
              i utlänningslagstiftningen? När den utredningen kommer får vi
              ett väldigt bra underlag för att se hur vi kan gå vidare med det
              här.
            </seg>
          </u>
          <u xml:id="i-ae0cbbfa5277001d-425" prev="i-ae0cbbfa5277001d-421" who="Q3358782">
            <seg>
              Anne-Marie Ekström hänvisade till ett program, Kalla fakta. Jag
              såg också det. Jag kan bara hålla med om att det var förfärligt
              att se. Det var verkligen förfärligt att se en 15-årig flicka
              släpas skrikande och helt hysterisk in i en buss. Så vill vi inte
              ha det.
            </seg>
          </u>
          <u xml:id="i-ae0cbbfa5277001d-426" prev="i-ae0cbbfa5277001d-421" who="Q3358782">
            <seg>
              Vi måste hitta system för att förebygga att det går så här långt.
              Där tror jag också att detta att man minskar handläggningstiderna
              kommer att få en effekt. Sedan måste vi ha myndigheter som ger
              de här familjerna stöd i sitt återvändande, så att de känner en
              trygghet när de ska återvända och hinner förbereda sig för ett
              återvändande, så att det inte kommer som en chock. Det tror jag
              är oerhört viktigt. Det finns rutiner och riktlinjer, men jag
              kan informera om vad som har hänt efter det här programmet: Migrationsverket
              håller tillsammans med polisen på att titta igenom de här rutinerna
              och riktlinjerna just för att förtydliga dem.
            </seg>
          </u>
          <note type="speaker">
            Anf. 75 ANNE-MARIE EKSTRÖM (fp):
          </note>
          <u xml:id="i-ae0cbbfa5277001d-427" next="i-ae0cbbfa5277001d-431" who="Q4768084">
            <seg>
              Fru talman! Jag håller med om att det är viktigt att processen
              går fort, men den ska också vara säker. Jag tycker fortfarande
              att man börjar i fel ända när man börjar med att ta bort möjligheten
              att göra en ny ansökan innan man har förändrat själva processen.
            </seg>
          </u>
          <u xml:id="i-ae0cbbfa5277001d-428" prev="i-ae0cbbfa5277001d-427" who="Q4768084">
            <seg>
              Det är också bra att man tittar över rutinerna, för det här programmet
              var något av det mest fruktansvärda jag har sett.
            </seg>
          </u>
          <u xml:id="i-ae0cbbfa5277001d-429" prev="i-ae0cbbfa5277001d-427" who="Q4768084">
            <seg>
              Man pratar om kompetens när det gäller att lyssna på barn och
              att den förbättras genom utbildning. Vid en presentation av Migrationsverket
              i socialförsäkringsutskottet sade migrationsministerns efterträdare
              på Migrationsverket att man inte har nått så långt som man skulle
              önska.
            </seg>
          </u>
          <u xml:id="i-ae0cbbfa5277001d-430" prev="i-ae0cbbfa5277001d-427" who="Q4768084">
            <seg>
              Det håller även migrationsministern med om. Det är väl först
              under de senaste åren som arbetet intensifierats. Men de barn
              som i dag finns i asylprocessen och har fått avslag av Migrationsverket
              och Utlänningsnämnden har ju varit här så pass länge att den nya
              medvetenheten om och fokuset på barns egna skäl inte varit aktuella
              under den tid som deras asylärenden utretts. Det borde vara angeläget
              att de ärenden där barn är inblandade och deras skäl inte beaktats
              fick en ny prövning med barnens skäl i fokus. Ett alternativ är
              att ge de asylsökande som har varit länge i landet amnesti. De
              barn som mår dåligt skulle äntligen få hjälp att påbörja sin rehabilitering.
            </seg>
          </u>
          <u xml:id="i-ae0cbbfa5277001d-431" prev="i-ae0cbbfa5277001d-427" who="Q4768084">
            <seg>
              Jag tror att det är en bättre väg att gå än att förbjuda nya
              ansökningar. Det är ett dåligt förslag så länge som vi har en
              asylprocess som inte är rättssäker. Är ministern beredd att låta
              ansökningar med barn inblandade få förnyad prövning med barnets
              skäl i fokus och låta barnkonventionens innehåll bli verklighet
              genom att se till barnets bästa? Eller är ministern beredd att
              låta dessa familjer med barn få amnesti?
            </seg>
          </u>
          <note type="speaker">
            Anf. 76 Statsrådet BARBRO HOLMBERG (s):
          </note>
          <u xml:id="i-ae0cbbfa5277001d-432" next="i-ae0cbbfa5277001d-439" who="Q3358782">
            <seg>
              Fru talman! När det gäller förnyad prövning har vi haft barnets
              bästa i utlänningslagen sedan 1997. Jag tror att jag vågar påstå
              att det inte finns någon barnfamilj som väntar på beslut i dag
              som kom hit 1997, om det inte är några mycket särskilda skäl.
            </seg>
          </u>
          <u xml:id="i-ae0cbbfa5277001d-433" prev="i-ae0cbbfa5277001d-432" who="Q3358782">
            <seg>
              Amnesti är för mig för det första någonting som har med brottslingar
              att göra. För det andra menar jag att amnesti i det här sammanhanget
              är en total rättslöshet. Då säger man att man över huvud taget
              inte bryr sig om lagen utan låter alla få stanna. Vi har en bra
              lagstiftning. Jag tror att det är oerhört viktigt att hålla fast
              vid principen att vi ska ha en rättssäker prövning av alla som
              kommer till Sverige och söker asyl. Det är också ett av de viktigaste
              argument vi har i våra förhandlingar med EU. Vi kräver att det
              ska vara en rättssäkerhet med individuell prövning, att alla ska
              få en prövning av sina skäl. Det tycker jag är väldigt viktigt.
            </seg>
          </u>
          <u xml:id="i-ae0cbbfa5277001d-434" prev="i-ae0cbbfa5277001d-432" who="Q3358782">
            <seg>
              Anne-Marie Ekström tog upp frågan om att utreda barns behov tidigt.
              Det tror jag också är väldigt viktigt. Det gäller att se till
              att barn får den undersökning som de behöver. Alla som kommer
              till Sverige som asylsökande får erbjudande om hälsoundersökning.
              Barnen får dessutom tillgång till skolhälsovården. Men det som
              jag tycker är ännu viktigare är att man verkligen ser till att
              man utreder barns egna asylskäl och jobbar vidare med att förbättra
              metoderna när det gäller den delen.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Förnyad bordläggning
          </note>
          <note>
            Föredrogs och bordlades åter
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 21 november
          </note>
          <note>
            Berit Jóhannesson
          </note>
          <note>
            Per Westerberg
          </note>
          <u xml:id="i-ae0cbbfa5277001d-435" prev="i-ae0cbbfa5277001d-432" who="Q3358782">
            <seg>
              Tobias Billström
            </seg>
          </u>
          <note>
            Lars Ohly
          </note>
          <note>
            Ulf Nilsson
          </note>
          <note>
            Per Bill
          </note>
          <note>
            Lars Ohly
          </note>
          <note>
            den 24 november
          </note>
          <note>
            Marietta de Pourbaix-Lundin
          </note>
          <note>
            Margareta Pålsson
          </note>
          <note>
            Peter Danielsson
          </note>
          <note>
            Camilla Sköld Jansson
          </note>
          <note>
            Gunnar Nordmark
          </note>
          <note>
            Henrik von Sydow
          </note>
          <note>
            den 25 november
          </note>
          <note>
            Jörgen Johansson
          </note>
          <note>
            Kerstin Heinemann
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 2 december.
          </note>
          <note>
            15 § Anmälan om frågor för skriftliga svar
          </note>
          <u xml:id="i-ae0cbbfa5277001d-436" prev="i-ae0cbbfa5277001d-432" who="Q3358782">
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 21 november
          </note>
          <note>
            Marie Engström
          </note>
          <note>
            Gudrun Schyman
          </note>
          <note>
            Gudrun Schyman
          </note>
          <note>
            den 25 november
          </note>
          <note>
            Christer Nylander
          </note>
          <note>
            Jörgen Johansson
          </note>
          <note>
            Marietta de Pourbaix-Lundin
          </note>
          <note>
            Gudrun Schyman
          </note>
          <note>
            Ragnwi Marcelind
          </note>
          <note>
            Peter Danielsson
          </note>
          <note>
            Annelie Enochson
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Frågorna 2003/04:328330 redovisas i bilaga som fogats till riksdagens
            snabbprotokoll tisdagen den 25 november.
          </note>
          <note>
            Frågorna 2003/04:331339 redovisas i bilaga som fogats till riksdagens
            snabbprotokoll tisdagen den 2 december.
          </note>
          <note>
            16 § Anmälan om skriftligt svar på fråga
          </note>
          <u xml:id="i-ae0cbbfa5277001d-437" prev="i-ae0cbbfa5277001d-432" who="Q3358782">
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 25 november
          </note>
          <note>
            Lars-Ivar Ericson
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 2 december.
          </note>
          <note>
            17 § Kammaren åtskildes kl. 19.13.
          </note>
          <u xml:id="i-ae0cbbfa5277001d-438" prev="i-ae0cbbfa5277001d-432" who="Q3358782">
            <seg>
              Förhandlingarna leddes
            </seg>
          </u>
          <u xml:id="i-ae0cbbfa5277001d-439" prev="i-ae0cbbfa5277001d-432" who="Q3358782">
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
