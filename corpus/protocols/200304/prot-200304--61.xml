<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200304</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200304</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--61</head>
          <docDate when="2004-01-30">2004-01-30</docDate>
        </div>
      </front>
      <body>
        <div>
          <note xml:id="i-Eb6tNA18c6er4dN7kjKHnU">
            Riksdagens protokoll
          </note>
          <note xml:id="i-JtMEvyMo3aUFzy5mhezrfp">
            2003/04:61
          </note>
          <note xml:id="i-VFrD3eLCMnMdY6uRspSuLa">
            Fredagen den 30 januari
          </note>
          <note xml:id="i-7M4YyhFK3Yg8XHwySL6EaS">
            Kl. 09:00 - 10:11
          </note>
          <note xml:id="i-WnrLD4vKs5woXdgCu3BCWj">
            1 § Avsägelser
          </note>
          <note xml:id="i-QCs2JmfsZWxozfGjmBgC5G">
            Andre vice talmannen meddelade
          </note>
          <note xml:id="i-7bkqQnKwwwCkQttJuSsVTA">
            Claes Roxbergh
          </note>
          <note xml:id="i-MZcH7wpbv9xKJ2wV6muLFt">
            Gustav Fridolin
          </note>
          <note xml:id="i-BLY9hyAJsFwGwcxQVPZRjv">
            Åsa Domeij
          </note>
          <note xml:id="i-FHPvwAELE2QjFn85tqrgWG">
            Kammaren biföll dessa avsägelser.
          </note>
          <note xml:id="i-LypQVhzCWz7ckfjdQiFTa8">
            2 § Anmälan om kompletteringsval till vissa utskott
          </note>
          <note xml:id="i-Nbn6S6ysppxjT8GxKcbEq1">
            Andre vice talmannen meddelade att Miljöpartiet de grönas riksdagsgrupp
            på grund av uppkomna vakanser anmält Lars Ångström som suppleant
            i konstitutionsutskottet, Åsa Domeij som suppleant i försvarsutskottet
            och Gustav Fridolin som suppleant i socialförsäkringsutskottet.
          </note>
          <note xml:id="i-6NvP2y2XcUDi2JrytCzUXM">
            Andre vice talmannen meddelade att Miljöpartiet de grönas riksdagsgrupp
            anmält Gunnar Goude som suppleant i försvarsutskottet under Åsa
            Domeijs föräldraledighet.
          </note>
          <note xml:id="i-6o5CpK5CePru1g64hwbrtY">
            Andre vice talmannen meddelade att Vänsterpartiets riksdagsgrupp
            på grund av uppkommen vakans anmält Marie Engström som suppleant
            i finansutskottet.
          </note>
          <note xml:id="i-6ks5cL4vxLNYzAmhtQuUVZ">
            Andre vice talmannen förklarade valda till
          </note>
          <note xml:id="i-3GdMbzjWhjgFHzgXEKNpXx">
            suppleant i konstitutionsutskottet
          </note>
          <note xml:id="i-PwnP84Ez5JQ5jxUhZWcCSY">
            suppleant i finansutskottet
          </note>
          <note xml:id="i-RQb8y1nty2tcfWP7RGKS8X">
            suppleant i försvarsutskottet
          </note>
          <note xml:id="i-ASD3dHihoDerF4EvUkyYVj">
            suppleant i socialförsäkringsutskottet
          </note>
          <note xml:id="i-8JxFMChAPtG927pNXEWshL">
            Andre vice talmannen förklarade vald under Åsa Domeijs föräldraledighet
            under tiden den 30 januari14 mars till
          </note>
          <note xml:id="i-V6ahwxsNTPzrCmtdxL6ef">
            suppleant i försvarsutskottet
          </note>
          <note xml:id="i-TvTaDmZ48he6d9do22mSS3">
            3 § Ledighet
          </note>
          <note xml:id="i-Pvd2HRv1PidGHjpMfHRgcs">
            Andre vice talmannen meddelade att Lena Sandlin-Hedman (s) ansökt
            om fortsatt föräldraledighet under tiden den 1 mars31 maj.
          </note>
          <note xml:id="i-MwcvC3wvWNG19NhXZBB5M7">
            Kammaren biföll denna ansökan.
          </note>
          <note xml:id="i-EQSxgfNTwB7VgD5BVCqqRu">
            Andre vice talmannen anmälde att Britta Rådström skulle fortsätta
            att tjänstgöra som ersättare för Lena Sandlin-Hedman.
          </note>
          <note xml:id="i-7dDVTBvw84Q2BQt2TZxqEV">
            4 § Svar på interpellationerna 2003/04:204 om Försvarsberedningen
            och Nato samt 217 om alliansfrihetens ändrade innebörd
          </note>
          <note type="speaker" xml:id="i-8WVY5EHV6axFxXTjTGfA7q">
            Anf. 1 Statsminister GÖRAN PERSSON (s):
          </note>
          <u xml:id="i-97a3b42eca4115e9-1" next="i-97a3b42eca4115e9-22" who="Q53747">
            <seg xml:id="i-VeUbwb93QRUKT8sn5JNJyV">
              Fru talman! Gunnar Hökmark har frågat mig om jag är beredd att
              verka för att ge Försvarsberedningen i uppdrag att inför försvarsbeslutet
              2004 diskutera frågan om ett svenskt medlemskap i Nato samt de
              krav som solidariteten mellan medlemsländerna i EU ställer. Vidare
              har Carl B Hamilton frågat mig om jag är beredd att, delvis mot
              samma bakgrund, ta initiativ till överläggningar med riksdagspartierna
              i vilka Natomedlemskap är ett alternativ. Eftersom de två frågorna
              rör samma område avser jag i dag att besvara dem i ett sammanhang.
            </seg>
          </u>
          <u xml:id="i-97a3b42eca4115e9-2" prev="i-97a3b42eca4115e9-1" who="Q53747">
            <seg xml:id="i-QRM32GhyDAuEo6dnjRAukG">
              Stora och viktiga förändringar har präglat vår omvärld de senaste
              åren. Sedan det kalla krigets slut har spänningarna reducerats
              i vårt närområde.
            </seg>
          </u>
          <u xml:id="i-97a3b42eca4115e9-3" prev="i-97a3b42eca4115e9-1" who="Q53747">
            <seg xml:id="i-8qVHf7ffnPJ7YrpydjkpKb">
              Även globalt har traditionella spänningar minskat. Samtidigt
              har andra hot mot vår säkerhet vuxit starkare ofta mer komplexa
              och mer svårförutsägbara än gårdagens hot om väpnade angrepp.
            </seg>
          </u>
          <u xml:id="i-97a3b42eca4115e9-4" prev="i-97a3b42eca4115e9-1" who="Q53747">
            <seg xml:id="i-XEmF5fYyz8AVUwPMQwU5j5">
              Kraven på internationella säkerhetspolitiska insatser har därför
              ökat snarare än minskat under senare år. Men de hot vi ser i dag
              måste mötas med en bredare uppsättning åtgärder och instrument
              än de rent militära.
            </seg>
          </u>
          <u xml:id="i-97a3b42eca4115e9-5" prev="i-97a3b42eca4115e9-1" who="Q53747">
            <seg xml:id="i-Kuu6VrhKUY4NRZUGrxR5y1">
              Svensk säkerhets- och försvarspolitik har anpassats till dessa
              omvärldsförändringar. Vår politik bygger på den beskrivning av
              svensk säkerhetspolitisk linje som Socialdemokraterna, Moderaterna,
              Centern och Kristdemokraterna kom överens om i februari 2002.
              Den ger oss handlingsfrihet. Dagens hot mot freden och Sveriges
              säkerhet avvärjs bäst i gemenskap och samverkan med andra länder,
              med bibehållen militär alliansfrihet som grund. Denna politik
              har både parlamentarisk majoritet och ett mycket starkt folkligt
              stöd.
            </seg>
          </u>
          <u xml:id="i-97a3b42eca4115e9-6" prev="i-97a3b42eca4115e9-1" who="Q53747">
            <seg xml:id="i-QwAN8gepdJbzuFRYW2SPHR">
              Med denna politik som grund är Sverige en aktiv och solidarisk
              partner i det internationella samarbetet. Vårt engagemang för
              FN och dess arbete för fred, säkerhet och utveckling genomsyrar
              svensk utrikespolitik. Vi deltar i arbetet med att utveckla EU:s
              gemensamma säkerhets- och försvarspolitik och förmåga att möta
              de utmaningar som en förändrad omvärld ställer EU inför. Vi har
              ett aktivt partnerskap med Nato. Vi är pådrivande i OSSE och i
              viktiga samarbetsfora i Östersjöregionen.
            </seg>
          </u>
          <u xml:id="i-97a3b42eca4115e9-7" prev="i-97a3b42eca4115e9-1" who="Q53747">
            <seg xml:id="i-SpK135cGcGrfmLWAWhqifs">
              Med EU:s utvidgning ökar säkerheten i hela Europa. Genom fördjupat
              samarbete med EU:s nya grannar driver vi ytterligare på denna
              utveckling. Vi vill också stärka EU:s förmåga att effektivt möta
              dagens säkerhetspolitiska hot. Därför verkar regeringen för att
              förbättra EU:s kapacitet för krishantering, senast under höstens
              diskussioner om ett nytt fördrag och om EU:s gemensamma säkerhetsstrategi.
            </seg>
          </u>
          <u xml:id="i-97a3b42eca4115e9-8" prev="i-97a3b42eca4115e9-1" who="Q53747">
            <seg xml:id="i-FL5wnoE5fDh4w7EuMRiyA2">
              Vårt deltagande i EU:s internationella fredsfrämjande verksamhet
              är en viktig solidarisk handling. Bara under de senaste tolv månaderna
              har EU tagit ansvar för fyra civila och militära krishanteringsinsatser
              i Bosnien, Makedonien och Demokratiska republiken Kongo. Sverige
              har deltagit i samtliga.
            </seg>
          </u>
          <u xml:id="i-97a3b42eca4115e9-9" prev="i-97a3b42eca4115e9-1" who="Q53747">
            <seg xml:id="i-S5j3z2RdwfC11tkjoqNXD5">
              Att delta i fredsfrämjande insatser är en av Försvarsmaktens
              uppgifter, och att utveckla denna förmåga är därför en del i omställningen
              av det svenska försvaret.
            </seg>
          </u>
          <u xml:id="i-97a3b42eca4115e9-10" prev="i-97a3b42eca4115e9-1" who="Q53747">
            <seg xml:id="i-TgqHE8Jwkax6bmW7VaE138">
              Vi vill också att solidariteten mellan EU-länderna fördjupas
              när det gäller internationell terrorism och naturkatastrofer.
              Sverige ska kunna bidra med humanitärt bistånd och civila räddningsinsatser
              och, om nödvändigt, militära resurser. Förslaget till EU:s nya
              fördrag uttrycker denna solidaritet.
            </seg>
          </u>
          <u xml:id="i-97a3b42eca4115e9-11" prev="i-97a3b42eca4115e9-1" who="Q53747">
            <seg xml:id="i-2qvUmdv6x6mzD6cn7fQcWH">
              Jag ser ingen motsättning mellan en sådan solidaritet och en
              bibehållen militär alliansfrihet.
            </seg>
          </u>
          <u xml:id="i-97a3b42eca4115e9-12" prev="i-97a3b42eca4115e9-1" who="Q53747">
            <seg xml:id="i-BnLrtwYNVY22MNg2884UDT">
              I diskussionerna om ett nytt fördrag har även föreslagits en
              beskrivning av försvarsförpliktelserna mellan unionens medlemmar,
              om det osannolika skulle ske att en medlemsstat utsätts för ett
              angrepp. Någon förpliktelse för Sverige eller andra medlemsländer
              att inom EU:s ram automatiskt bistå vid ett eventuellt angrepp
              finns inte i den text som nu ligger på bordet. Alliansfriheten
              ger oss också här valfrihet och bevarat handlingsutrymme enligt
              vår säkerhetspolitiska tradition.
            </seg>
          </u>
          <u xml:id="i-97a3b42eca4115e9-13" prev="i-97a3b42eca4115e9-1" who="Q53747">
            <seg xml:id="i-TbDJBik7CADLBwHvw2382s">
              Bevarat handlingsutrymme är dock inte att förväxla med passivitet
              eller frånvaro av handling. Det är svårt att föreställa sig att
              Sverige skulle ställa sig neutralt i händelse av ett väpnat angrepp
              mot ett annat EU-land. Ett beslut om att Sverige skulle ställa
              väpnad trupp till förfogande skulle naturligtvis föregås av ett
              ställningstagande i riksdagen.
            </seg>
          </u>
          <u xml:id="i-97a3b42eca4115e9-14" prev="i-97a3b42eca4115e9-1" who="Q53747">
            <seg xml:id="i-JdzcD3WjJjsyuLoSFJZbC5">
              Sverige har i dag ett öppet och nära samarbete med Nato. Sverige
              leder en brigad i den Natoledda operationen i Kosovo, och vi deltar
              i Natoledda insatser i Bosnien och Afghanistan. Vi är aktiva partner
              inom Partnerskap för fred, PFF. Vi har genom detta samarbete god
              insyn och gott inflytande i Nato i de frågor som rör oss. Tillsammans
              med andra länder, i synnerhet Finland, arbetar vi för att utveckla
              partnerskapet.
            </seg>
          </u>
          <u xml:id="i-97a3b42eca4115e9-15" prev="i-97a3b42eca4115e9-1" who="Q53747">
            <seg xml:id="i-JBm3ioCXCnZvZAX6RNHqX9">
              Även EU:s krishanteringsförmåga byggs upp i nära samarbete med
              Nato. Relationen mellan EU och Nato ska bygga på nära samverkan,
              icke-diskriminering mellan länderna och respekt för varje organisations
              beslutsprocess och särart.
            </seg>
          </u>
          <u xml:id="i-97a3b42eca4115e9-16" prev="i-97a3b42eca4115e9-1" who="Q53747">
            <seg xml:id="i-YBkioExVuLzFREbhVoREtk">
              Jag vill att vi har en stark transatlantisk länk, en nära dialog
              mellan Europa och USA i frågor av gemensamt intresse, också i
              fall där vi har olika syn. Detta handlar inte om antingen transatlantiskt
              eller europeiskt säkerhetssamarbete. Jag vill se bådeoch.
            </seg>
          </u>
          <u xml:id="i-97a3b42eca4115e9-17" prev="i-97a3b42eca4115e9-1" who="Q53747">
            <seg xml:id="i-Gk7Vv8jaQBCYqSj4hgZTq">
              En stark transatlantisk länk förutsätter ett starkt Europa, politiskt
              och inte minst ekonomiskt. Ett fördjupat samarbete inom EU och
              stärkta europeiska kapaciteter är centrala också för att kunna
              skapa ett mer jämbördigt transatlantiskt partnerskap.
            </seg>
          </u>
          <u xml:id="i-97a3b42eca4115e9-18" prev="i-97a3b42eca4115e9-1" who="Q53747">
            <seg xml:id="i-GY4pyfLJgvpV7AswXy2FWo">
              För Sveriges del utesluter vi inga andra former av samarbete
              än avtal om bindande ömsesidiga försvarsgarantier. Allt annat
              samarbete som kan stärka vår egen fred och självständighet, stabiliteten
              i vårt närområde och internationell fred och säkerhet ska vi delta
              i efter bästa förmåga och efter beslut i varje enskilt fall.
            </seg>
          </u>
          <u xml:id="i-97a3b42eca4115e9-19" prev="i-97a3b42eca4115e9-1" who="Q53747">
            <seg xml:id="i-UH65rHySAeFmf57N7VYM91">
              Inga yttre omständigheter, fru talman, gör att vi behöver påta
              oss gemensamma försvarsgarantier, varken inom EU eller Nato. Därför
              är varken ett gemensamt militärt EU-försvar eller ett Natomedlemskap
              ändamålsenliga alternativ för Sveriges del.
            </seg>
          </u>
          <u xml:id="i-97a3b42eca4115e9-20" prev="i-97a3b42eca4115e9-1" who="Q53747">
            <seg xml:id="i-9kytkJrGtzADsEdcaV2jpo">
              Vi ska självfallet delta i förbättringen och utvecklingen av
              det internationella systemet för att möta de nya hoten. Vi måste
              utveckla vår egen förmåga att delta i krishanteringsoperationer
              och därmed aktivt bidra till arbetet att stärka internationell
              fred och säkerhet. Här är Försvarsberedningens uppdrag mycket
              viktigt.
            </seg>
          </u>
          <u xml:id="i-97a3b42eca4115e9-21" prev="i-97a3b42eca4115e9-1" who="Q53747">
            <seg xml:id="i-PzcwhNSa9HyBY7gcxTJydv">
              Vad vi däremot inte behöver göra är att ändra vår grundläggande
              säkerhetspolitiska linje och den militära alliansfrihet som både
              har gagnat och alltjämt gagnar oss väl.
            </seg>
          </u>
          <u xml:id="i-97a3b42eca4115e9-22" prev="i-97a3b42eca4115e9-1" who="Q53747">
            <seg xml:id="i-ULPgyhmYgz6An8hRZgBcTk">
              Jag ser därför, fru talman, ingen anledning att ta initiativ
              till överläggningar med riksdagspartierna med Natomedlemskap som
              ett alternativ eller att ge Försvarsberedningen i uppdrag att
              diskutera detta.
            </seg>
          </u>
          <note type="speaker" xml:id="i-W9RWZ3SSRHoNdjBYwgUeh9">
            Anf. 2 GUNNAR HÖKMARK (m):
          </note>
          <u xml:id="i-97a3b42eca4115e9-23" next="i-97a3b42eca4115e9-33" who="Q1357206">
            <seg xml:id="i-JmZykFQsi1AQNrXwqGB1na">
              Fru talman! Jag ska be att få tacka statsministern för svaret
              på min interpellation.
            </seg>
          </u>
          <u xml:id="i-97a3b42eca4115e9-24" prev="i-97a3b42eca4115e9-23" who="Q1357206">
            <seg xml:id="i-Ro2gicanbcChvr9JThVi3M">
              Jag vill först och främst säga att den gemensamma doktrin som
              vi har kommit överens om inte säger att vi ska vara alliansfria
              i framtiden. Den konstaterar att vi är alliansfria och att vi
              i framtiden måste möta hot mot säkerheten gemensamt med andra
              länder.
            </seg>
          </u>
          <u xml:id="i-97a3b42eca4115e9-25" prev="i-97a3b42eca4115e9-23" who="Q1357206">
            <seg xml:id="i-2yNzQZJhqU366RUndKsPDa">
              Jag vill därutöver säga att det svar som statsministern lämnade
              på många punkter är väldigt bra. Det ger en beskrivning av en
              förändring i vår verklighet som är ett faktum.
            </seg>
          </u>
          <u xml:id="i-97a3b42eca4115e9-26" prev="i-97a3b42eca4115e9-23" who="Q1357206">
            <seg xml:id="i-LW7SsudiVdUoPdQxuw4x8u">
              Göran Persson beskriver hur vi alltmer samarbetar med Nato i
              olika fredsbevarande uppdrag. Han beskriver mycket tydligt hur
              viktigt det är för Sverige med den transatlantiska länken. Han
              konstaterar att hoten vi har att möta är gemensamma och måste
              mötas gemensamt. Och därefter säger han att vi är beredda att
              utöka allt samarbete med Nato ända till gränsen för en alliansförpliktelse.
            </seg>
          </u>
          <u xml:id="i-97a3b42eca4115e9-27" prev="i-97a3b42eca4115e9-23" who="Q1357206">
            <seg xml:id="i-FVmBgarapHeD7YdXknFKDy">
              Då ställer man sig frågan: Efter vad som i själva verket är en
              plädering för ett medlemskap, varför dyker denna gräns plötsligt
              upp?
            </seg>
          </u>
          <u xml:id="i-97a3b42eca4115e9-28" prev="i-97a3b42eca4115e9-23" who="Q1357206">
            <seg xml:id="i-TPaLbNLgnBTCC7dxCFYsi">
              Det saknas något, fru talman, i Göran Perssons svar. Det är resonemangen
              om varför det är bättre att stå utanför när vi kan konstatera
              att vår del av världen har blivit säkrare för oss och för de länder
              som har gått med i Nato på grund av Natos utvidgning. Vad är det,
              Göran Persson, som gör att säkerheten inte skulle bli större om
              Sverige gick med när den har blivit större när alla andra länder
              i vår omgivning har gått med? Den frågan är faktiskt fundamental
              i detta sammanhang.
            </seg>
          </u>
          <u xml:id="i-97a3b42eca4115e9-29" prev="i-97a3b42eca4115e9-23" who="Q1357206">
            <seg xml:id="i-2bc7a8HDNSjzDTp6ztaMfM">
              Men en fråga som också borde besvaras är: Varför inte vara med
              och samverka i den organisation där våra grannländer samverkar,
              när vi så tydligt understryker att det är samverkan som krävs
              för att vi ska kunna möta gemensamma hot? Vad är det som vi förlorar
              på att vara med i denna samverkan? Vad är det som uppväger det
              inflytande vi skulle kunna ha över vår egen säkerhetspolitiska
              situation?
            </seg>
          </u>
          <u xml:id="i-97a3b42eca4115e9-30" prev="i-97a3b42eca4115e9-23" who="Q1357206">
            <seg xml:id="i-X1QDPRAoQEiTpsKZpv4Akz">
              I dag sträcker sig Nato runt vårt land från Treriksröset i norr
              till Narva på andra sidan Östersjön. I Finland förs en diskussion
              där man just väger för- och nackdelar. Vad är det som gör att
              det är så farligt att gå på djupet och diskutera det som är fördelar
              och nackdelar?
            </seg>
          </u>
          <u xml:id="i-97a3b42eca4115e9-31" prev="i-97a3b42eca4115e9-23" who="Q1357206">
            <seg xml:id="i-MryEShRGdV6PGWKweXuzvm">
              Om vi inte kan påverka den struktur som är avgörande för säkerheten
              i vår del av världen bidrar vi till att skapa ett eget säkerhetspolitiskt
              underskott. Om vi, som statsministern också säger, i praktiken
              inte kan vara neutrala vid konflikter i vårt närområde, tvingas
              agera på ett eller annat sätt, blir det ett säkerhetspolitiskt
              underskott om vi inte är tydliga i vår egen roll.
            </seg>
          </u>
          <u xml:id="i-97a3b42eca4115e9-32" prev="i-97a3b42eca4115e9-23" who="Q1357206">
            <seg xml:id="i-4jTpDMuDH8ahHQ2eQnnMTQ">
              Jag har uppfattningen, fru talman, att säkerhetspolitik inte
              växer fram genom att man röstar fram den plötsligt utan den måste
              bygga på en grundläggande gemensam syn. Jag tycker på ett sätt
              att frånvaron av besked om varför det är bättre att inte ta det
              här steget är ett uttryck för att det saknas tydliga skäl från
              regeringssidan. Jag välkomnar den debatten, därför att jag tror
              att just denna debatt bidrar till att ytterligare sätta ljus på
              de frågor som är centrala.
            </seg>
          </u>
          <u xml:id="i-97a3b42eca4115e9-33" prev="i-97a3b42eca4115e9-23" who="Q1357206">
            <seg xml:id="i-3cR3fUpiRgWh9Ki3Ch39Tx">
              Jag ser fram emot statsministerns svar på mina frågor om det
              som saknas i interpellationssvaret. Varför blir vår säkerhet större
              av att dra gränsen där den nu dras?
            </seg>
          </u>
          <note type="speaker" xml:id="i-6Aw4o13TM7CaoswJ4qk6DN">
            Anf. 3 CARL B HAMILTON (fp):
          </note>
          <u xml:id="i-97a3b42eca4115e9-34" next="i-97a3b42eca4115e9-43" who="Q5785982">
            <seg xml:id="i-9NGn2idqED2sTipAV3R5AG">
              Fru talman! Även jag vill tacka statsministern för svaret.
            </seg>
          </u>
          <u xml:id="i-97a3b42eca4115e9-35" prev="i-97a3b42eca4115e9-34" who="Q5785982">
            <seg xml:id="i-K8nojHfM8ww3dd1UiRDtA8">
              EU-länderna har ju fattat en lång rad beslut under senare år
              som har både vidgat och fördjupat deras försvars- och säkerhetspolitiska
              samarbete. Det gäller besluten om en egen militär förmåga, modern
              europeisk säkerhetsstrategi, ett permanent strukturerat samarbete
              för militär krishantering och beslut om ömsesidiga försvarsgarantier,
              dock med ett smalt undantag för de alliansfria länderna.
            </seg>
          </u>
          <u xml:id="i-97a3b42eca4115e9-36" prev="i-97a3b42eca4115e9-34" who="Q5785982">
            <seg xml:id="i-MqdGZU9p2hCHhUwWnYZ4z">
              Det här EU-samarbetet har redan förändrat Europas säkerhetspolitik.
              Sverige har, som statsministern också utvecklade, bejakat och
              engagerat sig i framväxten både av analysen av hoten och i den
              praktiska militära och civilmilitära utformningen av Europas nya
              försvars- och säkerhetspolitik. Som land uppträder vi numera mer
              solidariskt än tidigare. Men det innebär också att vi ikläder
              oss nya bindningar, växer ihop militärt med andra och gör nya
              åtaganden med andra länder.
            </seg>
          </u>
          <u xml:id="i-97a3b42eca4115e9-37" prev="i-97a3b42eca4115e9-34" who="Q5785982">
            <seg xml:id="i-SNRaqhwopRNEiW83KQjpm3">
              Det är viktigt att vi inte hymlar och mörkar om Sveriges ändrade
              alliansfrihet. Sverige lägger sakta men säkert om sin försvars-
              och säkerhetspolitik, eller hur? Vårt land är numera i praktiken
              i en säkerhetspolitisk, om än inte försvarspolitisk, allians med
              både EU-länderna och Nato.
            </seg>
          </u>
          <u xml:id="i-97a3b42eca4115e9-38" prev="i-97a3b42eca4115e9-34" who="Q5785982">
            <seg xml:id="i-N4yoZfGngyMfeYcc2864y4">
              Det är viktigt att tala klartext om detta mot bakgrund av neutralitetstiden
              som hade en sådan urusel, dyster tradition av två typer av argumentation,
              en officiell säkerhetspolitik för folket och en politik som var
              den faktiskt förda. Jag tycker att det är väldigt viktigt att
              Göran Perssons regering inte åter glider in i hymlandet och de
              dubbla budskapens dåliga tradition från den tiden.
            </seg>
          </u>
          <u xml:id="i-97a3b42eca4115e9-39" prev="i-97a3b42eca4115e9-34" who="Q5785982">
            <seg xml:id="i-WXr9kurMUK685zCnvBY5Ny">
              Mot den här bakgrunden välkomnar jag Göran Persson när han säger
              att det är svårt att föreställa sig att Sverige skulle ställa
              sig neutralt i händelse av ett väpnat angrepp mot ett annat EU-land.
              Statsministern talar också öppet om möjligheten att sända svensk
              trupp till ett annat EU-lands stöd om det skulle efterfrågas.
              Tack för denna ärliga och realistiska verklighetsbeskrivning av
              en i och för sig osannolik situation.
            </seg>
          </u>
          <u xml:id="i-97a3b42eca4115e9-40" prev="i-97a3b42eca4115e9-34" who="Q5785982">
            <seg xml:id="i-2thgTmuwPW5ND4LtoZZvmj">
              Precis som om Sverige vore med i Nato måste naturligtvis ett
              sådant beslut fattas här i riksdagen. Varken i EU eller i Nato
              kan säkerhetsgarantier utlösas med automatik.
            </seg>
          </u>
          <u xml:id="i-97a3b42eca4115e9-41" prev="i-97a3b42eca4115e9-34" who="Q5785982">
            <seg xml:id="i-XxUqErz2v6F1PYBqXKXhMv">
              Sedan kommer vi till ödesfrågan för Sverige, Finland och Baltikum,
              herr statsminister, och det som jag tror är den svaga punkten
              i det här interpellationssvaret. Är det ur svenskt perspektiv
              önskvärt med ett EU-försvar? Är regeringen motståndare eller inte
              till att det växer fram en dubblering av systemen med försvarsgarantier
              i Europa? Struntar Sveriges regering i om Nato försvagas genom
              ett konkurrerande EU-försvar?
            </seg>
          </u>
          <u xml:id="i-97a3b42eca4115e9-42" prev="i-97a3b42eca4115e9-34" who="Q5785982">
            <seg xml:id="i-Em2wzcE4AdGQPbTZApRxPZ">
              Jag vill ha bådeoch, säger Göran Persson. Det handlar inte om
              antingen transatlantiskt eller europeiskt säkerhetssamarbete,
              säger Göran Persson. Så kan man möjligen komma undan det hela
              om man talar om säkerhetspolitik i största allmänhet. Men man
              kommer inte undan kärnfrågan när man sedan kommer in på försvarspolitiken
              när det gäller system för säkerhetsgarantier.
            </seg>
          </u>
          <u xml:id="i-97a3b42eca4115e9-43" prev="i-97a3b42eca4115e9-34" who="Q5785982">
            <seg xml:id="i-6vEvYQvHfB3KMBFcDHfrbK">
              Tänker regeringen engagera sig mot en dubblering av systemen
              för säkerhetsgarantier i Europa? Vilket system är bäst för länderna
              runt Östersjön, ett system med EU-försvarsgarantier med tyngdpunkten
              i länder som Tyskland, Frankrike och kontinenten eller Nato med
              tyngdpunkten i USA och Storbritannien? I vilken vågskål kommer
              Sverige att lägga sin vikt i denna för Östersjöländerna helt avgörande
              dragkamp mellan de två tankarna på konkurrerande system för säkerhetsgarantin?
              Ska ryggraden i Europas försvar vara ett Nato- eller ett EU-försvar?
            </seg>
          </u>
          <note type="speaker" xml:id="i-3qDexM8b8FMheqtuRoQQbz">
            Anf. 4 Statsminister GÖRAN PERSSON (s):
          </note>
          <u xml:id="i-97a3b42eca4115e9-44" next="i-97a3b42eca4115e9-51" who="Q53747">
            <seg xml:id="i-DAbCCM4uc8F81NhmGUbfP5">
              Fru talman! Det finns ett inslag i båda interpellanternas sätt
              att resonera som är ganska intressant. De beskriver den goda utveckling
              som vi just nu har. Det är sant. Vi har ett bättre säkerhetspolitiskt
              läge än på mycket länge. Det har vi med bibehållen svensk alliansfrihet.
              Ingenting av det som nu har växt fram har varit omöjligt att förena
              med svensk alliansfrihet tvärtom. Det har gått alldeles utmärkt.
            </seg>
          </u>
          <u xml:id="i-97a3b42eca4115e9-45" prev="i-97a3b42eca4115e9-44" who="Q53747">
            <seg xml:id="i-3oWPcsgyhwVKaAjMivCiTX">
              Ni som vill byta ska förklara varför ni ska överge den folkligt
              förankrade linjen om alliansfrihet för någonting osäkert som ni
              inte vet vad det kommer att representera. Det är ni som har bevisbördan,
              inte jag.
            </seg>
          </u>
          <u xml:id="i-97a3b42eca4115e9-46" prev="i-97a3b42eca4115e9-44" who="Q53747">
            <seg xml:id="i-UA6bgW7gwsYk54j9WxRvYD">
              Hymlandet som Hamilton talar om är ett falskt påstående. Det
              finns få saker som är så väl genomlysta som svensk försvarspolitik,
              svensk utrikespolitik och svensk alliansfrihet. Flera kommissioner
              har alla kommit till samma slutsats. Det har varit en rät linje.
            </seg>
          </u>
          <u xml:id="i-97a3b42eca4115e9-47" prev="i-97a3b42eca4115e9-44" who="Q53747">
            <seg xml:id="i-9jmWF6rdmvmR3Jw9CF1MCG">
              Det gäller den historia som ligger närmast i tiden. Skulle vi
              gå längre tillbaka i tiden vi får gå tillbaka till Karl XIV Johan
              för att hitta rötterna till dagens situation kommer vi att se
              att svensk alliansfrihet, svensk neutralitetspolitik som den också
              av och till har kallats, genom åren har getts lite olika inriktning
              och innebörd, beroende på omständigheterna i vårt närområde, den
              geopolitiska situationen. Så ser det ut. Så är det också i dag
              naturligtvis. Vi agerar utifrån dagens förhållanden. Det som är
              gemensamt för vårt agerande i dag och det som gällde på 1800-talet
              och tidigt 1900-tal är att vi strävar efter handlingsfrihet, att
              själva kunna bestämma inriktningen, att själva ta ansvar för hur
              vi ska förhålla oss till väpnad trupp.
            </seg>
          </u>
          <u xml:id="i-97a3b42eca4115e9-48" prev="i-97a3b42eca4115e9-44" who="Q53747">
            <seg xml:id="i-UAzEuevoip9PwWjpuULXAr">
              Carl B Hamilton för ett märkligt resonemang om vad som är bäst
              eller inte bäst med EU-försvar och Natoförsvar. För vår del har
              vi sagt att vi inte tänker ge oss in i några försvarsgarantier,
              varken med ett EU-försvar eller ett Natoförsvar. Det finns få
              frågor som splittrar Europa så mycket just nu som den diskussionen.
              Jag skulle gärna se att den kunde skjutas på framtiden i Europa,
              men så ser inte situationen ut. Inte skulle det bli enklare för
              oss att hantera frågan i Europa om Sverige plötsligt börjar tolka
              vad som är bäst av EU-försvar och Natoförsvar.
            </seg>
          </u>
          <u xml:id="i-97a3b42eca4115e9-49" prev="i-97a3b42eca4115e9-44" who="Q53747">
            <seg xml:id="i-MkKJfe5wXz1Y4uEaQRCeMd">
              Vi håller vår linje. Vi tänker bidra till att konstruktivt samarbeta
              fullt ut med den doktrin som växer fram. Vi ser ingen som helst
              anledning att bygga upp en motsättning mellan europeiska ansträngningar
              och de som finns på den amerikanska sidan. Tvärtom, vi behöver
              varandra. Men för vår egen del, i vårt land, är det handlingsfriheten
              som gäller. Den har tjänat oss mycket väl.
            </seg>
          </u>
          <u xml:id="i-97a3b42eca4115e9-50" prev="i-97a3b42eca4115e9-44" who="Q53747">
            <seg xml:id="i-ExRHnbeWyE8dbWKQ4oWxLN">
              Sedan talar man om Finland. Varje land har rätt att föra sin
              debatt. Finnarna för sin. Den pågår på ungefär samma sätt där
              som här, kanske med något större intensitet men med ett växande
              folkligt motstånd mot ett Natomedlemskap. Senaste opinionsmätningen
              gav 65 % emot. Jag skulle tro att vi har samma utveckling i Sverige.
            </seg>
          </u>
          <u xml:id="i-97a3b42eca4115e9-51" prev="i-97a3b42eca4115e9-44" who="Q53747">
            <seg xml:id="i-KUqfoj5mdctTmGTFaD5Mhb">
              Jag står i en position, fru talman, där vi har ett folkligt stöd
              för den linje vi driver. Den är historiskt förankrad, och den
              har tjänat oss väl. Den fungerar väl i de framväxande europeiska
              strukturerna och med Natostrukturerna. Varför ska vi byta? Det
              är ni som vill byta som ska motivera detta, särskilt mot bakgrund
              av att ni beskriver att det fungerar väl i dag. Så ser situationen
              ut.
            </seg>
          </u>
          <note type="speaker" xml:id="i-KGesP2GJvaiuxCJ3irqiFf">
            Anf. 5 GUNNAR HÖKMARK (m):
          </note>
          <u xml:id="i-97a3b42eca4115e9-52" next="i-97a3b42eca4115e9-57" who="Q1357206">
            <seg xml:id="i-W5mFTaUasDemekBKPa9MRB">
              Fru talman! Statsministern säger att det är vi som har bevisbördan.
              Jag skulle vilja säga att både vi och ni har bevisbördan. Det
              går inte att i dag stå och hänvisa till att neutralitetspolitiken
              har sina skäl i ett Europa och en verklighet som präglas av 1800-talets
              och 1900-talets strukturer.
            </seg>
          </u>
          <u xml:id="i-97a3b42eca4115e9-53" prev="i-97a3b42eca4115e9-52" who="Q1357206">
            <seg xml:id="i-ApNr9L1AEoZwz5YE3h6ZHp">
              Världen har förändrats. Om vi ska kunna bibehålla den trygghet
              vi vill ha måste vi ständigt kunna välja och analysera de olika
              alternativ som finns. Bevisbördan ligger hos oss båda. Jag saknade
              bevisen, Göran Persson.
            </seg>
          </u>
          <u xml:id="i-97a3b42eca4115e9-54" prev="i-97a3b42eca4115e9-52" who="Q1357206">
            <seg xml:id="i-BtKsuWS8jWH85a4PiYXDjH">
              Statsministern säger att vi förlitar oss på den goda utvecklingen
              i Europa. Glöm inte att skälet till att det är en så god utveckling,
              så att till och med vänsterpartister i dag jublar, är Natos utvidgning.
              Den har därmed lagt grunden för EU:s utvidgning. Medge att Natos
              utvidgning har gett oss en större säkerhet, och svara på frågan
              jag ställde: Varför skulle inte vårt inträde bidra till att öka
              säkerheten, på samma sätt som andra länders inträde har ökat säkerheten?
              Det är en fundamentalt viktig fråga.
            </seg>
          </u>
          <u xml:id="i-97a3b42eca4115e9-55" prev="i-97a3b42eca4115e9-52" who="Q1357206">
            <seg xml:id="i-ARo6YEdiyU58UknrytH5Xy">
              Statsministern tog upp ytterligare en fråga, inte om den goda
              utvecklingen utan om den dåliga. Ser vi plötsligt olika typer
              av orosmoln i de mönster som Håkan Juholt, Else-Marie Lindgren,
              jag och andra beskriver i Försvarsberedningen? Det är då det blir
              verkligt intressant. Göran Persson säger att vi i verkligheten
              inte kommer att kunna stå neutrala, men vi ska inte anpassa vår
              säkerhetspolitiska doktrin. Det är ett slags dubbelspårig säkerhets-
              och försvarspolitik.
            </seg>
          </u>
          <u xml:id="i-97a3b42eca4115e9-56" prev="i-97a3b42eca4115e9-52" who="Q1357206">
            <seg xml:id="i-VxKQGTXfePANWBMRf5KeFU">
              En gång i tiden byggdes Karlsborgs fästning utifrån en gammal
              säkerhetspolitisk doktrin. Men som fästning och försvarsinstrument
              var den passé när den var färdig. Vi löper risker om vi bygger
              en försvarspolitik som utformar sig efter en doktrin som inte
              äger giltighet i verkligheten. Jag vill understryka för kammaren
              att det är detta som statsministern har sagt i dag. Han har understrukit
              det jag håller med om, det vill säga att om det blir dåliga tider
              över världen kan vi inte stå neutrala. Men då ska vi vara alliansfria
              dessförinnan syftande till vad? Under många år kunde vi säga att
              vi hade en alliansfrihet syftande till neutralitet i krig, men
              i dag har vi en alliansfrihet syftande till frågetecken. Statsministern
              säger att det ger oss handlingsfrihet. Men vilken handlingsfrihet
              ger det om man inte i säkerhetspolitiken har förankrat de möjligheter
              och förutsättningar som kommer att gälla i verkligheten? Det blir
              en otydlighet både när det gäller vår egen politik men också när
              det gäller våra egna förutsättningar att i gemenskap med andra
              ta emot hjälp eller ge hjälp i de mångfasetterade former statsministern
              beskriver.
            </seg>
          </u>
          <u xml:id="i-97a3b42eca4115e9-57" prev="i-97a3b42eca4115e9-52" who="Q1357206">
            <seg xml:id="i-FbTn17oqpdiyg78ees5LLy">
              Svensk säkerhetspolitik har haft en tendens att låta samtiden
              styra oss i stället för att vi har påverkat framtiden. Vi ser
              i den europeiska strukturen hur viktigt det är att göra klart
              för fundamenta, annars tvingas vi att anpassa oss. Kom gärna med
              bevisen för varför det är bättre att stå utanför och att ha en
              säkerhetspolitik som leder till ett frågetecken.
            </seg>
          </u>
          <note type="speaker" xml:id="i-897nTSiCi7q45j43YeWghE">
            Anf. 6 CARL B HAMILTON (fp):
          </note>
          <u xml:id="i-97a3b42eca4115e9-58" next="i-97a3b42eca4115e9-65" who="Q5785982">
            <seg xml:id="i-DbKRfHb2EaA3Vp74kauM5e">
              Fru talman! Låt mig först ta upp frågan om hymlandet. Det var
              inte fel att driva den politik vi gjorde, men det var fel att
              inte tala om för folket, öppet och klart, vad vi gjorde. Ingen
              av oss var med på den tiden, och därför tycker jag att vi kan
              vara överens om att till exempel DC-3:ans spionerande för Sverige
              och Storbritannien med brittisk utrustning var rätt, men det var
              fel att inte tala om det ens för de allra närmaste politikerna
              i Utrikesnämnden och ännu mindre för folket.
            </seg>
          </u>
          <u xml:id="i-97a3b42eca4115e9-59" prev="i-97a3b42eca4115e9-58" who="Q5785982">
            <seg xml:id="i-TNu8CUzxjYS35DujB2D2Ne">
              Det allvarliga i Göran Perssons svar är att han raljerar över
              att vi inte ska lägga oss i vad de andra länderna beslutar om
              för Europas del. Vi är ju en del av Europa. Vi kommer att påverkas
              mycket starkt av om de andra europeiska länderna väljer ett EU-försvar.
              Det ligger inte i vårt intresse, och man kan inte säga, som Göran
              Persson gör, att detta är för oss likgiltigt och att vi inte lägger
              oss i diskussionen om de har konkurrerande system eller väljer
              det ena eller andra systemet. Det har en avgörande betydelse för
              Östersjöområdet. Det är ingen slump att Baltikum och Polen har
              valt Nato och betonar Natos fortlevnad.
            </seg>
          </u>
          <u xml:id="i-97a3b42eca4115e9-60" prev="i-97a3b42eca4115e9-58" who="Q5785982">
            <seg xml:id="i-EiP6j9xwFrJ36GxtwspZAX">
              Vi behöver inte gå in på frågan om Sverige ska vara med i Nato
              eller inte. Det är en fråga för sig. Men det är en viktig fråga
              för Sveriges säkerhet vilket system och vilka säkerhetsgarantier
              som gäller för de andra länderna i vår del av världen. Det är
              inte seriöst. Regeringen gör sig närmast löjlig om man säger att
              det ska vara två konkurrerande system men att Sverige inte vill
              vara med i någotdera av dem. Det är passivt. Det ligger i regeringens
              uppdrag att ta till vara Sveriges intresse. Sveriges intresse
              är ganska entydigt på denna punkt, nämligen att i försvaret av
              Östersjöområdet är alliansen Storbritannien och USA viktigare
              och trovärdigare än vad den skulle vara om den vore baserad på
              säkerhetsgarantier som utställs i Tyskland, Frankrike, Belgien,
              Italien och så vidare.
            </seg>
          </u>
          <u xml:id="i-97a3b42eca4115e9-61" prev="i-97a3b42eca4115e9-58" who="Q5785982">
            <seg xml:id="i-YSNt5wN1sbix5hbCu37mu2">
              Finns det ett svar på frågan vad regeringens uppfattning är om
              vilket system för säkerhetsgarantier som ligger i Östersjöländernas
              intresse? Detta är en central debatt i Europa, och statsministern
              passar och säger att vi ska ha bådeoch. Det är för enkelt. Det
              är för mycket julafton över det.
            </seg>
          </u>
          <u xml:id="i-97a3b42eca4115e9-62" prev="i-97a3b42eca4115e9-58" who="Q5785982">
            <seg xml:id="i-353gbGCLk2dej6AmJ7uxLT">
              När det gäller handlingsfriheten är det också en handlingsfrihet
              för andra att avstå från att stödja oss. Det ska man vara fullständigt
              klar över.
            </seg>
          </u>
          <u xml:id="i-97a3b42eca4115e9-63" prev="i-97a3b42eca4115e9-58" who="Q5785982">
            <seg xml:id="i-K58ugY3Bi9nMv72sB5aqxh">
              Det finns en överraskande passus, fru talman, som jag ska ägna
              den sista minuten åt. Göran Persson har i och för sig fullt stöd
              i den här säkerhetsstrategin och i texterna om det permanent strukturerade
              samarbetet, där det talas om att de europeiska länderna måste
              öka sina försvarsanslag och kvaliteten i sina försvarsmakter.
              Göran Persson skriver i svaret att ännu en anledning för EU att
              ytterligare bygga upp sin militära förmåga är att ha ett balanserat
              partnerskap med USA.
            </seg>
          </u>
          <u xml:id="i-97a3b42eca4115e9-64" prev="i-97a3b42eca4115e9-58" who="Q5785982">
            <seg xml:id="i-QXZEAj1Ubdd5JyX1djnszU">
              Jag instämmer i detta. Men det är lite överraskande att Sveriges
              statsminister uppmanar de andra EU-ländernas statsministrar och
              regeringar att öka sina försvarsanslag och kvaliteten i sina försvarsansträngningar.
              Det är så jag läser den här texten, och jag kan inte riktigt förstå
              att den har någon annan innebörd. Det innebär bara att Göran Persson
              ansluter sig till de texter som redan finns underskrivna i EU
              och understryker att de ska tas på allvar.
            </seg>
          </u>
          <u xml:id="i-97a3b42eca4115e9-65" prev="i-97a3b42eca4115e9-58" who="Q5785982">
            <seg xml:id="i-HsZDjnuFvBke281mKLu4DN">
              Hur stämmer det med vad Göran Persson sade i talarstolen för
              en vecka sedan, att man skulle dra ned på det svenska försvaret?
              Är det de andra länderna som ska öka sina försvarsansträngningar,
              medan Sverige redan i utgångsläget har en så utsökt situation
              att vi kan dra ned på vårt? Det stämmer inte riktigt.
            </seg>
          </u>
          <note type="speaker" xml:id="i-6ZXrsdzJmqGkcBzqmf7Tgu">
            Anf. 7 ELSE-MARIE LINDGREN (kd):
          </note>
          <u xml:id="i-97a3b42eca4115e9-66" who="Q4962726" next="i-97a3b42eca4115e9-73">
            <seg xml:id="i-5VJHj6NtTnjgtcqAh68Qas">
              Fru talman! Det är intressant att följa den här debatten och
              se om det verkligen har framkommit några nya argument för eller
              emot Nato som egentligen genererar den här interpellationsdebatten.
              Förvisso inte.
            </seg>
          </u>
          <u xml:id="i-97a3b42eca4115e9-67" who="Q4962726" prev="i-97a3b42eca4115e9-66">
            <seg xml:id="i-CXubJzCv6vzKtaDuMtd1bW">
              Jag tycker att statsministern har gett ett bra och innehållsrikt
              svar, som vi bör ta fasta på. Som statsministern också påpekade,
              enades Kristdemokraterna, Moderaterna, Socialdemokraterna och
              Centern i februari 2002 om en säkerhetspolitisk doktrin för Sverige.
              Denna överenskommelse fastslår att Sverige är militärt alliansfritt.
            </seg>
          </u>
          <u xml:id="i-97a3b42eca4115e9-68" who="Q4962726" prev="i-97a3b42eca4115e9-66">
            <seg xml:id="i-AfD5zouBYVZK4REYLHsWHm">
              Vi kristdemokrater menar att neutralitetsoptionen inte längre
              är relevant. Vårt land kan exempelvis inte vara neutralt om ett
              annat EU-land anfalls. Vi kan inte heller vara neutrala inför
              andra asymmetriska hot. Terrorister bryr sig inte om neutralitet.
              Vi kristdemokrater menar att det inte går att vara neutrala inför
              kränkningar av människans medfödda värde och rättigheter.
            </seg>
          </u>
          <u xml:id="i-97a3b42eca4115e9-69" who="Q4962726" prev="i-97a3b42eca4115e9-66">
            <seg xml:id="i-B25i3Evjtik2uD6wh9cyRE">
              Fru talman! Kristdemokraterna förespråkar fördjupat samarbete
              på många områden. Vi kan acceptera ett sådant djupt samarbete
              även inom försvarsområdet, förutsatt att det bygger på frivillighet
              och att samarbetet hålls inom EU:s och FN:s institutioner.
            </seg>
          </u>
          <u xml:id="i-97a3b42eca4115e9-70" who="Q4962726" prev="i-97a3b42eca4115e9-66">
            <seg xml:id="i-XCBijPKAc6g8gGHXHnqhCY">
              Kristdemokraterna motsätter sig således tvingande ömsesidiga
              försvarsgarantier. Men vi ställer gärna upp på en förutsättningslös
              diskussion beträffande Nato, och det har vi tidigare gjort. Ett
              flertal gånger har man i Försvarsberedningen haft den här diskussionen
              uppe, och man kan läsa om vår inställning i våra rapporter.
            </seg>
          </u>
          <u xml:id="i-97a3b42eca4115e9-71" who="Q4962726" prev="i-97a3b42eca4115e9-66">
            <seg xml:id="i-UFc9QMfXKsotN4SBAQPyYV">
              Vid toppmötet i Prag i november 2002 fastställdes målen för alliansens
              fortsatta utveckling i termerna nya förmågor, nya medlemmar och
              nya relationer. Låt oss se hur de målen utvecklas, och låt oss
              se vad vi vill ha ut av Nato som vi inte har i dag.
            </seg>
          </u>
          <u xml:id="i-97a3b42eca4115e9-72" who="Q4962726" prev="i-97a3b42eca4115e9-66">
            <seg xml:id="i-YUvXvpRxFfv5EGSkhBXBiL">
              Fru talman! Kristdemokraterna menar att vi nu i första hand bör
              lägga allt krut på att få ett nationellt robust försvar som kan
              medverka i alla typer av internationella insatser. Vi måste diskutera
              i Försvarsberedningen och mellan alla partier vad vi ska ha vårt
              nationella försvar till, vilken uppgift det ska ha, och inte bara
              tala i termer av minskade ekonomiska förutsättningar.
            </seg>
          </u>
          <u xml:id="i-97a3b42eca4115e9-73" who="Q4962726" prev="i-97a3b42eca4115e9-66">
            <seg xml:id="i-RFPpNkG65a94aCe5Rz5WVf">
              Jag efterlyser alltså en debatt om vad vi ska ha vårt svenska
              nationella försvar till.
            </seg>
          </u>
          <note type="speaker" xml:id="i-LB3b2phGcenxHn6yMehd4c">
            Anf. 8 Statsminister GÖRAN PERSSON (s):
          </note>
          <u xml:id="i-97a3b42eca4115e9-74" next="i-97a3b42eca4115e9-82" who="Q53747">
            <seg xml:id="i-J5PbbmmvUL4qV1ojQkgiB5">
              Fru talman! Låt mig först säga till Else-Marie Lindgren att det
              är lätt att instämma i det mesta av vad hon säger, dock kanske
              inte i allt. Det är skönt att se att det åtminstone är några partier
              som håller när vi diskuterar långsiktigt svenskt ansvarstagande.
            </seg>
          </u>
          <u xml:id="i-97a3b42eca4115e9-75" prev="i-97a3b42eca4115e9-74" who="Q53747">
            <seg xml:id="i-9ZuAYYgyMnBCGzyz5ixvLX">
              Det finns naturligtvis ett intryck, när man lyssnar till Gunnar
              Hökmark, att vad Moderaterna vill ha är ett Natomedlemskap. Vad
              som bekymrar honom är väl att folkpartisterna har hunnit före
              med den positionen. Vad jag har försökt visa i mina inlägg är
              hur ohyggligt ohistoriska ni är och hur i otakt med tiden ni fortfarande
              är.
            </seg>
          </u>
          <u xml:id="i-97a3b42eca4115e9-76" prev="i-97a3b42eca4115e9-74" who="Q53747">
            <seg xml:id="i-UTq5Y7GyJKebQuxWo8gPmx">
              Det här med historien är inte oviktigt, Gunnar Hökmark, särskilt
              inte när man pratar om försvars- och säkerhetspolitik. Vi ska
              kunna bedömas av andra länder hur vi tänker och hur vi resonerar,
              och då är det en lång tradition man följer. Jag vill inte byta
              inriktning. Jag vill hålla fast vid handlingsfrihet, internationellt
              engagemang och europeiskt ansvarstagande. Så känns vi igen ute
              i världen. Gunnar Hökmark vill byta och hänga på Folkpartiet i
              Natoinriktning. Det är han som ska beskriva varför gärna på samma
              ohemula, totalt öppna sätt som Carl B Hamilton resonerar i sin
              Natoentusiastiska framtoning.
            </seg>
          </u>
          <u xml:id="i-97a3b42eca4115e9-77" prev="i-97a3b42eca4115e9-74" who="Q53747">
            <seg xml:id="i-7aB4JDz2MJVCbbVJeUTJ7D">
              Sedan handlar det om detta att jag åberopar vad vi har gjort
              tidigare när det gäller neutralitetsdiskussionen. Vad syftar det
              till, säger Gunnar Hökmark. Ja, förut hade vi formuleringen alliansfrihet
              syftande till neutralitet i krig, och sedan sade vi neutralitet
              i händelse av krig i vårt närområde. Nu är vi alliansfria, och
              det syftar till bevarad handlingsfrihet.
            </seg>
          </u>
          <u xml:id="i-97a3b42eca4115e9-78" prev="i-97a3b42eca4115e9-74" who="Q53747">
            <seg xml:id="i-B2GWS7CdggJE5BSJqDBxGV">
              Det framställs som om det skulle vara en sensation att jag i
              svaret påstår att vi svårligen kan ställa oss neutrala om ett
              EU-land skulle angripas. Men det är helt i linje med hur vi har
              agerat. Det är bara att gå tillbaka till andra världskriget och
              se hur vi såg på det när Finland angreps. Det är en parallell.
              Det är ingenting nytt. Det är så vi har gjort förut också.
            </seg>
          </u>
          <u xml:id="i-97a3b42eca4115e9-79" prev="i-97a3b42eca4115e9-74" who="Q53747">
            <seg xml:id="i-XoLB5nCb1BWTPkYQDgCNjn">
              Den här säkerhetspolitiken som vi för, fru talman, har gagnat
              oss. Den har varit bra för Sverige. Den har varit bra för norra
              Europa, och den har därmed också varit bra för Europas utveckling
              under en tid då öst stod mot väst. Nu har de motsättningarna förhoppningsvis
              monterats ned förhoppningsvis; vi vet inte hur det blir framöver.
              Jag vill behålla handlingsfriheten och arbeta för att spänningarna
              minskar.
            </seg>
          </u>
          <u xml:id="i-97a3b42eca4115e9-80" prev="i-97a3b42eca4115e9-74" who="Q53747">
            <seg xml:id="i-HdAZfoDTuGWVB5Zv8pejf9">
              Vill vi ha ett europeiskt försvar? Nej, det har vi aldrig velat
              ha. Vi har också sagt att vill andra gå vidare med detta, och
              vi hamnar i ett läge där vi ska vetera de andra att gå vidare
              med ett europeiskt försvar, har vi svårt att se att vi ska göra
              det. Men vi tänker inte delta med ömsesidiga försvarsförpliktelser.
            </seg>
          </u>
          <u xml:id="i-97a3b42eca4115e9-81" prev="i-97a3b42eca4115e9-74" who="Q53747">
            <seg xml:id="i-SZ8UHG313TsZ5D4k79WSMD">
              Sedan är det så det vet också Carl B Hamilton att det inte finns
              någonting som splittrar Europa mer just nu än den här diskussionen.
              Det är inte Sverige som kommer att stoppa det europeiska försvaret
              i första hand, utan det är naturligtvis Natomedlemmarna, som tror
              att den ordning man nu har inom Nato är den bästa för Europa och
              deras länders säkerhet, trots att några andra Natoländer i Europa
              har en motsatt uppfattning. Så är det ju. I det läget ska vi naturligtvis
              inte döma av de andras diskussion. Vi ska hålla vår linje och
              se till att vi bevarar maximal handlingsfrihet.
            </seg>
          </u>
          <u xml:id="i-97a3b42eca4115e9-82" prev="i-97a3b42eca4115e9-74" who="Q53747">
            <seg xml:id="i-5T6wRbvC4gAsUpdz84F97x">
              Det var precis det, Gunnar Hökmark, som Karlsborgs fästning inte
              gav. Karlsborgs fästning har väl lärt oss någon sak: Se till att
              man hela tiden kan anpassa sig så att man agerar på ett sådant
              sätt att man är kraftfull. Vår försvars- och säkerhetspolitik
              har varit sådan. Över den känner jag stor stolthet, fru talman.
            </seg>
          </u>
          <note type="speaker" xml:id="i-5euRM5wxZ5JBx65V3Uw5ks">
            Anf. 9 GUNNAR HÖKMARK (m):
          </note>
          <u xml:id="i-97a3b42eca4115e9-83" next="i-97a3b42eca4115e9-85" who="Q1357206">
            <seg xml:id="i-54cQJnE6EFwYXPyP6Gv4Kp">
              Fru talman! Så väldigt många svar på frågorna blev det inte,
              mer än lite olika försök att få detta till en tävling mellan oss
              och Folkpartiet. Jag kan i och för sig tala om att vi var något
              före om det nu är tävlingen det handlar om.
            </seg>
          </u>
          <u xml:id="i-97a3b42eca4115e9-84" prev="i-97a3b42eca4115e9-83" who="Q1357206">
            <seg xml:id="i-iKkD2NuXfkm5aPR26R1KQ">
              Om vi i stället går tillbaka till de sakliga argumenten, fru
              talman, är det så att vi i höst ska fatta ett försvarsbeslut,
              som kommer att ha en varaktighet och bärighet in i de kommande
              decennierna. Om man har ett historiskt perspektiv, som Göran Persson
              anspelar på, är det ett rätt rimligt antagande att lika mycket
              kanske mer, kanske lite mindre som har hänt de senaste 15 åren
              kommer att i olika former kunna hända de kommande 15 åren. Ett
              historiskt perspektiv är att ha respekt för att historien är föränderlig,
              att man ska kunna anpassa sig. Det sade också Göran Persson. Det
              innebär att vi, när vi har upplevt den mest radikala förändringen
              i vår omvärld någonsin, inte kan säga: Nej, vi ska vara likadana
              som alltid. Då blir den säkerhetspolitiska doktrinen lite grann
              att vi ska vara alliansfria eftersom vi är alliansfria för att
              annars är vi inte alliansfria, och det har ingen riktig bärighet
              i framtiden.
            </seg>
          </u>
          <u xml:id="i-97a3b42eca4115e9-85" prev="i-97a3b42eca4115e9-83" who="Q1357206">
            <seg xml:id="i-XZfNxqbMHyeFcBFTu3rVLT">
              Vill vi slå vakt om länken mellan USA och Europa, vill vi slå
              vakt om vårt inflytande i vårt närområde och vill vi kunna se
              till att påverka de europeiska diskussionerna om den framtida
              europeiska säkerhetsstrukturen kan vi inte alltid vara på efterkälken.
              Vi har, och socialdemokratin har, en dålig erfarenhet av att alltid
              skjuta på framtidens frågor. Det leder alltid till att det är
              samtiden som vi tvingas anpassa oss till, och det blir inte alltid
              på de villkor och med de inriktningar som vi själva vill ha. Var
              därför inte så rädd för att vi analyserar vår säkerhetspolitik
              just i det historiska skede som vi är. Det kommer vår säkerhet
              att vinna på.
            </seg>
          </u>
          <note type="speaker" xml:id="i-GPSUKz5HZVkkgjttHFHVU1">
            Anf. 10 CARL B HAMILTON (fp):
          </note>
          <u xml:id="i-97a3b42eca4115e9-86" next="i-97a3b42eca4115e9-88" who="Q5785982">
            <seg xml:id="i-F89652twm1Vg9pr5MJA5xg">
              Fru talman! Jag tycker att det här blir sämre och sämre från
              statsministerns sida. Det sägs att Sverige inte ska döma av, att
              Sverige inte ska vetera. Vad Göran Persson säger är att han inte
              är beredd att ta till vara Sveriges egenintresse i de här diskussionerna.
              Det är inte nog med att Göran Persson inte ska delta. Han ska
              inte heller säga någonting. Han ska inte döma av.
            </seg>
          </u>
          <u xml:id="i-97a3b42eca4115e9-87" prev="i-97a3b42eca4115e9-86" who="Q5785982">
            <seg xml:id="i-46uA4SxCJfH8t9yDaK4gSD">
              Delta! Ta till vara Sveriges intresse! Det är inte likgiltigt
              för vårt land vilken av dessa två riktningar som kommer att vinna.
              USA är inte lika intresserat av Europa som det brukade vara därför
              att Europas situation är bättre. Oroshärdarna ligger i större
              utsträckning i andra delar av världen. Vi måste arbeta mera för
              att USA ska vara kvar här, men Göran Persson struntar i vilket.
              Gör inte det! Det har en oerhörd betydelse för Sverige. Ta till
              vara Sveriges egenintresse! Sitt inte bara där och avstå från
              att döma av! Det är svårt att höra en mera passiv utsaga än den,
              från en statsminister. Man ska inte delta och inte ens döma av.
              Vad är detta?
            </seg>
          </u>
          <u xml:id="i-97a3b42eca4115e9-88" prev="i-97a3b42eca4115e9-86" who="Q5785982">
            <seg xml:id="i-4kzrxPfnYX4jbhy3yg8ASf">
              Vi ska vara med i Nato av flera skäl. Det gäller inflytandet
              den diskussion som vi nu har är en del av detta. Det handlar också
              om ett inflytande över hur våra män och våra kvinnor och våra
              resurser används i det Natosamarbete som vi tidigare har talat
              om. Det är naturligtvis viktigt för oss. Vi har inte samma inflytande
              som Natomedlemmarna har. De europeiska Natomedlemmarna vill ju
              inte att vi ska ha lika stort inflytande som USA vill att vi ska
              ha. De har lagt in ett veto, herr statsminister, mot detta. Det
              skulle också på lång sikt, 510 år, bli billigare. Vi skulle få
              mer försvar för pengarna om vi vore med i Nato. Det är inte något
              huvudargument, ska jag säga, men så är det naturligtvis. Men jag
              tror att det viktiga är att Östersjöområdet behöver Nato.
            </seg>
          </u>
          <note type="speaker" xml:id="i-R7ThcoMppiZ7BHxjdjMG2W">
            Anf. 11 ELSE-MARIE LINDGREN (kd):
          </note>
          <u xml:id="i-97a3b42eca4115e9-89" who="Q4962726" next="i-97a3b42eca4115e9-90">
            <seg xml:id="i-MfsAWdGJVzfKsqmzeojBXw">
              Fru talman! Statsministern höll i stora delar med om det jag
              sade, och det är jag naturligtvis jätteglad för.
            </seg>
          </u>
          <u xml:id="i-97a3b42eca4115e9-90" who="Q4962726" prev="i-97a3b42eca4115e9-89">
            <seg xml:id="i-XrtJY3gLujDM8ptKwejL6M">
              I höst ska vi fatta ett mycket viktigt försvarsbeslut som vi
              måste ta ansvar för för lång tid framöver. Det är ett stort ansvar
              som ligger på oss i Försvarsberedningen, i regeringen och i riksdagen,
              naturligtvis. Varför då inte låta oss få diskutera vad vårt svenska
              försvar ska ha för uppgift, som jag sade tidigare? Vad ska vi
              ha vårt försvar till? I första hand ska man diskutera de frågorna
              och få en uppfattning i den delen. Därefter kan man diskutera
              Nato.
            </seg>
          </u>
          <note type="speaker" xml:id="i-U5HdZJ6Tjoh9khdEJxqgDm">
            Anf. 12 Statsminister GÖRAN PERSSON (s):
          </note>
          <u xml:id="i-97a3b42eca4115e9-91" next="i-97a3b42eca4115e9-95" who="Q53747">
            <seg xml:id="i-3LTHrMDLoKmLz4wzXfbHJR">
              Fru talman! Jag vänder mig till den sista talaren först. Det
              är ingenting som hindrar Kristdemokraterna från att ta upp en
              diskussion om Natomedlemskap. Gör det om ni tror att det är meningsfullt!
              Men den sittande försvarsberedningen kommer inte att få sådana
              direktiv från regeringens sida. Sedan hälsar jag naturligtvis
              en diskussion inom Försvarsberedningen välkommen om vår tids utveckling,
              en bedömning av hur den ser ut.
            </seg>
          </u>
          <u xml:id="i-97a3b42eca4115e9-92" prev="i-97a3b42eca4115e9-91" who="Q53747">
            <seg xml:id="i-PLcAeptWozWnr8B8YWf6nu">
              Sedan blir jag snarast full i skratt, fru talman, när jag lyssnar
              till Carl B Hamilton, denne aktivismens förkämpe i kammaren, denne
              nydanare av svensk säkerhetspolitik, som beskyller regeringen
              för passivitet och hymlande och jag vet inte allt vad han hittar
              på.
            </seg>
          </u>
          <u xml:id="i-97a3b42eca4115e9-93" prev="i-97a3b42eca4115e9-91" who="Q53747">
            <seg xml:id="i-PTLt8t2R8dgk8PrhyV2Ug3">
              Facit är ju, Carl B Hamilton, att vi har det bästa säkerhetspolitiska
              läget någonsin. Vi har en lång tradition av säkerhetspolitisk
              hållning. Vi har ett starkt folkligt stöd för detta. Vi har ett
              växande internationellt engagemang där vi inte bara är välkomna
              utan också pådrivande.
            </seg>
          </u>
          <u xml:id="i-97a3b42eca4115e9-94" prev="i-97a3b42eca4115e9-91" who="Q53747">
            <seg xml:id="i-U7vr4EBqv2HcpkkqbPa9a2">
              Med detta som facit undrar jag varför man skulle ge sig ut på
              äventyrligheter à la Folkpartiet i en sådan för landet viktig
              fråga. Nu är det dessutom bevisat att Folkpartiet inte ens var
              först med äventyrligheten, utan Moderaterna vill tillskriva sig
              att vara Natoloket i sammanhanget.
            </seg>
          </u>
          <u xml:id="i-97a3b42eca4115e9-95" prev="i-97a3b42eca4115e9-91" who="Q53747">
            <seg xml:id="i-WSbeXcqaMYRdXV8d1AxNEG">
              Nej, i det här fallet är det oerhört viktigt att man faktiskt
              lutar sig mot det man har uppnått. Och när hela politikens inriktning
              är handlingsfrihet, och det har tjänat oss väl, undrar jag varför
              vi ska överge handlingsfriheten. Ni har fortfarande att svara
              på den frågan. Sedan tror jag inte heller att svenska folket har
              en uppfattning som går åt det håll som de två Natoaktivistiska
              partierna här i kammaren pekar åt. Där har ni ett fast folkligt
              motstånd, och det tycker jag känns tryggt.
            </seg>
          </u>
          <note xml:id="i-3yA5Brj2hunoG16fGknbT3">
            Överläggningen var härmed avslutad.
          </note>
          <note xml:id="i-L4seGkbTNapu2z6dURpHXn">
            5 § Svar på interpellation 2003/04:175 om situationen i Vitryssland
          </note>
          <note type="speaker" xml:id="i-Hk7cvAPChMxrm9zgXxwTrj">
            Anf. 13 Statsrådet CARIN JÄMTIN (s):
          </note>
          <u xml:id="i-97a3b42eca4115e9-96" next="i-97a3b42eca4115e9-107" who="Q2938797">
            <seg xml:id="i-Ruixw114oRNi2Ye2eQq3Wu">
              Fru talman! Cecilia Wigström redovisar i sin interpellation den
              negativa demokratiska utvecklingen i Vitryssland och frågar vilka
              åtgärder regeringen tänker vidta med anledning av den vitryska
              regimens ökande press gentemot enskilda organisationer och oberoende
              medier i det vitryska samhället.
            </seg>
          </u>
          <u xml:id="i-97a3b42eca4115e9-97" prev="i-97a3b42eca4115e9-96" who="Q2938797">
            <seg xml:id="i-HAPRUhGuohSdiQR89dtKkt">
              Låt mig först säga att jag delar Cecilia Wigströms oro över utvecklingen
              för det civila samhället i Vitryssland. Den försämrade situationen
              för icke-statliga organisationer och oberoende medier ger all
              anledning till djup oro. Inte heller visar respekten för de mänskliga
              rättigheterna några tecken på att förbättras.
            </seg>
          </u>
          <u xml:id="i-97a3b42eca4115e9-98" prev="i-97a3b42eca4115e9-96" who="Q2938797">
            <seg xml:id="i-MhJbmFiZ3sr8G3hEZrFWk6">
              Regeringen har en övergripande ambition att öka Sveriges och
              EU:s engagemang i Vitryssland. Vitryssland är ett land i Sveriges
              närområde, och utvecklingen angår oss i hög grad. EU-utvidgningen
              den 1 maj understryker detta ytterligare. Det är viktigt att vi
              ökar stödet och engagemanget för Vitryssland genom att motverka
              isolering av det vitryska folket och främja olika typer av utbyten.
            </seg>
          </u>
          <u xml:id="i-97a3b42eca4115e9-99" prev="i-97a3b42eca4115e9-96" who="Q2938797">
            <seg xml:id="i-CGNpdrzxKKD38sf2dopE6c">
              Sverige och EU uppmärksammar regelbundet bristerna i den demokratiska
              utvecklingen i landet. Vid förekommande fall har också den vitryska
              ledningen uppmanats att ändra beslut som inneburit begränsningar
              för de mänskliga rättigheterna. Även inom ramen för OSSE riktas
              kritik mot bland annat Vitrysslands behandling av enskilda organisationer.
            </seg>
          </u>
          <u xml:id="i-97a3b42eca4115e9-100" prev="i-97a3b42eca4115e9-96" who="Q2938797">
            <seg xml:id="i-9Yq5eAzSkrBNA6pMbUknKK">
              I FN:s kommission för de mänskliga rättigheterna har USA med
              hela EU, inklusive Sverige som medförslagsställare lagt fram en
              resolution om situationen för de mänskliga rättigheterna i Vitryssland.
              Resolutionen, som bland annat uppmärksammar enskilda organisationers
              svåra situation, kommer sannolikt att följas upp vid vårens kommission
              för de mänskliga rättigheterna.
            </seg>
          </u>
          <u xml:id="i-97a3b42eca4115e9-101" prev="i-97a3b42eca4115e9-96" who="Q2938797">
            <seg xml:id="i-9cPHZQ7mTAPbWC6jnFeByj">
              Cecilia Wigström nämner särskilt människorättsorganisationen
              Viasna som efter beslut i Högsta domstolen tvingades stänga i
              oktober förra året. Detta beslut föranledde Sverige och EU att
              genom OSSE starkt beklaga beslutet från vitrysk sida att ignorera
              vädjan från internationellt håll vad gäller Viasna och andra liknande
              fall. Återigen uppmanades Vitryssland att upphäva de restriktiva
              åtgärder som vidtagits mot det civila samhället.
            </seg>
          </u>
          <u xml:id="i-97a3b42eca4115e9-102" prev="i-97a3b42eca4115e9-96" who="Q2938797">
            <seg xml:id="i-VJevykSrittbtJfK2QHCvC">
              Sverige har ett relativt omfattande biståndssamarbete med Vitryssland
              och är långsiktigt engagerat i att stödja Vitrysslands civila
              samhälle för att bidra till landets demokratisering. Detta sker
              genom vårt bistånd som främst inriktas på demokratins fördjupning
              och mänskliga rättigheter. Medierna är ett prioriterat område,
              och hittills har nära 400 vitryska journalister deltagit i utbildning
              ordnad av Institutet för fortbildning av journalister, Fojo. Ett
              annat exempel är insatser genom Svenska Kommunförbundet för att
              främja ökat lokalt självstyre. Inom ramen för detta projekt hade
              vi i förra veckan besök av unga vitryska lokalpolitiker som en
              del i deras veckolånga studiebesök i Sverige.
            </seg>
          </u>
          <u xml:id="i-97a3b42eca4115e9-103" prev="i-97a3b42eca4115e9-96" who="Q2938797">
            <seg xml:id="i-LSJZnHZVoNF5krpMzMunoK">
              Cecilia Wigström tar upp frågan om demokratistödet till svenska
              enskilda organisationer. Stödet till enskilda organisationer är
              en hörnsten i det av Sida finansierade samarbetet med Vitryssland.
              När samarbetet med Vitryssland inleddes var landet relativt okänt
              för svenska enskilda organisationer till skillnad från de baltiska
              länderna och Ryssland. I syfte att stimulera till samarbete med
              Vitryssland gjordes tillfälliga undantag från de regler som normalt
              gäller. Kravet på en 20-procentig egeninsats slopades och stöd
              öronmärktes för Vitryssland. Samtidigt gavs Forum Syd uppgiften
              att informera svenska enskilda organisationer om programmet. Syftet
              med att temporärt ta bort kravet på egeninsats var att fler skulle
              våga ge sig in i ett samarbete med organisationer i ett nytt och
              okänt land.
            </seg>
          </u>
          <u xml:id="i-97a3b42eca4115e9-104" prev="i-97a3b42eca4115e9-96" who="Q2938797">
            <seg xml:id="i-VJdARzmiZJqsZBnwECGLVe">
              Resultatet av denna speciella Vitrysslandssatsning har varit
              väldigt gott, något som också Cecilia Wigström anger i sin interpellation.
              Många kontakter har upparbetats mellan svenska och vitryska organisationer
              sedan programmet började. Ca 75 svenska enskilda organisationer
              har erhållit stöd genom programmet. Programmet har spelat en viktig
              roll i svenska organisationers ökade intresse för Vitryssland
              och givit samarbetet en bredare bas.
            </seg>
          </u>
          <u xml:id="i-97a3b42eca4115e9-105" prev="i-97a3b42eca4115e9-96" who="Q2938797">
            <seg xml:id="i-87XfAQYmd1h6g81mVB45wq">
              Målet att öka intresset för Vitryssland har nu uppnåtts. Det
              är skälet till att Sida beslutat att återställa egeninsatsen till
              20 %. Med tanke på de fortsatta problemen i Vitryssland kvarstår
              dock Forum Syds uppgift att informera om och koordinera stödet
              till enskilda organisationer. Dessutom undersöker Sida möjligheten
              att ge andra former av stöd till vitryska enskilda organisationer
              med tanke på den negativa utvecklingen för det civila samhället.
            </seg>
          </u>
          <u xml:id="i-97a3b42eca4115e9-106" prev="i-97a3b42eca4115e9-96" who="Q2938797">
            <seg xml:id="i-VZCcHFxWs2JrpGLZmzZwQR">
              Cecilia Wigström berör slutligen Tacis, EU:s stödprogram till
              Ryssland och övriga OSS samt Vitryssland och Mongoliet. Som Cecilia
              Wigström framhåller omfattas även Tacisprojektet av beskattning.
              Att regimen valt att momsbelägga projekten handlar mycket om att
              man från vitrysk sida vill kunna kontrollera internationellt bistånd.
              I slutet av förra året antog dock Vitryssland en föreskrift som
              kan innebära vissa lättnader i beskattningen av bistånd. Kommissionen
              utreder för närvarande hur detta kan påverka Tacisbiståndet.
            </seg>
          </u>
          <u xml:id="i-97a3b42eca4115e9-107" prev="i-97a3b42eca4115e9-96" who="Q2938797">
            <seg xml:id="i-J5kyPdTNq8Hza7L7nM4UD1">
              I slutet av förra året tog Sverige initiativ till en policydiskussion
              inom EU avseende Vitryssland, en diskussion som fortfarande pågår.
              Irland, som tog över ordförandeskapet i EU den 1 januari i år,
              för diskussionen vidare. Regeringen anser att Vitryssland bör
              få större uppmärksamhet i EU:s politik och att kontakterna med
              det vitryska samhället måste breddas. Därför driver vi inom EU
              frågan om ökat demokratistöd samt diskuterar vägar för insatser
              trots svårigheterna med Tacis i nuläget.
            </seg>
          </u>
          <note type="speaker" xml:id="i-2xCoEAjUJmEF9ZUKa6GxgB">
            Anf. 14 CECILIA WIGSTRÖM (fp):
          </note>
          <u xml:id="i-97a3b42eca4115e9-108" next="i-97a3b42eca4115e9-115" who="Q4990503">
            <seg xml:id="i-P2m7Cw57u2Vc5n2QWYaxef">
              Fru talman! Jag vill börja med att tacka biståndsministern för
              svaret. Anledningen till att jag ställt interpellationen är att
              jag var i Vitryssland tre gånger förra året. Jag har sett och
              hört hur utvecklingen avsevärt har försämrats. Det har inletts
              en kampanj mot enskilda organisationer sedan majjuni förra året.
              OSSE beräknar att ett femtontal organisationer har stängt. Flera
              av dessa har varit ledande organisationer i arbetet med mänskliga
              rättigheter.
            </seg>
          </u>
          <u xml:id="i-97a3b42eca4115e9-109" prev="i-97a3b42eca4115e9-108" who="Q4990503">
            <seg xml:id="i-YCeXCeAUgyrdBVwimPSEU6">
              Svenskt internationellt liberalt centrum, Silc, jobbar med Vitryska
              Helsingforskommittén och de har fått en varning av myndigheterna.
              Precis som för övriga organisationer är det på väldigt lösa grunder
              som varningar delas ut. Efter ytterligare en varning stängs även
              denna MR-organisation.
            </seg>
          </u>
          <u xml:id="i-97a3b42eca4115e9-110" prev="i-97a3b42eca4115e9-108" who="Q4990503">
            <seg xml:id="i-CG8pGJYqXM59yxyUEnjbXd">
              Dessutom startar presidenten parallella fackförbund och ungdomsorganisationer
              som är lojala mot presidenten. Man kan faktiskt säga att Komsomol
              har återuppstått.
            </seg>
          </u>
          <u xml:id="i-97a3b42eca4115e9-111" prev="i-97a3b42eca4115e9-108" who="Q4990503">
            <seg xml:id="i-F6g3BV3AacFjcDmVHKvfVJ">
              Efter att jag skrev interpellationen har jag fått rapporter om
              politiskt våld. En av de kommuner jag besökte senast i oktober
              var Beliozoorsk. Det var fyllnadsval i kommunen. Innan fyllnadsvalet
              var Beliozoorsk den enda kommun i Vitryssland där man hade en
              majoritet av demokrater. Efter valet är denna precis som alla
              andra kommuner i Vitryssland Lukasjenkostyrd. Trots att demokraterna,
              bland annat socialdemokrater som ställde upp, förlorade har i
              januari vid två olika tillfällen en grupp av män attackerat socialdemokrater.
              Jag träffade en som hamnat på sjukhus med brutna revben, bruten
              näsa och hjärnskakning. Det är oroväckande att man nu till och
              med tar till våld.
            </seg>
          </u>
          <u xml:id="i-97a3b42eca4115e9-112" prev="i-97a3b42eca4115e9-108" who="Q4990503">
            <seg xml:id="i-94cHLgVRK2ENXSN7JqyFX3">
              Jag tycker att det är väldigt bra att det sägs i svaret att regeringen
              vill öka ansträngningarna, både från svenskt håll och från EU:s
              håll, vad gäller att bistå Vitryssland och att öka vårt engagemang.
              Det är bra att regeringen gör kritiska uttalanden mot Vitryssland
              och att man också driver det i FN:s kommitté för mänskliga rättigheter.
            </seg>
          </u>
          <u xml:id="i-97a3b42eca4115e9-113" prev="i-97a3b42eca4115e9-108" who="Q4990503">
            <seg xml:id="i-QLAqcrMYyhmEnw3vrdB9eg">
              Jag vill också passa på att uttrycka att det var positivt att
              statssekreteraren förra veckan kallade samman olika svenska organisationer
              för att diskutera vad vi kan göra gemensamt. Det är bra med den
              här viljeinriktningen.
            </seg>
          </u>
          <u xml:id="i-97a3b42eca4115e9-114" prev="i-97a3b42eca4115e9-108" who="Q4990503">
            <seg xml:id="i-FC6diP4wQaiiD4GjLzMWHM">
              Men när nu Sida har tagit ett beslut om att svenska enskilda
              organisationer som ska jobba med Vitryssland från och med förra
              veckan måste betala 20 % av projektkostnaderna själva blir det
              inte en ökning av svenska statens ansträngningar. Det blir snarare
              en minskning av statens stöd till demokratisering i Vitryssland,
              folkrörelsebistånd och folkrörelsesamarbete mellan Sverige och
              Vitryssland. LSU berättar att det redan är färre medlemsorganisationer
              som är engagerade i Vitryssland på grund av regimens kontroller
              och försök att störa verksamheten. Svenska Freds- och Skiljedomsföreningen,
              Studieförbundet Vuxenskolan, Rörelsehindrade barn och ungdomar
              i Halland, Svenska Helsingforskommittén med flera säger att kravet
              på en egeninsats kommer att avsevärt försämra och kanske till
              och med omöjliggöra deras arbete i Vitryssland.
            </seg>
          </u>
          <u xml:id="i-97a3b42eca4115e9-115" prev="i-97a3b42eca4115e9-108" who="Q4990503">
            <seg xml:id="i-97ZWYuQow1QsWuxxiZhoRB">
              Jag vill fråga biståndsministern om hon inte håller med om att
              det krav som nu plötsligt uppstått innebär försämrade villkor
              för svenskt folkrörelsebistånd. Jag vill också fråga biståndsministern
              vad hon menar i sitt svar med att Sida undersöker möjligheten
              till andra former av stöd till vitryska enskilda organisationer.
              Vad är det för slags stöd man undersöker, och när skulle det kunna
              bli förverkligat?
            </seg>
          </u>
          <note type="speaker" xml:id="i-xMTaddoD5HXejHVPkRWyF">
            Anf. 15 Statsrådet CARIN JÄMTIN (s):
          </note>
          <u xml:id="i-97a3b42eca4115e9-116" next="i-97a3b42eca4115e9-121" who="Q2938797">
            <seg xml:id="i-6mRapoye43PSQ7g9rXm94d">
              Fru talman! Tack, Cecilia Wigström, för stödet! Vi har gjort
              mycket tillsammans mellan Silc och Palmecentret och andra delar
              av det svenska civila samhället för att stötta det vitryska. Det
              har varit ett jättebra samarbete, och jag vet att det fortfarande
              är det. Vi delar mycket av oron och ilskan över vad som händer
              i Vitryssland.
            </seg>
          </u>
          <u xml:id="i-97a3b42eca4115e9-117" prev="i-97a3b42eca4115e9-116" who="Q2938797">
            <seg xml:id="i-Rnb4G91SiWxbNEFGy7nQFS">
              Det är viktigt att vi fortsätter att jobba inom EU och att vi
              nu börjar arbeta aktivt med de nya medlemsländerna som gränsar
              direkt till Vitryssland. De har möjligheter och kontakter och
              påverkas direkt i vardagen av vad som händer i Vitryssland. Där
              kommer vi att fortsätta att göra mycket starka insatser. Vi kommer
              också, precis som Cecilia Wigström nämnde, att fortsätta att samla
              ihop det civila samhället i Sverige för att stärka den delen.
            </seg>
          </u>
          <u xml:id="i-97a3b42eca4115e9-118" prev="i-97a3b42eca4115e9-116" who="Q2938797">
            <seg xml:id="i-4oHnhdyRbAP7jrXhmsiEmL">
              Vad gäller frågan om egeninsatser på 20 % vänder jag mig dock
              lite emot att det plötsligt har uppstått. Det var en tillfällig
              insats under ett antal år för att stärka och få i gång det civila
              samhällets samarbete med det vitryska civila samhället. Det målet
              är uppnått.
            </seg>
          </u>
          <u xml:id="i-97a3b42eca4115e9-119" prev="i-97a3b42eca4115e9-116" who="Q2938797">
            <seg xml:id="i-QTAmh4smJnJphQnjXsrVR1">
              Alla vi som är aktiva i folkrörelser i Sverige vet hur svårt
              det är att samla in till egeninsatser. Vi vet hur speciellt svårt
              det är att samla in till egeninsatser som är demokrati- och MR-insatser.
              Därför tittar vi nu på att generellt sänka egeninsatserna, inte
              ta bort egeninsatser men generellt sänka egeninsatser på civilstödet
              inom den så kallade 80-20-ramen till en lite lägre nivå. Att det
              här är ett plötsligt återinförande av egeninsatsen är fel. Det
              var en tillfällig insats för att få i gång ett intresse för att
              arbeta med ett civilsamhälle i ett land där det är väldigt svårt
              att jobba med ett civilt samhälle eftersom detta är förföljt på
              alla sätt.
            </seg>
          </u>
          <u xml:id="i-97a3b42eca4115e9-120" prev="i-97a3b42eca4115e9-116" who="Q2938797">
            <seg xml:id="i-SvmVKc5rtyih6cXj1ktMfE">
              Inför valet i Vitryssland i höst tittar regeringen på möjligheterna
              att fortsätta att utbilda demokratiska kandidater, att hjälpa
              till med valövervakningsinsatser och, i den mån vi tillåts göra
              det, också valorganisatörsinsatser. Där kommer vi att göra det
              mesta vi kan.
            </seg>
          </u>
          <u xml:id="i-97a3b42eca4115e9-121" prev="i-97a3b42eca4115e9-116" who="Q2938797">
            <seg xml:id="i-7o47BEma6bpkazLR8hg67v">
              Andra former av civilsamhällesinsatser är den typ av direkta
              insatser som man gör i många andra länder i världen. Jag vet inte
              om det är möjligt. Det är därför det står att man tittar på att
              genomföra den typen av insatser.
            </seg>
          </u>
          <note type="speaker" xml:id="i-8iaeX8N5JsErk57VwNEbBm">
            Anf. 16 CECILIA WIGSTRÖM (fp):
          </note>
          <u xml:id="i-97a3b42eca4115e9-122" next="i-97a3b42eca4115e9-128" who="Q4990503">
            <seg xml:id="i-RQfuB3aTcpk5ncPJMAQZjr">
              Fru talman! Att få till stånd en demokratisering i Vitryssland
              är väldigt viktigt dels för de vitryska medborgarna, självklart,
              för att de ska få en bättre utveckling och bättre levnadsförhållanden,
              dels för oss som bor nära Vitryssland ännu närmare när EU utvidgas
              och Vitryssland blir ett grannland till EU. Det är instabilt och
              farligt med en diktatur precis på gränsen, en diktatur där man
              faktiskt sprider desinformation om EU, där medborgarna kan få
              höra att EU är aggressivt och till och med funderar på att angripa
              landet. Det skapar en instabilitet vid vår gräns. Det är också
              en anledning till att se till att verkligen stärka demokratiseringen.
              Dessutom finns en risk att de diktatoriska tendenserna sprids
              till andra länder som ännu inte efter kommunismen har funnit vilket
              samhällssystem de ska ha.
            </seg>
          </u>
          <u xml:id="i-97a3b42eca4115e9-123" prev="i-97a3b42eca4115e9-122" who="Q4990503">
            <seg xml:id="i-13soYxVyC7JkyruFU8ioaQ">
              Därför har det 100-procentiga stödet för Vitrysslandsprogrammet
              varit viktigt. Syftet har ju uppnåtts att öka kontaktytorna. Fler
              organisationer i Sverige har nu samarbete med Vitryssland. Ett
              annat mål måste vara att förbättra den demokratiska situationen
              i Vitryssland. Det målet är långtifrån uppnått. Snarare har vi
              ännu längre till det målet. Demokratiseringen går åt fel håll;
              det blir ingen demokratisering.
            </seg>
          </u>
          <u xml:id="i-97a3b42eca4115e9-124" prev="i-97a3b42eca4115e9-122" who="Q4990503">
            <seg xml:id="i-E6X4nyLAPvbqfuysfx6rWu">
              Då är det väldigt beklagligt att man nu inför kravet på 20 %
              egeninsats. Det innebär snarare ett hinder på vägen att uppnå
              målet om ett demokratiskt Vitryssland.
            </seg>
          </u>
          <u xml:id="i-97a3b42eca4115e9-125" prev="i-97a3b42eca4115e9-122" who="Q4990503">
            <seg xml:id="i-KZakW89CbAZ7RZp8KPvtZ6">
              Jag kan nämna exemplet Sydafrika. Där hade vi 100-procentigt
              stöd till Sydafrika. Det avslutades i samband med att man hade
              det första demokratiska valet. Man har alltså tidigare haft 100-procentigt
              stöd till länder som har varit diktaturer. Jag vill höra om biståndsministern
              är redo att i nästa regleringsbrev till Sida be om att nivån 100
              % åter införs, inte för att nya kontakter behöver utarbetas utan
              för att situationen i Vitryssland är så dålig.
            </seg>
          </u>
          <u xml:id="i-97a3b42eca4115e9-126" prev="i-97a3b42eca4115e9-122" who="Q4990503">
            <seg xml:id="i-KqCorSsZjdCfVX5arbEuRm">
              Det var väldigt glädjande att höra att biståndsministern funderar
              på att generellt minska egeninsatsnivåerna. Det är svårt för organisationerna
              att samla in pengar. Det är Folkpartiets hållning att det är önskvärt,
              just när det gäller att arbeta i diktaturer, att vi upprättar
              kontakter och ger de demokratiska öar som finns en livlina, att
              egeninsatsen är för hög och bör avskaffas.
            </seg>
          </u>
          <u xml:id="i-97a3b42eca4115e9-127" prev="i-97a3b42eca4115e9-122" who="Q4990503">
            <seg xml:id="i-Ftp54qLJKzumCsajok84wz">
              När det gäller EU:s bistånd säger biståndsministern att Vitryssland
              kanske är på väg att ändra sin ståndpunkt, att man inte längre
              ska beskatta projekten. Det vore bra om det kunde lösas på så
              sätt. En annan anledning till att vi har ett dödläge, förutom
              att Vitryssland beskattar projekten, är att EU har som policy
              att inte acceptera att betala moms för projekten. Om Vitryssland
              inte kommer att ändra sin ståndpunkt, är biståndsministern beredd
              att verka för att EU ändrar sin och accepterar att betala viss
              moms men ändå ser till att pengar betalas ut till det civila samhället?
              Nu händer ingenting, de får inget stöd från EU.
            </seg>
          </u>
          <u xml:id="i-97a3b42eca4115e9-128" prev="i-97a3b42eca4115e9-122" who="Q4990503">
            <seg xml:id="i-MJ3kwbdzrmFz3tJiCXYbUL">
              Det är mina två frågor. Är biståndsministern beredd att i nästa
              regleringsbrev ge Sida i uppdrag att finansiera Vitrysslandsbiståndet
              till 100 %? Är biståndsministern beredd att verka för att EU accepterar
              att betala moms?
            </seg>
          </u>
          <note type="speaker" xml:id="i-RuPLHKTAheX9nxUs474ZWc">
            Anf. 17 Statsrådet CARIN JÄMTIN (s):
          </note>
          <u xml:id="i-97a3b42eca4115e9-129" next="i-97a3b42eca4115e9-133" who="Q2938797">
            <seg xml:id="i-2f8qUhQqmUYAY99ob1n2Fg">
              Fru talman! Tack, Cecilia Wigström, för frågan. Demokratisering
              i Vitryssland är som sagt oerhört viktig både av säkerhetsskäl
              och av solidaritet med det vitryska folket. Det är förskräckligt
              där. Jag har också besökt landet. Man blir ledsen av att se hur
              det vitryska folket lider under diktaturen. Det var därför som
              man införde det 100-procentiga stödet från Sida för att antal
              år sedan. Men man sade redan då att det var en tillfällig åtgärd
              för att skapa ett intresse och en möjlighet för svenska organisationer
              att hitta partner i Vitryssland. Det har också skett. Men det
              var som sagt en tillfällig åtgärd. Jag tycker att det var riktigt.
              Man kan vidta sådana tillfälliga åtgärder när det blir akuta situationer
              eller i länder där vi inte tidigare haft kontakter eller i länder
              där vi haft kontakter men inom andra sektorer och där vill skapa
              ett nytt intresse mellan civilsamhällen i Sverige och i ett annat
              land.
            </seg>
          </u>
          <u xml:id="i-97a3b42eca4115e9-130" prev="i-97a3b42eca4115e9-129" who="Q2938797">
            <seg xml:id="i-AqcSctoVqstEAEHiacPZqd">
              Däremot vet jag att det är svårt att samla in pengar till egeninsatser.
              Jag tittar därför på möjligheten att minska egeninsatser generellt
              i stället för att göra långsiktiga undantag, som det skulle kunna
              bli fråga om ifall man skulle fortsätta.
            </seg>
          </u>
          <u xml:id="i-97a3b42eca4115e9-131" prev="i-97a3b42eca4115e9-129" who="Q2938797">
            <seg xml:id="i-EqabieE4szdjXZqwi5rytN">
              Det kan hända att vi i andra länder i andra situationer kommer
              att välja att göra ensidiga insatser och ta bort egeninsatsen
              under ett antal år för speciella sektorer eller andra saker beroende
              på speciella situationer i vissa delar av världen. Det kan vara
              sektorer där vi vill att civilsamhället ska ta en aktiv del. Men
              det ska vara just speciella insatser. Annars tappar man poängen
              med det, och får inte den skjuts och den nydaning av det hela
              som det handlar om.
            </seg>
          </u>
          <u xml:id="i-97a3b42eca4115e9-132" prev="i-97a3b42eca4115e9-129" who="Q2938797">
            <seg xml:id="i-3JBnrhjMTCu7CEV5Sz3Tog">
              Jag vet precis hur svårt det är att samla in pengar för just
              den här typen av demokrati- och MR-insatser. Det är en av huvudanledningarna
              för min del till att jag vill titta på möjligheten att sänka egeninsatserna
              generellt. Den frågan kommer jag snart att återkomma till.
            </seg>
          </u>
          <u xml:id="i-97a3b42eca4115e9-133" prev="i-97a3b42eca4115e9-129" who="Q2938797">
            <seg xml:id="i-Riz1tgSCHzpCiBeRHjCv5H">
              När det gäller EU:s bistånd pågår ständigt en diskussion om att
              se över reglerna och andra saker. Det är möjligt att det här är
              en sådan fråga som vi måste titta på. Det kan jag faktiskt inte
              på rak arm svara på. Vi måste titta på det här för att se till
              att reglerna inte omöjliggör samarbete. Så får det inte vara.
              Just den specifika momsfrågan kan jag inte svara på från talarstolen
              i dag, men generellt ska vi titta på det här.
            </seg>
          </u>
          <note type="speaker" xml:id="i-5amyeE2676CdJGQ45pL6bC">
            Anf. 18 CECILIA WIGSTRÖM (fp):
          </note>
          <u xml:id="i-97a3b42eca4115e9-134" next="i-97a3b42eca4115e9-138" who="Q4990503">
            <seg xml:id="i-UWHx4LPorVhYiAmindLbeX">
              Fru talman! Jag tycker att det är positivt att biståndsministern
              funderar på att sänka egeninsatserna generellt. Jag vill skicka
              med att det vore bra att ta bort egeninsatsen just i fråga om
              diktaturregimer där det är så svårt att verka och där man till
              och med aktivt motarbetas. Man kanske inte släpps in i landet
              och tillgångarna konfiskeras. Då är det mycket för en liten organisation
              att ta den risken.
            </seg>
          </u>
          <u xml:id="i-97a3b42eca4115e9-135" prev="i-97a3b42eca4115e9-134" who="Q4990503">
            <seg xml:id="i-6wKdsttigcWAcady9gTh1Z">
              Jag undrar när en sådan ändring av egeninsatsreglerna skulle
              kunna komma.
            </seg>
          </u>
          <u xml:id="i-97a3b42eca4115e9-136" prev="i-97a3b42eca4115e9-134" who="Q4990503">
            <seg xml:id="i-8G86QrmxAfHdu2TvugAcQU">
              En annan tanke jag vill skicka med är att egeninsatsen kanske
              inte alltid måste vara pengar, för det är svårt att samla in pengar.
              Jag vet att man i EU-projekt som drivs i Sverige inom ramen för
              EU:s regionalpolitik gör så att ideell tid som läggs ned räknas
              om i kronor. En timmes ideellt arbete motsvarar 220 kr. Mycket
              ideell tid läggs ned, och jag tycker att det vore värdefullt att
              både de svenska organisationerna och organisationerna i Vitryssland
              kunde få känna att det de gör är värdefullt och räknas med i projektets
              budget.
            </seg>
          </u>
          <u xml:id="i-97a3b42eca4115e9-137" prev="i-97a3b42eca4115e9-134" who="Q4990503">
            <seg xml:id="i-VKz6UDby9FxMQk7Pap8aWc">
              En ytterligare tanke som jag skulle vilja skicka med biståndsministern
              är att EU, när nu EU utvidgas, kommer att öka biståndet till Vitryssland,
              Moldavien, Ukraina och de nya grannländerna. Jag tycker att det
              är rimligt att sätta press på Vitryssland. Det är inte rimligt
              att Vitryssland kommer att få del av det stora biståndet i form
              av miljöprojekt, sociala och ekonomiska projekt om man inte ser
              till att demokratisera landet. Med tanke på att inte bara demokratiutvecklingen
              utan också den ekonomiska utvecklingen i Vitryssland går åt fel
              håll tror jag att Vitrysslands president har intresse av att få
              de här biståndspengarna och därmed kan vara beredd till en dialog
              med EU.
            </seg>
          </u>
          <u xml:id="i-97a3b42eca4115e9-138" prev="i-97a3b42eca4115e9-134" who="Q4990503">
            <seg xml:id="i-QtJsTKh8z4SQpa7oQ6xTPi">
              Slutligen vill jag tacka för interpellationsdebatten. Jag kan
              berätta att jag har fått 140 vykort från engagerade människor
              runtom i Sverige som är intresserade av Vitrysslandsfrågan. Om
              biståndsministern ökar engagemanget, som hon säger att hon tänker
              göra, för Vitryssland, kommer hon säkert att få ännu fler vykort.
            </seg>
          </u>
          <note type="speaker" xml:id="i-K4NcHvgAt2exjbdhhh1xb6">
            Anf. 19 Statsrådet CARIN JÄMTIN (s):
          </note>
          <u xml:id="i-97a3b42eca4115e9-139" next="i-97a3b42eca4115e9-141" who="Q2938797">
            <seg xml:id="i-7n43CbL66PaSUD6CUEjAyk">
              Fru talman! Jag ser fram emot att få alla de vykorten. Det är
              verkligen glädjande att se hur många människor det är i Sverige
              som är intresserade av Vitrysslandsfrågan. Vi vet båda två att
              när man har ett seminarium i Vitrysslandsfrågan kommer det alltid
              mycket människor. Trots att det inte står så mycket om det i medierna,
              är personer i Sverige intresserade, säkert för att det ligger
              så nära vårt land men också för att det är en förskräcklig situation
              i Vitryssland. Intresset är viktigt för att kunna driva det lokala
              och civilsamhällets engagemang för situationen i Vitryssland.
            </seg>
          </u>
          <u xml:id="i-97a3b42eca4115e9-140" prev="i-97a3b42eca4115e9-139" who="Q2938797">
            <seg xml:id="i-6x1uxUmyQNoVvz6JgmZ4nN">
              Jag ska börja med att kommentera det sista. Vi kommer självklart
              att fortsätta, precis som jag har sagt tidigare, att sätta press
              på Vitryssland för en demokratisering och ett öppnande av samhället.
              Vi kommer att samarbeta med de nya medlemsländerna, Litauen, Polen
              och så vidare, för att stärka en mer positiv utveckling i Vitryssland.
              Det ser jag verkligen fram emot. De har direkta gränser, de har
              kontakter dagligen med släktingar som bor i Vitryssland och de
              rör sig på ett annat sätt än vad vi gör. Det tror jag kan göra
              att intresset för Vitrysslandsfrågan bland övriga EU-länder kan
              öka. Jag hoppas verkligen på det, och regeringen kommer att fortsätta
              arbeta för det.
            </seg>
          </u>
          <u xml:id="i-97a3b42eca4115e9-141" prev="i-97a3b42eca4115e9-139" who="Q2938797">
            <seg xml:id="i-7EsGWG149Sb8t3PtbHsPqU">
              Vad gäller egeninsatssystemet vill jag säga att jag personligen
              tror på system som är enkla och raka. Jag tror inte att man ska
              börja göra skillnad på olika egeninsatsnivåer i olika typer av
              länder. Jag tror att man ska göra direkta insatser under korta
              övergångstider, då man kan ta bort egeninsatsnivåer och så vidare.
              Men generellt ska man ha system som är raka, enkla och tydliga.
              Därmed säger jag också att jag är tveksam till system som bygger
              på att man räknar in ideell tid, för det är så väldigt olika hur
              man hanterar mätningen av den tiden. Med det vill jag inte säga
              att organisationer fuskar men att man däremot mäter tid olika
              i olika sammanhang. Jag tycker att det ska vara ett rakt och enkelt
              system där vi generellt sänker egeninsatsnivåerna.
            </seg>
          </u>
          <note xml:id="i-PuoqgTX674oHuJ93gFcgxs">
            Överläggningen var härmed avslutad.
          </note>
          <note xml:id="i-RouuyyQ3YPyaTR2xW2wnW8">
            6 § Hänvisning av ärende till utskott
          </note>
          <note xml:id="i-QdeME5AMW1zvFbtR698BLr">
            Föredrogs och hänvisades
          </note>
          <note xml:id="i-4mGXpDo27sECHMEWc6vzeR">
            7 § Bordläggning
          </note>
          <note xml:id="i-YHUUVGvtdSMYYcTXxsYKS5">
            Anmäldes och bordlades
          </note>
          <note xml:id="i-LC6NfNpmn1Ws4fDrcXt7Vj">
            8 § Kammaren åtskildes kl. 10.11.
          </note>
          <note xml:id="i-BVAYVrAGQX84dNaJHm3tC3">
            Förhandlingarna leddes av andre vice talmannen.
          </note>
          <note xml:id="i-DiVKG8ZkuwVdy27192E8ED">
            /Monica Gustafson
          </note>
        </div>
      </body>
    </text>
  </TEI>
</teiCorpus>
