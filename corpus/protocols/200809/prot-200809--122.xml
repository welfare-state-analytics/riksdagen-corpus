<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--122</head>
          <docDate when="2009-05-20 00:00:00">2009-05-20 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:122
          </note>
          <note>
            Onsdagen den 20 maj
          </note>
          <note>
            Kl. 09:00 - 22:41
          </note>
          <note>
            1 § Justering av protokoll
          </note>
          <note>
            Justerades protokollet för den 14 maj.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Talmannen meddelade att ev. interpellationssvar fredagen den
            22 maj kl. 9.00 skulle utgå.
          </note>
          <note>
            3 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:494
          </note>
          <note>
            Interpellation 2008/09:494 Handläggningen av ärenden med bortförda
            barn
          </note>
          <note>
            Interpellationen kommer att besvaras måndagen den 1 juni 2009.
          </note>
          <note>
            Skälet till dröjsmålet är utlandsresor.
          </note>
          <note>
            Inga Eriksson Fogh
          </note>
          <note>
            Interpellation 2008/09:496
          </note>
          <note>
            Interpellation 2008/09:496 Statlig verksamhet i Ånge
          </note>
          <note>
            Interpellationen kommer att besvaras måndagen den 8 juni 2009.
          </note>
          <note>
            Skälet till dröjsmålet är tidigare inbokade engagemang.
          </note>
          <note>
            Fredrik Ahlén
          </note>
          <note>
            Interpellation 2008/09:499
          </note>
          <note>
            Interpellation 2008/09:499 Försäljningen av apotek
          </note>
          <note>
            Interpellationen kommer att besvaras tisdagen den 16 juni 2009.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            4 § Beslut om ärenden som slutdebatterats den 14 maj
          </note>
          <note>
            Punkt 1
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 6
          </note>
          <note>
            Punkt 8
          </note>
          <note>
            Punkt 11
          </note>
          <note>
            Övriga punkter
          </note>
          <note>
            5 § Beslut om ärenden som slutdebatterats den 18 maj
          </note>
          <note>
            Punkt 1
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Övriga punkter
          </note>
          <note>
            6 § En strategi för att stärka utvecklingskraften i Sveriges
            landsbygder
          </note>
          <note>
            Föredrogs
          </note>
          <note type="speaker">
            Anf. 1 KRISTER ÖRNFJÄDER (s):
          </note>
          <note>
            Herr talman! Jag ser att statsrådet Maud Olofsson som vanligt,
            skulle man väl kunna säga inte är med i den regionalpolitiska
            debatten. Vid de andra tidigare tillfällena som vi har haft det
            här ärendet uppe för behandling har jag efterfrågat hennes närvaro.
            Det gör jag inte den här gången. Jag har full förståelse för att
            hon inte är här, för vilken minister vill försvara det här dokumentet?
            Ingen, tror jag. Det är nog mycket bekvämare att överlämna det
            till någon annan. Någon annan ska stå för det som man själv inte
            vill stå för och som inte är något att stå för eftersom det bara
            är en massa ord.
          </note>
          <note>
            Jag hade tänkt använda den här inledande delen till att uttrycka
            det faktiska innehållet i den här skriften.
          </note>
          <note>
            Herr talman! Jag börjar nu. Och så avslutar jag nu. Det finns
            faktiskt inget innehåll i den. Det är tragiskt men sant. Nio miljoner
            människor i Sverige är beroende av vad som står här, och det levereras
            inte. Man har under tre års tid hänvisat till att man skulle komma
            med något. Det skulle bli en proposition. Det blev en skrivelse.
            Det är som berättelsen om att man skulle sy en kostym, och det
            blev inte ens en tummetott. Det är tyvärr sanningen.
          </note>
          <note>
            Herr talman! Vi är mitt uppe i en djup ekonomisk kris, och när
            nu jobbkrisen sveper fram över landet kommer effekterna inte att
            bli jämnt fördelade.
          </note>
          <note>
            Studerar man befolkningsutvecklingen i Sveriges kommuner framträder
            ett tydligt mönster. Antalet kommuner med en negativ befolkningsutveckling
            tenderar att öka mycket kraftigt i tider av ekonomisk kris. En
            av förklaringarna är att djupa ekonomiska svackor i regel följs
            av ett ökat strukturomvandlingstryck som i högre grad drabbar
            mindre regioner med en stor andel sysselsatta inom traditionella
            industrinäringar. De närmaste årens utveckling kommer således
            att ställa mycket höga krav på en effektiv regional utvecklingspolitik.
          </note>
          <note>
            Herr talman! En grundläggande insikt är den att statens budget
            har en avgörande betydelse för den regionala ekonomiska utvecklingen.
            Statliga investeringar i utbildning och infrastruktur skapar de
            grundläggande förutsättningarna för regional tillväxt. Till detta
            kommer statliga åtaganden när det gäller de grundläggande samhällsfunktionerna
            som till exempel ett fungerande rättsväsen. En betydande del av
            statens resurser används även för att garantera medborgarna en
            likvärdig välfärdsnivå.
          </note>
          <note>
            I detta sammanhang, herr talman, finns det skäl att konstatera
            att det råder betydande skillnader mellan regionerna när det gäller
            ålderssammansättning, arbetslöshet och inkomstnivåer. En politik
            som syftar till att utjämna ekonomiska skillnader mellan människor
            kommer därmed att få mycket stor effekt på möjligheterna att bedriva
            en framgångsrik regional utvecklingspolitik. Omvänt kommer en
            politik som syftar till motsatsen, det vill säga till ökade klyftor
            i samhället, att få dramatiska negativa effekter för möjligheten
            att hålla ihop Sverige och skapa förutsättningar för tillväxt
            i alla delar av landet.
          </note>
          <note>
            Den moderatledda regeringen har konsekvent följt den senare delen.
            Genom ett batteri av åtgärder med snedvridande fördelningspolitiska
            effekter har regeringen slagit in en kil mellan de mest utsatta
            och de privilegierade. Med jobbkrisen som hävstång används nu
            den kilen för att snabbt vidga klyftorna mellan olika delar av
            landet. I stället för att krympa avståndet mellan Sveriges olika
            delar och skapa goda tillväxtförutsättningar för hela landet innebär
            regeringens politik ökad regional obalans och försämrade möjligheter
            att oavsett var i landet man bor driva företag eller jobba.
          </note>
          <note>
            Herr talman! Vi socialdemokrater är övertygade om att det inte
            finns något motsatsförhållande mellan en god nationell ekonomisk
            tillväxt och en positiv utveckling i alla delar av landet. Under
            vår regeringstid mellan 1994 och 2006 pressades antalet kommuner
            med en negativ befolkningsutveckling successivt ned till de nivåer
            som gällde innan 1990-talskrisen. Den ökade regionala balansen
            har löpt parallellt med en i ett historiskt perspektiv exceptionellt
            god ekonomisk utveckling. En mycket god ekonomisk tillväxt och
            en steg för steg minskande arbetslöshet har parats med starka
            statsfinanser och låg inflation.
          </note>
          <note>
            Vår utgångspunkt är att den ekonomiska tillväxten är summan av
            tillväxten i landets alla delar och att de statliga insatserna
            måste vara inriktade på att regionerna ska få möjlighet att växa
            och utvecklas efter sina särskilda förutsättningar.
          </note>
          <note>
            Den regionala utvecklingspolitiken ska bidra till att skapa en
            hållbar tillväxt i hela landet med väl fungerande och hållbara
            lokala arbetsregioner och en god servicenivå i alla delar av landet.
            En bra livsmiljö med ett brett utbud av social service, utbildning
            och kultur höjer allas livskvalitet och stärker regionernas attraktions-
            och tillväxtkraft.
          </note>
          <note>
            Herr talman! Det fanns en tid när parollen Hela Sverige ska leva
            omfattades av fler partier än Socialdemokraterna. På många områden
            kunde vi kämpa sida vid sida för bättre service, goda kommunikationer
            och en levande landsbygd. Men i den moderatledda regeringen har
            den rösten tystnat. Vi i den rödgröna oppositionen står nu ensamma
            bakom den parollen tragiskt men sant.
          </note>
          <note>
            I den här skrivelsen kan man se exempel på hur det är stor skillnad
            mellan att vilja åstadkomma något och att vilja förstöra det upplägg
            som tidigare har varit. Man vill inte, och därför åstadkommer
            man inte något. Man har tidigare sagt att det ska göras satsningar,
            men i skrivelsen ser vi att inga satsningar görs. Som jag tidigare
            har nämnt, herr talman, får stora delar av den svenska befolkningen
            leva med effekterna.
          </note>
          <note>
            Jag vill med detta anförande yrka bifall till reservation 1.
          </note>
          <note type="speaker">
            Anf. 2 KENT PERSSON (v):
          </note>
          <note>
            Herr talman! Jag ska börja med att yrka bifall till reservation
            1. I den skrivelse vi nu ska debattera var det tänkt att regeringen
            skulle redovisa den politik och de åtgärder som man ämnar vidta
            för att stärka utvecklingskraften för Sveriges landsbygder.
          </note>
          <note>
            Vänsterpartiet har inte skrivit någon motion till skrivelsen
            den här gången, inte för att vi skulle tycka att det är oviktigt
            utan mer utifrån att vi har en politik för den regionala utvecklingen
            i Sverige. Vi har motionerat vid ett flertal tidigare tillfällen,
            och givetvis står den kritik och de förslag som vi har presenterat
            tidigare fast.
          </note>
          <note>
            Åtgärderna man kan läsa ut i den här skrivelsen är främst inriktade
            på att öka förutsättningarna för kvinnor och män, ung som gammal,
            att driva företag, arbeta och bo i olika landsbygder.
          </note>
          <note>
            Så kan man utläsa det. Däremot finns inga konkreta förslag på
            vilken politik regeringen ämnar bedriva för att stödja utvecklingskrafterna
            i landsbygden.
          </note>
          <note>
            Regeringen skriver vidare att de har ett huvudansvar för att
            viss grundläggande samhällsservice upprätthålls för befolkning
            och företag. Det gäller såväl infrastruktur i vid bemärkelse som
            kommersiell och offentlig service. Åtgärderna ska stödja de utvecklingskrafter
            som verkar i många landsbygdsområden.
          </note>
          <note>
            Det låter vällovligt och bra. Men det intressanta är faktiskt
            inte vad man skriver utan hur verkligheten ser ut. Hur ser resultatet
            av regeringens politik ut när det gäller den regionala utvecklingen?
          </note>
          <note>
            Jag kan konstatera att det är en skönmålning av verkligheten.
            Jag kommer att belysa det med några konkreta exempel på regeringens
            politik och hur den slår i våra landsbygdskommuner. Skrivelsen
            ger inte någon som helst vägledning om vilka avsikter regeringen
            har för att stödja de utvecklingskrafter som trots allt finns
            i olika delar av landet.
          </note>
          <note>
            Regeringen tycks helt bortse från den verklighet vi i dag lever
            i. Inte ett ord sägs om finanskrisens inverkan på landsbygdens
            kommuner och deras möjlighet att klara sina åtaganden. Inte ett
            ord sägs om den befolkningsutflyttning som i dag sker och de påfrestningar
            som vikande skatteunderlag och ökade kostnader för omsorgsverksamheten
            innebär. Inte med ett ord nämner man dessa viktiga faktorer, med
            tanke på hur det ser ut i dag.
          </note>
          <note>
            Vi kan titta på befolkningsutvecklingen i Norrbotten. Länsstyrelsen
            i Norrbotten publicerade år 2000 ett basscenario för befolkningen
            fram till 2030. Då sade man att man fram till 2030 räknar med
            att befolkningen i Norrbotten ska minska med 75 000. Vi kan konstatera
            att befolkningen till dags dato redan minskat med dessa 75 000.
            Så ser det ut. Det är givetvis ett allvarligt hot. Dels får företagen
            svårt att få tag på kvalificerad arbetskraft, dels medför det
            andra påfrestningar som drabbar dem som bor kvar. Detta står i
            bjärt kontrast till och i strid med att hela Sverige ska leva
            och den politik som regeringen vid högtidliga tillfällen stolt
            proklamerar.
          </note>
          <note>
            Vänsterpartiet menar att i det nationella ansvaret ligger att
            skapa likvärdiga förutsättningar i regionerna. Det innebär att
            det är statens ansvar att se till att Sveriges regioner har tillgång
            till en fungerande infrastruktur i vid mening. Det handlar om
            bredband, vägar och annan fungerande infrastruktur och är helt
            avgörande för en regions överlevnad. Andra delar är vård, skola,
            omsorg och kultur. Det räcker med att en del i denna helhet försämras
            för att dessa regioners möjligheter att utvecklas och växa ska
            försvagas.
          </note>
          <note>
            Att den statliga och kommunala servicen försämras skapar osäkerhet
            om framtiden hos befolkningen och företagen på landsbygden och
            försvårar också vardagslivet på ett högst påtagligt sätt. Den
            offentliga sektorns roll är betydligt större än vad verksamhetens
            betydelse många gånger är. Att statsbidragen inte räcker för att
            täcka de kommunala utgifterna för vård, skola och omsorg leder
            till att till exempel kommunala landsbygdsskolor tvingas slå igen.
            Det är ett resultat av regeringens politik.
          </note>
          <note>
            Att regeringen frångår principerna i skatteutjämningssystemet
            när de extra 7 miljarderna fördelas innebär att det blir en omvänd
            Robin Hood-politik. Man tar från de fattiga landsbygdskommunerna
            och ger till de välbeställda. I ett läge när kommunernas ekonomi
            försämras så dramatiskt som nu sker kommer satsningar på landsbygdsprogram,
            strukturfonder, att ställas mot satsningar som behövs för att
            klara av omsorgen i våra kommuner.
          </note>
          <note>
            De genomgripande nedskärningarna av servicen som skett och fortfarande
            är aktuella, bland annat när det gäller Försäkringskassan, Skatteverket
            och Arbetsförmedlingen, kommer i högsta grad att drabba landsbygdens
            tre miljoner invånare på ett negativt sätt. Vi har redan sett
            det. Tror regeringen på landsbygden och dess utvecklingskraft,
            eller ska det hela reduceras till något som man kallar enklare
            servicetjänster? Vad ger det för signal? Och vad är det för enklare
            servicetjänster regeringen i så fall talar om?
          </note>
          <note>
            Medborgarnas grundläggande intressen måste alltid vara utgångspunkten
            för hur olika former av välfärdsinriktad service ska utformas.
            Det gäller både innehållsmässigt och i val av lokaliseringsstruktur
            och kvalitetsnivåer. Egentligen är det märkligt att man ska behöva
            påpeka dessa elementa, men de senaste årens erfarenheter av den
            statliga servicepolitiken gör det nödvändigt. Kommunledningarnas
            och många kommunmedborgares erfarenhet är att flera statliga servicegivare
            snarare prioriterat företagsekonomisk nytta och andra interna
            ekonomiska mål än att ge medborgarna maximal service på skilda
            medborgargruppers villkor. Exemplen är många. Det handlar om förändringen
            av Arbetsförmedlingen, Försäkringskassan, Posten och SJ.
          </note>
          <note>
            De statliga aktörerna prioriterar ofta, av bekvämlighetsskäl
            vill jag påstå, tekniska lösningar framför andra, av ekonomiska
            skäl prioriterar de centraliserad service framför motsatsen samt
            egna sektorslösningar framför samordnade sådana. Dessutom prioriteras
            lösningar som innebär förändringar utan dialog med medborgarna.
          </note>
          <note>
            Utifrån dessa iakttagelser är det inte svårt att förstå att medborgarna
            allt oftare undrar om de statliga organens yttersta syfte är att
            betjäna medborgarna eller möjligen att uppnå egna interna ekonomiska
            mål. Dessutom finns det skäl att ifrågasätta det faktum att de
            statliga servicegivarna nästan utan undantag skapar en enda servicemodell
            eller ytterst standardiserade sådana för hela landet, trots att
            skilda kundgrupper har olika önskemål i områden med olika närings-
            och boendestruktur. Så ser det ut i dag, och det är en effekt
            av regeringens politik.
          </note>
          <note>
            För att tydliggöra det med ytterligare ett exempel vill jag än
            en gång ta upp Skatteverkets beslut att under 2007 ersätta en
            mängd lokala skattekontor, framför allt i Norrlands inland, med
            små kvalitetsmässigt avlövade servicekontor i inlandet till förmån
            för betydligt större arbetsenheter i de större tätorterna efter
            Norrlandskusten. Det gjordes trots att IT-systemen var väl utbyggda
            i hela regionen och mycket lämpade för en spridd lokaliseringsstruktur.
            Det som Centerpartiet under många år kämpade för har vi nu genom
            regeringens politik sett resultatet av. Det blev precis det omvända.
            Och trots ett brett folkligt uppror i regionen ändrar Skatteverket
            inte sina planer ett endaste dugg.
          </note>
          <note>
            Herr talman! Landsbygdens eftersatta infrastruktur resulterar
            i att man aldrig får en ärlig chans att visa hela sin utvecklingskraft
            i en tid då dessa regioners rika resurser blir alltmer efterfrågade.
            Vänsterpartiet anser att en sådan utveckling är oacceptabel eftersom
            den starkt missgynnar landsbygdsbefolkningen. Den hämmar den lokala
            ekonomiska utvecklingen och startandet av nya företag. Den hämmar
            en ökad inflyttning och ett fortsatt kvarboende liksom hela den
            närservice som gör boende på landsbygden till ett positivt alternativ.
          </note>
          <note>
            Herr talman! Risken är stor att det blir som Torgny Lindgren
            så träffande beskrivit i Norrlands Akvavit : Det var en stor glädje
            att det fanns gamla och sjuka att vårda. Den dag ingen längre
            behövde vårdas var det slut med bygden. Ja, de sjuka och döende
            var en välsignelse. De utgjorde basen för näringslivet i trakten.
            De var de enda som behövde föröka sig.
          </note>
          <note type="speaker">
            Anf. 3 TINA EHN (mp):
          </note>
          <note>
            Herr talman! Jag vill börja med att yrka bifall till reservation
            2. Dessutom vill jag säga att Miljöpartiet gott kan instämma i
            mycket av det som redan sagts. Att vi inte har en gemensam reservation
            tyder i det här fallet mer på tidsbrist, skulle jag vilja påstå.
            Det kom nämligen många propositioner samtidigt med den skrivelse
            som vi nu behandlar.
          </note>
          <note>
            En strategi för att stärka utvecklingskraften i Sveriges landsbygder
            är rubriken på skrivelsen. Det är ett mycket efterlängtat aktstycke
            för många företagare, organisationer, medborgare och andra aktörer
            i Sverige, och det gäller inte bara dem som är verksamma och boende
            på landsbygden. Mycket arbete har genom åren lagts ned på detta,
            och nu var det dags för en strategi. Men icke! Det vi fått är
            en skrivelse, en nulägesbeskrivning att förhålla oss till. Förväntningarna
            var större, men vi kanske hade för stora förväntningar.
          </note>
          <note>
            I dag ska partiledardebatten fokusera på EU. Valrörelsen är i
            full gång. I dagens EU lever över hälften av befolkningen på landsbygden,
            och landsbygden utgör mer än 90 procent av unionens yta. För en
            stor del av EU:s medborgare är landsbygden av stor betydelse,
            och jord- och skogsbruk är fortfarande viktiga näringar.
          </note>
          <note>
            Ska människor få bo och leva på landsbygden i EU? Vi i Sverige
            är en del av den europeiska gemenskapen. Vi har också många gemensamma
            regler att förhålla oss till. Ibland är det bra, andra gånger
            väldigt krångligt och direkt illa.
          </note>
          <note>
            När vi ska rätta oss efter EU:s begrepp om vad betesmark med
            träd är till exempel, är det inte möjligt för oss själva att avgöra
            om de träd som står i hagen får vara kvar eller ej. Många ser
            det nog som en marginell fråga, men för den biologiska mångfalden,
            och den finns väldigt mycket på landsbygden, är den tyvärr inte
            det. Vi är beroende av den, även om man lätt glömmer av det.
          </note>
          <note>
            Mångas förhoppningar har knutits till en regering som sagt sig
            vilja visa mer omsorg och förståelse för landsbygdens möjligheter
            och svårigheter och dess betydelse för hela landets utveckling
            än som tidigare har gjorts. Just frånvaron av en strategisk inriktning
            av politiken har påtalats i årtionden. Regionalpolitiken har haft
            en helt annan grundinriktning och mer fyllt en funktion som utjämnare
            men inte primärt som utvecklare.
          </note>
          <note>
            Genom utredningen Se landsbygden lades en grund för framtagning
            av prioriterade och strategiska ställningstaganden. Där poängterades
            fem nyckelområden. Det är lärande, livsvillkor, företagande, landskapet
            och lokalt inflytande.
          </note>
          <note>
            Miljöpartiet har länge och på nära håll följt landsbygdsutvecklingsfrågorna
            och under två årtionden framfört alternativa förslag till den
            gradvisa utarmning och marginalisering som skett och är till nackdel
            för hela landet och för den nödvändiga omställningen till hållbarhet.
            Det kommer med nödvändighet att ske och kommer att ha sin arena
            där kretsloppen sluts i naturen och på landsbygden. Det finns
            ingen stad som kan leva utan sitt omland.
          </note>
          <note>
            Den totalinriktning som Miljöpartiet har förordat tar ett samlat
            grepp om utveckling, utjämning, uppvärdering och omställning för
            landsbygd och glesbygd i ljuset av hela landets behov. I regeringens
            skrivelse kan vi läsa om utredningar och översyner som inte förpliktar
            och andras pågående arbete, och inte minst ges ständiga hänvisningar
            till EU:s landsbygdsprogram vilket sjösattes och budgeterades
            av den förra regeringen.
          </note>
          <note>
            Åtgärdsmässigt undrar vi var alla hundratals goda förslag som
            lagts fram genom åren av landsbygdsriksdag, länsbygderåd, byautvecklingsgrupper,
            alternativa finansieringsinstitut, partier, kloka lokalpolitiker,
            enskilda kommuner, SKL och det ytterst dynamiska nu verksamma
            Nationella landsbygdsnätverket med flera har tagit vägen. Vi saknar
            många av dem.
          </note>
          <note>
            Det råder nämligen ingen som helst brist på förslag och idéer
            att ta till vara mänsklig och naturlig kraft i Sveriges landsbygder.
            Men det råder uppenbarligen en stor brist på uttalad politisk
            vilja. Miljöpartiets syn på landsbygdsutveckling är som sagt en
            helhetssyn. Där ingår de agrara näringarna och ett livskraftigt
            ekologiskt jordbruk. Det har vi arbetat för sedan vi satte vår
            fot här i riksdagen, och det har också gett avtryck. Vi har drivit
            på och fått igenom satsningar på ekologisk produktion och konsumtion.
          </note>
          <note>
            För att landsbygden ska utvecklas behöver vi antagligen tänka
            om en hel del. Vi behöver också planera för småsamhällenas möjligheter
            att finnas kvar och deras strukturer och satsningar på de lågtrafikerade
            järnvägarna. Vi vet att människor har behov av att råda över sina
            liv och kunna hantera sin vardag. Vi vet att man inte behöver
            känna sig som en skurk varje gång man sätter sig i bilen för att
            skjutsa barnen till aktiviteter.
          </note>
          <note>
            Vi behöver närsamhällen med dagis, skola, affärer och grönområden
            där det finns möjligheter att mötas och där det sociala livet
            kan blomstra. I dag har vi brist på mötesplatser på landsbygden.
            Jag brukar ofta upprepa detta med att de externa köpcentrumen
            suger ut handeln på mindre orter, och jag kan inte låta bli att
            göra det även i dag. Det pågår fortfarande runt om i Sverige och
            inte minst i Bohuslän där jag själv kommer ifrån.
          </note>
          <note>
            En annan utveckling som hänger ihop med det är att vi bygger
            på jordbruksmark. Det börjar mycket ifrågasättas på många håll
            i landet. Den bördigaste jordbruksmarken använder vi i dag för
            att bygga köpcentrum och motorvägar, och absolut också järnvägar.
            Vi får tänka till här, eftersom vi vet att marken kommer att behövas
            för energi- och matproduktion.
          </note>
          <note>
            Förutom de areella näringarnas alltid stora betydelse finns det
            mycket mer av vikt för att leva på distans från staden. Det är
            viktigt med ett gott företagsklimat. Jag kan inte låta bli att
            säga att alla är intresserade av att främja kvinnligt företagande
            speciellt på landsbygden. För att främja kvinnligt företagande
            kan man enkelt se till att fixa trygghetssystemen, för det är
            då kvinnor vågar starta och driva företag.
          </note>
          <note>
            Kulturen är viktig även på landsbygden. Det ska inte vara som
            i dag att alla resurser går till städerna. Infrastrukturen som
            finns på landet och de lågtrafikerade järnvägarna ska vi vara
            rädda om. Allt detta är otroligt viktigt.
          </note>
          <note>
            Den här regeringen har genomfört ett minskat strandskydd som
            en affärsidé för att utveckla landsbygden. Det är inte något som
            jag och Miljöpartiet tror på. Den proposition som regeringen kom
            med där och som det nu har fattats beslut om har fått mycket kritik,
            och det med rätta.
          </note>
          <note>
            I samma veva som man där talar om landsbygdsutveckling har man
            inte infriat löftet om att skydda stränderna där de i dag är hårt
            exploaterade. Där de är hårt exploaterade utefter våra kustremsor
            finns det inte så mycket möjlighet för människor att röra sig
            fritt. Det är ett felaktigt grepp från regeringen som kan leda
            till helt motsatta konsekvenser än utveckling.
          </note>
          <note type="speaker">
            Anf. 4 MARIA PLASS (m):
          </note>
          <note>
            Herr talman! Vi debatterar nu en aktuell skrivelse som på ett
            samlat sätt redogör för regeringens strategi för att stärka utvecklingskraften
            i Sveriges landsbygder. Det handlar om åtgärder som antingen redan
            har genomförts eller som är på gång att genomföras som ska bidra
            till att stödja skapandet av attraktiva företags- och livsmiljöer
            samt hela landets utveckling och tillväxt.
          </note>
          <note>
            Landsbygdsperspektivet återfinns i många politikområden och inte
            minst inom företagarfrågor och infrastrukturen. Därför är det
            självklart att skrivelsen beskriver åtgärder inom andra politikområden
            som är strategiskt viktiga för landsbygdsutvecklingen. Det handlar
            om åtgärder som är betydelsefulla för att förbättra förutsättningarna
            för såväl människor som företag i olika delar av Sverige.
          </note>
          <note>
            Landsbygdens särskilda tillgångar i form av naturresurser, fantastiska
            natur- och kulturmiljöer, stora ytor och unika klimatförhållanden
            ger goda förutsättningar för bra boende, företag och fler besökande.
            Även efterfrågan på till exempel förnybara energikällor ger här
            upphov till nya arbetstillfällen.
          </note>
          <note>
            Företag är lika mycket företag oavsett om de finns i storstaden,
            i en tätort eller på landsbygden. Regeringen har genomfört viktiga
            generella förbättringar som är betydelsefulla för företag oavsett
            var i landet de finns. Flera insatser såsom förbättrade villkor
            för företag och företagande kommer alla till del oavsett lokalisering.
            Exempel på detta är regelförenkling, tillgång till riskkapital,
            satsningar på kvinnors företagande samt företagare med utländsk
            bakgrund. Dock finns vissa geografiska olikheter som till exempel
            nedsättning av arbetsgivaravgiften och allmänna löneavgiften i
            Norrlands inland och delar av inre Svealand.
          </note>
          <note>
            Att det finns en grundläggande service för såväl enskilda personer
            som företag är en förutsättning för tillväxt i alla delar av landet.
            Därför är det viktigt med insatser som ger god tillgänglighet
            till service så att det skapas en miljö där det är attraktivt
            att bo men också att starta, utveckla och driva företag.
          </note>
          <note>
            Ett väl fungerande bredband kan ge underlag för nya typer av
            affärsrörelser på landbygden till exempel med EU-handel men också
            möjligheter till studier eller arbete på distans. Behovet att
            ständigt fysiskt befinna sig på en arbetsplats eller en högskola
            minskar.
          </note>
          <note>
            Regeringen konstaterar i skrivelsen att IT och goda elektroniska
            kommunikationer är grundläggande förutsättningar för företagande,
            sysselsättning och en effektiv förvaltning samt att det förenklar
            tillvaron för både boende och besökare på landsbygden. Därför
            aviserar regeringen en fortsatt utbyggnad av elektronisk kommunikation
            i gles- och landsbygd. Här bör staten arbeta tillsammans med berörda
            aktörer för en god tillgänglighet och får inte bli en hämmande
            faktor för marknadens investeringar.
          </note>
          <note>
            En långsiktigt god infrastruktur är grundläggande för en livskraftig
            landsbygd.
          </note>
          <note>
            I skrivelsen redovisar regeringen att den långsiktiga statliga
            planeringsramen för åtgärder i transportinfrastrukturen ökas kraftigt
            och omfattar 417 miljarder kronor för perioden 20102021. Regeringen
            utökar dessutom länens preliminära planeringsramar så att länen
            får möjlighet att prioritera angelägna projekt på de nationella
            näten. Ramarna innefattar både väg och järnväg.
          </note>
          <note>
            En bra infrastruktur är också förutsättningen för goda kommunikationer
            och en bra kollektivtrafik även om bilen för många i glesbygd
            är en absolut nödvändighet.
          </note>
          <note>
            För ett par veckor sedan fattade vi här i riksdagen beslut om
            en omreglering av apoteksmarknaden. Näringsutskottet fick en möjlighet
            att yttra sig till socialutskottet och betonade då vikten av tydliga
            regler som ger en säker och trygg läkemedelsförsörjning i hela
            landet. Detta kommer att regleras i verksamhetsavtal med Apoteket
            och särskilda avtal med övriga aktörer. Dessa avtal gäller i tre
            år, liksom att Apoteket behåller sina apoteksombud. Omregleringen
            kommer också att ge nya företag, nya företagare, bättre tillgänglighet
            och lägre priser.
          </note>
          <note>
            I sina reservationer betonar framför allt s men också v mest
            vikten av statens betydelse och statens insatser. Detta ska ske
            med en återställarpolitik. Som vanligt kräver det mycket pengar
            och resurser, och det är det som Sveriges befolkning ska stå för.
            Miljöpartiet framför mer en allmän kritik och har egentligen inga
            egna konkreta förslag.
          </note>
          <note>
            Genom arbetet med denna skrivelse har alliansregeringen tagit
            ett unikt grepp om landsbygdsfrågorna. Regeringen avser också
            att fortsätta sitt arbete för att landsbygdsperspektiven ska uppmärksammas
            bättre på olika beslutsnivåer i samhället.
          </note>
          <note>
            Herr talman! Därmed yrkar jag bifall till utskottets förslag
            till beslut och avslag på motionerna.
          </note>
          <note>
            Ajournering
          </note>
          <note>
            Kammaren beslutade kl. 9.52 på förslag av talmannen att ajournera
            förhandlingarna till kl. 10.00, då partiledardebatten skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 10.00.
          </note>
          <note>
            7 § Partiledardebatt
          </note>
          <note type="speaker">
            Anf. 5 Statsminister FREDRIK REINFELDT (m):
          </note>
          <note>
            Herr talman! Med start i dag och fram till den 7 juni är det
            möjligt att rösta i valet till Europaparlamentet. Det är ett val
            som genomförs inte bara här i Sverige utan i ytterligare 26 europeiska
            demokratier en hedersstund i varje demokrati och en hedersstund
            för alla oss som tror på det europeiska samarbetet och att vi
            på det här sättet kan välja våra representanter som gemensamt
            ska föra Europas utveckling framåt.
          </note>
          <note>
            Jag hoppas att dagens debatt ska ge ingångar till skillnader
            men också ställningstaganden kring viktiga frågor som vi ser för
            Europasamarbetet framöver.
          </note>
          <note>
            Låt oss konstatera att det inte gör ont att rösta. Den verkliga
            smärtan kommer av att sakna rösträtt. Det är viktigt att komma
            ihåg.
          </note>
          <note>
            Mycket av de frågor som rör människors vardag påverkar också
            Europaparlamentet. Det märks när jag träffar en företagare i Säffle
            som berättar om möjligheten att med sitt företag, där man tillverkar
            stegar, komma in på den tyska marknaden. Han säger: Det är fortfarande
            många handelshinder kvar. I teorin finns den inre marknaden, men
            mycket av protektionism dröjer sig kvar. Han säger också: Hur
            den tyska ekonomin utvecklas påverkar också mig som liten företagare.
          </note>
          <note>
            Det är alldeles riktigt.
          </note>
          <note>
            Det märks också när jag träffar en bonde han kallar sig själv
            så i Jörlanda som säger: Möjligheten att gå över till ekologisk
            odling påverkas av hur jordbrukssubventionerna driver upp markpriserna.
            Det försvårar för mig att driva ekologisk odling.
          </note>
          <note>
            Allt har kopplingar till det europeiska samarbetet allt kommer
            ned i vår svenska vardag.
          </note>
          <note>
            Viktigast för Moderaterna är vår arbetslinje i den politik regeringen
            för, jobben, och det handlar också Europasamarbetet i stor utsträckning
            om.
          </note>
          <note>
            Missa inte att det fortsatt råder finanskris i Europa och i Sverige.
            Det är fortsatt mycket utsatta ekonomier i vår omvärld som söker
            stöd för att hitta en bättre utveckling. En stor andel av Europas
            länder befinner sig nu i ett läge med mycket stora och växande
            underskott. Detta måste Europasamarbetet möta med fasthet och
            genom att ställa sig bakom den stabilitets- och tillväxtpakt den
            heter faktiskt så som kom på plats i det tidiga 90-talet som en
            respons på ett läge där Europas skuldsättning blev väldigt stor.
            Oron att skicka notan till framtida generationer möttes med en
            enighet om att vi har ett gemensamt ansvar för att inte göra slut
            på för mycket skattepengar. Stabilitets- och tillväxtpakten har
            lett till sjunkande statsskuldskvoter och bättre ordning i de
            offentliga finanserna, men nu finns det en risk att vi ånyo går
            in i en tid där vi gör slut på mycket skattepengar utan täckning.
          </note>
          <note>
            Det spelar roll hur olika länder i det skeendet agerar. Ta detta
            med hur stor statsskulden är som andel av ekonomin. Sverige har
            en utveckling där vi 2007 hade en andel som var 41 procent och
            i de prognoser vi nu ser rör sig upp till 47 procent 2010. Det
            är allvarligt så, men det är endast en liten stegring. Man kan
            jämföra det med det socialdemokratiskt styrda Storbritannien,
            som började på ungefär samma nivå med 44 procents andel 2007 men
            som kommer upp till 82 procents statsskuldskvot 2010. Det spelar
            roll hur man för politiken.
          </note>
          <note>
            Den politik som förts i Storbritannien är den Mona Sahlin företräder
            här hemma i Sverige. Och märkligt nog: När man kommer ut i Europa
            träffar man ibland Wanja Lundby-Wedin, ni vet, hon som är känd
            för att sitta i många styrelser. Hon är också ordförande i Europafacket,
            och jag har mött henne på toppmöten i Europa. Hon säger precis
            samma sak: Gör slut på mer skattepengar! För ned oss i de europeiska
            dikena, där vi kommer att tappa greppet om de offentliga finanserna!
          </note>
          <note>
            Det kommer att leda till räntehöjningar. Det kommer att leda
            till behov av nedskärningar. Det väntar stora besparingspaket
            i förlängningen av en sådan politik.
          </note>
          <note>
            Varför är detta viktigt? Vad var krisens ursprung? Enskilda låntagare
            lånade för mer än vad de kunde betala i USA. Då kan inte krisens
            lösning vara att stater gör likadant. Därför är det en central
            huvudfråga hur vi nu ska agera för att hålla kontroll över de
            offentliga finanserna.
          </note>
          <note>
            Det är också viktigt att agera inom Europa för öppenhet en svensk
            tradition men det gäller att vara tydlig och stå emot protektionism,
            både när det finns krav på det här hemma i Sverige och när det
            dyker upp i Europasamarbetet. Vi vill se en modernisering av den
            stora budget som i för hög grad går till jordbrukssubventioner
            och i högre grad borde finnas till stöd för forskning och infrastruktur
            också på europeisk grund. Vi måste fullfölja och se till att det
            bankstöd som har kommit på plats också används, vårdas och utvecklas.
            Vi behöver en europeisk finanstillsyn vid sidan av den nationella,
            därför att i grunden måste förtroendet återkomma och möjligheten
            att genomlysa de finansiella systemen förbättras.
          </note>
          <note>
            Om allt detta handlar Europasamarbetet. Över allt detta har Europaparlamentet
            inflytande. Det vill vi använda för att häva finanskrisen och
            för att satsa på jobben.
          </note>
          <note>
            Klimatet är vår andra huvudfråga. Vi får rapporter om att klimatförändringarna
            kommer snabbare och är mer omfattande än vad den forskarpanel
            som har legat till grund för FN:s arbete tidigare indikerade.
            Världen saknar i dag ett globalt svar på denna globala utmaning.
          </note>
          <note>
            Sverige har gått före, och har gjort det under lång tid och under
            olika regeringar. Vi har satt samman en energi- och klimatpolitik
            som är den mest framstående som finns i världen i dag. Den säger
            att vi ska ha 40 procents minskning av våra utsläpp fram till
            2020 jämfört med 1990. Vi överskrider de krav som ställs i enlighet
            med den överenskommelse som EU har slutit gemensamt för att visa
            vår vilja att gå längre och ta ansvar. Vi använder de styrmedel
            som andra diskuterar att kanske införa, vi gör det brett, med
            olika former av styrmedel, och det fungerar. Den svenska ekonomin
            ställs om och tillväxt förenas med sjunkande växthusgasutsläpp,
            men vi behöver göra mer. Vår överenskommelse bygger på ytterligare
            höjningar av styrmedel likt CO2-skatten under kommande mandatperiod.
          </note>
          <note>
            Här har Europaparlamentet också ett medbestämmande. Vi har sagt
            att det ska vara 20 procents minskning i genomsnitt i Europa,
            vilket ska bli 30 procent inom ramen för en global överenskommelse.
            Tro mig, jag har varit mycket runt om i Europa och fört diskussioner
            med kolleger. Jag vet att det finns stora invändningar mot att
            göra den förflyttningen. Det var svårt att få på plats 20 procent,
            kan jag säga. 30 procent kommer att vara en stor utmaning. Det
            kommer att krävas svensk närvaro i den här diskussionen och svenskt
            ledarskap, och det kommer ändå att visa sig vara väldigt svårt.
          </note>
          <note>
            Även här finns, trots bred enighet i denna riksdag om att möta
            klimatutmaningen, två viktiga vägvalsfrågor där det finns en skillnad
            mellan alliansregering och vänstersida. Den ena gäller synen på
            så kallade flexibla mekanismer, det vill säga det faktum att vi
            måste tänka solidariskt och gränsöverskridande och inte hemfalla
            åt klimatnationalism. Ska världen klara denna utmaning måste rikare
            länder använda sina resurser till allt dyrare insatser inte bara
            hemma. Det kommer att krävas överföring av kunskap och resurser
            till fattigare delar av världen, både till de minst utvecklade
            utvecklingsländerna och till de länder som är lite mer utvecklade,
            för att få med dem på en global överenskommelse. Det är vad flexibla
            mekanismer handlar om. Det är en helt accepterad och bra del av
            hur man för ansvarsfull klimatpolitik, och ändå ifrågasätts det
            av den svenska vänstern.
          </note>
          <note>
            Jag menar att utan den typen av överföring når vi inte det globala
            svaret. Då blir vi inte klimatsmarta. Då kommer inte resurserna
            att räcka för att klara klimatutmaningen.
          </note>
          <note>
            Den andra frågan gäller vår syn på energipolitiken och om vi
            bara ska producera energi och elektricitet för en svensk hemmamarknad
            eller om detta också ska göras till ett instrument för klimatpolitiken.
          </note>
          <note>
            Jag vill se ett Sverige där en framväxande exportmarknad blir
            att producera el och där vi säljer till vår omvärld. Tänk om vi
            kan ha el producerad i Sverige som exporteras till våra grannländer
            och trycker tillbaka deras användning av fossila bränslen! Det
            är bra för klimatet och ger jobb i Sverige. Hur kan man vara emot
            det, Mona Sahlin? Hur kan man vara emot idén att vi ska gå vidare
            med möjligheten att exportera ren, klimatvänlig el till vår nära
            omvärld?
          </note>
          <note>
            Tro inte att det inte spelar roll! Tro inte att Polen sitter
            fast i ett nära 90-procentigt fossilbränsleberoende eller att
            våra baltiska länder inte ser detta som helt avgörande för möjligheten
            att antingen få hjälp från Sverige eller landa i ett ryskt gasberoende.
            Alternativen för dessa länder är fortsatt användning av fossila
            bränslen.
          </note>
          <note>
            Vi är överens om mycket, men det finns också viktiga skillnader,
            som jag har påpekat inom klimatområdet och när det gäller synen
            på offentliga finanser och ansvarstagande. Därför är det viktigt
            att gå och rösta. Rösta, och rösta för ett ansvarsfullt alternativ
            som vill använda en aktiv klimatpolitik, som är solidariskt och
            som vill ta ansvar för offentliga finanser och inte skicka notan
            till framtida generationer.
          </note>
          <note type="speaker">
            Anf. 6 MONA SAHLIN (s) replik:
          </note>
          <note>
            Herr talman! Det var intressant att lyssna. Fredrik Reinfeldt
            stod här och varnade för investeringar mot arbetslösheten. Fredrik
            Reinfeldt stod här och varnade för besparingar, som om det inte
            är precis vad som sker i dag när lärare, undersköterskor och barnomsorgspersonal
            blir uppsagda just därför att det är moderat strategi att avstå
            från att ta ansvar för jobben både här och i EU.
          </note>
          <note>
            Vi kan gå tillbaka till en konkret fråga, eftersom just miljön
            diskuterades väldigt mycket. I det EU-valmanifest som Moderaterna
            presenterade i går, Fredrik Reinfeldt, säger ni att ni vill att
            EU går före, och ni vill att man minskar utsläppen av växthusgaser
            med 30 procent. Men sedan fick du frågor om ni tänker driva detta
            krav under det svenska ordförandeskapet i EU. Då blev svaret nej.
          </note>
          <note>
            Min konkreta fråga är: Hur hänger det här ihop, vill du eller
            vill du inte att EU ska gå före och minska utsläppen med 30 procent?
            Det avgörs väldigt mycket i valet.
          </note>
          <note type="speaker">
            Anf. 7 Statsminister FREDRIK REINFELDT (m) replik:
          </note>
          <note>
            Herr talman! Vi vill att Europa inom ramen för ett globalt avtal
            det betyder att världens största utsläppsländer USA, Kina, Mexiko,
            Brasilien och Sydafrika också tar på sig åtaganden ska röra sig
            från en 20-procentig minskning upp till 30 procent. Det är som
            ett genomsnitt mellan EU:s 27 länder. Det tänker jag driva som
            EU-ordförande. Jag tycker att det ska ske med automatik, men jag
            hör redan länder som påpekar att det nog bör diskuteras en gång
            till.
          </note>
          <note>
            Det Moderaterna säger i sitt valmanifest, och det är ett valmanifest
            som täcker det faktum att man väljs till Europaparlamentet 2009
            och sitter där till 2014, är att vi också vill markera att vi
            är beredda att säga att Europa även om vi inte får det globala
            svaret på plats ändå bör gå före av det enkla skälet att klimatet
            inte kan vänta.
          </note>
          <note>
            Sedan vill jag också kommentera påståendet att vi inte gör tillräckligt
            mycket. OECD har gått igenom hur Europas ekonomier har hanterat
            den ekonomiska nedgången. Då väger man ihop aktiva åtgärder med
            det som kallas för automatiska stabilisatorer. Jag vet inte vem
            som kom på det ordet. Det är inte så roligt, men det beskriver
            att en lång rad insatser automatiskt sätts in i en ekonomi vid
            nedgång. Vi har bland de största automatiska stabilisatorerna
            i världen.
          </note>
          <note>
            När man lägger ihop dessa insatser ser man att vi gör de största
            insatserna av alla inom hela OECD för att möta finanskris och
            ekonomisk nedgång. Varför har detta varit möjligt? Därför att
            vi sparade i högkonjunktur. Vi sade nej till alla propåer om att
            snabbt göra slut på pengar. Vi hade fallhöjd i de offentliga finanserna.
            Detta gjorde att det var möjligt att möta nedgången.
          </note>
          <note>
            Danmark och Sverige är de enda två länderna som har haft breda
            stimulanser förenade med att inte landa i överdrivna överskottsnivåer.
            Så, Mona Sahlin, tar man ansvar för att vara en aktiv regering
            förenat med att ta ansvar för stabila offentliga finanser.
          </note>
          <note type="speaker">
            Anf. 8 MONA SAHLIN (s) replik:
          </note>
          <note>
            Herr talman! Det här blir bara mer och mer intressant. Här står
            en påfallande nöjd statsminister i ett läge där arbetslösheten
            nästa år kommer att vara 12 procent, i ett läge där regeringen
            själv säger att en tredjedel av dem som nu förlorar jobben inte
            kommer att komma tillbaka. Här står en statsminister som säger:
            Vi sparade i högkonjunktur.
          </note>
          <note>
            Det var vi, Vänsterpartiet och Miljöpartiet som sparade, för
            så måste man göra i goda tider. Men sedan var avsikten, Fredrik
            Reinfeldt, att använda pengarna för investeringar för jobben när
            tiderna var svåra. Ni sänkte i stället skatterna för lika mycket
            som det budgetöverskott som vi i sann ansvarsfull anda hade byggt
            upp. Det är inte att ta ansvar för jobben.
          </note>
          <note>
            Min fråga handlar mycket om att ni väldigt ofta säger en sak
            här hemma, men när ni sedan checkar in på planet till Bryssel
            verkar ni glömma de åtaganden ni som moderater säger er stå för
            här hemma vi tar miljön eftersom ni röstar så annorlunda i Europaparlamentet
            än ni säger i era valmanifest. Vill man ha en politik för jobben
            både i Sverige och i Europa ska man rösta på Socialdemokraterna,
            för vi är inte nöjda.
          </note>
          <note type="speaker">
            Anf. 9 Statsminister FREDRIK REINFELDT (m) replik:
          </note>
          <note>
            Herr talman! Jag kan berätta för Mona Sahlin att det är val till
            Europaparlamentet den 7 juni. Jag tror att väljarna förväntar
            sig att de ska få besked om det som Europaparlamentet har inflytande
            över. Du och jag kan ha stora konflikter om hur det har sett ut
            bakåt, men jag vet inte om det hör hemma i Europaparlamentsvalrörelsen.
            Men visst, jag kan svara.
          </note>
          <note>
            Vi finansierade både hösten 2006 och hösten 2007 de åtaganden
            vi gjorde för att få fram jobbskatteavdraget. Jag minns. Jag satt
            i de förhandlingarna nämligen. Det var väldigt tuffa åtgärder,
            som vi dessutom fick kritik för. Din beskrivning stämmer inte.
          </note>
          <note>
            Det jag vill säga är att det spelar roll hur man agerar i Europa,
            därför att det inte är så att det är stora överskott kvar i Europa,
            tvärtom. Det är betydande underskott. Det finns länder som har
            över 10-procentiga underskott, och de påverkar varandra.
          </note>
          <note>
            Det är nämligen så att Sverige är en öppen exportekonomi. Om
            det inte finns efterfrågan, om det inte finns ordning och reda
            i ekonomierna i Storbritannien och Tyskland påverkar det Sverige.
            Vårt svar är att koordinera finanspolitiken. Eftersom Mona Sahlin
            inte är beredd att göra det hemmavid blir det också svårare att
            ställa till ansvar ute i Europa. Om detta måste vi ge ett tydligt
            besked.
          </note>
          <note type="speaker">
            Anf. 10 LARS OHLY (v) replik:
          </note>
          <note>
            Herr talman! Det är intressant att höra statsministern prata
            om att vi ska tala om EU-parlamentsvalet samtidigt som han pratar
            mer om hur man ska få reda i finanserna här i Sverige och hur
            man ska exportera den passivitet som leder till att svenska lärare
            och undersköterskor sägs upp i kommuner och landsting just nu.
          </note>
          <note>
            Jag tänkte återgå till EU-parlamentsvalet. Statsministern nämnde
            inte med ett ord den fråga som kanske berör svenska löntagare
            och svenska fackföreningar mest just nu, nämligen hoten mot kollektivavtalen
            och konflikträtten. Ulf Dinkelspiel som är partivän till statsministern
            åkte ned före EU-medlemskapet och förhandlade fram ett papper
            där det stod att EU minsann respekterar svensk kollektivavtalsmodell.
            Det papperet var inte värt bläcket det skrevs med, för nu har
            det visat sig att EU:s domstol i tre domar ifrågasätter både konflikträtten
            och kollektivavtalen.
          </note>
          <note>
            De här domarna kommer ju att leda till att vi dels riskerar att
            få en diskriminering av utländska arbetare på svensk arbetsmarknad,
            som innebär att utländska arbetare ska tvingas att jobba till
            sämre villkor än de vi har kommit överens om, dels riskerar att
            få en lönenedpressning, eftersom de arbetare som går på kollektivavtal
            kommer att tvingas ifrågasätta sina villkor för att kunna vinna
            en upphandling för att kunna fortsätta att få jobb. Det blir alltså
            en oseriös konkurrens mot seriösa företag.
          </note>
          <note>
            I denna fråga är den här regeringen fullständigt passiv, gör
            nästan ingenting. Det är inte viktigt för den här regeringen att
            hävda kollektivavtal och konflikträtt. Det går igen både i EU
            och i Sverige. När det gäller EU har jag inte hört någonting som
            statsministern eller alliansregeringen vill göra för att hävda
            kollektivavtalen och konflikträtten och därigenom systemet med
            någorlunda rimliga och rättvisa löner på arbetsmarknaden. Jag
            antar att det beror på att Fredrik Reinfeldt egentligen är rätt
            nöjd. Han tycker att de här domarna är rätt bra. De leder nämligen
            till ett system där fackföreningsrörelsen får mindre att säga
            till om och där det blir svårare att hävda rättvisa löner.
          </note>
          <note type="speaker">
            Anf. 11 Statsminister FREDRIK REINFELDT (m) replik:
          </note>
          <note>
            Herr talman! Vi som tror på det europeiska samarbetet det gör
            inte Lars Ohly tycker att det är bra att den gränsöverskridande
            möjligheten att arbeta i andra länder finns. Det är ett sätt att
            lära sig om andra kulturer och andra delar av Europa så att det
            inte blir för hemvävt eller till och med inskränkt, att aldrig
            se världen. Därför är vi glada att Europasamarbetet har givit
            den möjligheten. Det är också bra för unga människor. Titta till
            exempel på hur många som har fått jobb i Köpenhamn och för övrigt
            i Oslo. Norge har också varit mån om att vara en del av den fria
            rörligheten trots att Norge inte har eget medlemskap.
          </note>
          <note>
            Denna rörlighet väcker nya frågor om hur lönerna ska se ut. Om
            detta har det varit en del domstolsutslag, som vi har analyserat
            i en seriös utredning som Lars Ohly tydligen inte känner till.
            Utredningens slutsats var att den svenska kollektivavtalsmodellen
            inte är hotad. Det behöver inte göras större justeringar därför
            att det finns en respekt i Europa för att vi ska få fortsätta
            med vårt i grunden lite avvikande sätt att sätta löner. Det vanliga
            i Europa är att stifta lag, att i lagstiftning slå fast hur regleringen
            ska ske och vilken typ av löner det ska vara. Men det är inte
            den svenska modellen. Vi sluter avtal på arbetsmarknaden mellan
            arbetsmarknadens parter. Det har tjänat oss väl, och jag är beredd
            att stå upp och försvara detta.
          </note>
          <note>
            Hoten måste vara på riktigt. De får inte drivas fram som ett
            sätt att försöka mobilisera väljare att gå och rösta.
          </note>
          <note>
            Det finns inget underlag som hävdar att kollektivavtalsmodellen
            är hotad. Det vi behöver titta på är om det behövs mindre justeringar
            i nationell lagstiftning. Det är så jag tycker att det ska gå
            till. Jag tycker att vi ska ha beslutanderätten. Den ska inte
            flyttas ned till Bryssel eller till Europaparlamentet. Då blir
            det början till vägen bort från den svenska modellen. Jag skulle
            i skarp kontrast till vad Lars Ohly påstår här säga att jag har
            varit beredd att vara aktiv, och jag har säkerställt att den svenska
            kollektivavtalsmodellen respekteras även i framtiden.
          </note>
          <note type="speaker">
            Anf. 12 LARS OHLY (v) replik:
          </note>
          <note>
            Herr talman! Problemet med det resonemanget är att domstolen
            inte ligger i Sverige och inte lyder under svensk lag. Den dömer
            enligt de fördrag som gäller i Europeiska unionen. Därför måste
            man vara aktiv också där för att kunna hävda kollektivavtal och
            konflikträtt. Där är ni passiva. Ni lyfter inte ett finger. Jag
            antar att ni egentligen är rätt nöjda.
          </note>
          <note>
            Nu ifrågasätts konflikträtten. Nu ifrågasätts möjligheten att
            hävda kollektivavtalen. Det är det yttersta verktyget som fackföreningsrörelsen
            har om man inte kommer överens i förhandlingar om kollektivavtal
            och rimliga löner. Jag tror inte att ni är starka försvarare av
            ett system där man faktiskt får gå ut i konflikt för att hävda
            kollektivavtal. Jag tror att ni pratar mycket men egentligen inte
            menar allvar.
          </note>
          <note>
            Detta har naturligtvis ingenting med den fria rörligheten att
            göra. Ni vet att vi var sex partier i Sveriges riksdag som var
            emot övergångsregler, just därför att vi hävdade den fria rörligheten.
            Men vi har alltid krävt att den fria rörligheten måste garantera
            fackliga rättigheter och rimliga löner och villkor. Det är det
            som ni inte gör genom att vara så passiva i frågan.
          </note>
          <note type="speaker">
            Anf. 13 Statsminister FREDRIK REINFELDT (m) replik:
          </note>
          <note>
            Herr talman! Det går lite grann igen att inte tro på Europasamarbetet,
            att vara emot förbättrade regler för arbetskraftsinvandring här
            i Sverige. Det blir ett ifrågasättande som det hävdas skulle handla
            om en hotad modell. Det är därför jag ifrågasätter om det finns
            stöd för den utgångspunkten.
          </note>
          <note>
            Jag ställer upp på att om man ska arbeta i Sverige ska det vara
            sjysta lönevillkor. De ska återspegla vilka kostnadsnivåer som
            finns i Sverige. Annars får vi en osjyst konkurrens och risk för
            social utsatthet. Det ska vi inte blunda för. Det finns sådana
            risker.
          </note>
          <note>
            När vi har gått igenom dessa frågor och gjort jämförelser i en
            seriös utredning har vi kommit fram till att den svenska kollektivavtalsmodellen
            inte är hotad på det sätt som beskrivs. Risken finns att man hävdar
            att den i alla fall är hotad och med det ursäktar ansträngningar
            som uppmuntrar till rörlighet. Jag undrar om det inte är det som
            Lars Ohly är ute efter. Du gillar helt enkelt inte idén att människor
            rör sig fritt över gränser och får arbeta i andra länder eftersom
            du inte tror på detta Europasamarbete.
          </note>
          <note type="speaker">
            Anf. 14 PETER ERIKSSON (mp) replik:
          </note>
          <note>
            Herr talman! Statsministern talade tidigare om klimatnationalism.
            Det var intressant. Det finns också en likhet i de stora frågorna.
            Vi diskuterar den ekonomiska krisen och klimatfrågan. Om man verkligen
            vill att Sverige ska vara konkurrenskraftigt och stå redo när
            konjunkturen vänder ska man satsa på investeringar för framtiden.
            Om man vill att vi ska klara klimatkrisens stora utmaningar ska
            man satsa på att ställa om samhället. Det kostar i investeringar,
            men det ger också tillbaka. Då blir vi mer hållbara och mindre
            sårbara i framtiden.
          </note>
          <note>
            Den granskning som vi har genomfört visar att många regeringar
            i Europa resonerar precis som Fredrik Reinfeldt gör. Man planerar
            åtgärder i andra länder i stället för i det egna landet. Men de
            internationella systemen håller inte för det. Tyvärr visar det
            sig att de internationella insatserna ofta sker i korrumperade
            system och är ineffektiva. Det blir därför ett slags smitarstrategi
            att göra så i stället för att göra insatser i det egna landet.
          </note>
          <note>
            Om ni vill att vi ska ta er på allvar måste ni inse att det är
            nödvändigt att genomföra omfattande åtgärder i det egna landet
            också. Det finns ingen smitväg där man kan slippa undan. Klimatfrågan
            kan inte lösas någon annanstans utan måste lösas överallt i alla
            länder. Det blir ett slags missriktad klimatnationalism när man,
            som statsministern, klappar människor på axeln och säger att de
            inte behöver göra något eftersom de är så duktiga.
          </note>
          <note type="speaker">
            Anf. 15 Statsminister FREDRIK REINFELDT (m) replik:
          </note>
          <note>
            Herr talman! Vårt nationella mål om 40 procents reduktion under
            perioden 19902020 handlar om att få ned utsläppsvolymerna med
            20 miljoner ton. De styrmedel vi redan använder och kommer att
            använda fram till 2020 kommer att stå för nästan hälften av den
            reduktionen. Det är en följd av att vi har de mest långtgående
            och mest avancerade styrmedlen i Sverige som finns i världen i
            dag.
          </note>
          <note>
            Ytterligare 2 miljoner kommer att tillkomma från att vi ställer
            högre krav på fordonstillverkare. Det är något som jag tycker
            är mycket centralt och viktigt. Vi har sagt att ytterligare 2
            miljoner kommer att tillkomma med ytterligare skärpningar av de
            styrmedel vi har, huvudsakligen ytterligare höjningar av CO2-skatt,
            det vill säga ytterligare åtgärder här i Sverige. 6 ½ miljon ton
            av reduktionerna har alliansregeringen sagt kan användas för så
            kallade flexibla mekanismer.
          </note>
          <note>
            Jag kan berätta för Peter Eriksson att jag deltar. Jag har gjort
            ungefär 50 resor runt om i världen huvudsakligen inriktade på
            att prata klimatfrågor. Det finns inte ett enda land nära nog
            som har sagt att om det inte finns resurser som den rika världen
            för över till den fattigare, användande av flexibla mekanismer,
            blir det inte ett globalt avtal. Då kan miljöpartisterna stå och
            skrika sig hesa i Sverige hur länge de vill. De kommer inte att
            lösa den globala klimatutmaningen.
          </note>
          <note>
            Då säger Peter Eriksson något viktigt. Det finns korruption i
            världen. Absolut! Gunilla Carlsson har precis lett en stor kommission
            som har försökt att titta på hur vi ska klimatsäkra biståndet
            så att det ger det resultat som är tänkt och att pengarna inte
            kommer bort på vägen. Här måste man vara mycket aktiv och följa
            upp. Vi för en diskussion med utvecklingsländerna.
          </note>
          <note>
            Men den stora gåtan är kritiken från den svenska vänstern mot
            att använda den typen av mekanismer, att stänga dörren till världen
            där ute och säga att vi ska lösa våra problem med allt större
            investeringar här hemma, stänga dörren och tro att vi som står
            för 0,2 procent av världens globala växthusgasutsläpp ska lösa
            klimatfrågan ensamma. Det är inte seriöst! Jag kommer att utmana
            denna politik och visa en annan väg.
          </note>
          <note type="speaker">
            Anf. 16 PETER ERIKSSON (mp) replik:
          </note>
          <note>
            Herr talman! Där satt den! Det var skönt att säga vi som står
            för 0,2 procent. Det visar alldeles uppenbart att det inte spelar
            någon roll vad vi gör.
          </note>
          <note>
            Vid en granskning av klimatpolitiken framgår det att det är så
            man resonerar i land efter land i Europa. I själva verket utgör
            Sverige bara 0,1 procent av befolkningen. Vi har en alldeles oproportionerligt
            hög andel av utsläppen om vi jämför med hur stor befolkningen
            egentligen är. Det är inte, Fredrik Reinfeldt, ansvarsfullt att
            påstå att vi kan lösa problemen någon annanstans. Av de 20 miljoner
            ton som du säger att Sverige vill minska är det faktiskt bara
            en tiondel som ni själva säger att ni vill göra genom egna politiska
            åtgärder i Sverige.
          </note>
          <note>
            Mycket mer är redan gjort och kommer att fortsätta att genomföras
            tack vare beslut som har fattats tidigare. Det är en ganska stor
            del ni vill göra i andra länder. Det vill vi också göra. Jag tycker
            att det är nödvändigt. Sverige måste vara mer ambitiöst än vad
            ni är när det gäller att ställa upp med pengar och resurser och
            för att få ett globalt miljöavtal och klimatavtal. Sverige och
            andra länder måste ta ett stort ansvar för att också länder i
            tredje världen ska vara med och bidra. Kritiken är att ni inte
            gör något här.
          </note>
          <note type="speaker">
            Anf. 17 Statsminister FREDRIK REINFELDT (m) replik:
          </note>
          <note>
            Herr talman! Jag tror att Miljpartiets mardröm har inträffat.
            De har nu pålästa motståndare som har ambitioner på miljöområdet.
            Det var inte så det var tänkt att gå. Därför blir det lite platt
            när Peter Eriksson säger till mig: Ni gör ingenting.
          </note>
          <note>
            Då vill jag påpeka att vi 2008 höjde CO2-skatten med 8 öre. Peter
            Eriksson står och skrattar, så det var tydligen för fånigt. Det
            är så här det blir. Jag ska återkomma till det. År 2009 höjde
            vid CO2-skatten med 4 öre. När vi höjde den med 8 öre skrev Socialdemokraterna
            stora insändare utmed Höga kusten och berättade hur farlig den
            här politiken var eftersom den skulle höja bensinpriset, och det
            skulle minsann sossarna sätta stopp för.
          </note>
          <note>
            Peter Eriksson föreslår en höjning med 2 kronor absolut. Bensinpriser
            uppåt 2025 kronor kommer att följa. Berätta om det i några insändare
            från Socialdemokraterna utmed Höga kusten så ska vi ta debatten
            seriöst. Visa hur ni ska finansiera era jättesatsningar så ska
            jag ta den debatten.
          </note>
          <note>
            Jag står för att jag har vidtagit åtgärder, och jag är beredd
            att göra mer. Jag har berättat om det här i Sveriges riksdag.
            Ni berättar ingenting konkret.
          </note>
          <note type="speaker">
            Anf. 18 MONA SAHLIN (s):
          </note>
          <note>
            Herr talman! Det finns uppenbarligen en stor osäkerhet om vad
            EU-valet egentligen går ut på, vad EU är bra för, vad som egentligen
            bestäms i Europaparlamentet, och om det spelar någon roll om eller
            hur man röstar den 7 juni. Jag tänker ta alla tillfällen, också
            i dag, för att berätta både om Europaparlamentet och de beslut
            som fattas där och om vad vi socialdemokrater vill att EU ska
            prioritera. Det är ett ansvar som vi alla här inne har.
          </note>
          <note>
            I dag är globaliseringen ett faktum både på gott och ont och
            det är rörlighet över gränserna. Det är uppenbart för mig att
            gemensamma problem måste lösas gemensamt. Även om vi inte kan
            förhindra alla kriser kan vi på politisk väg mildra krisernas
            effekter.
          </note>
          <note>
            Anna Lindh sade följande i ett av sina sista tal om just EU:
          </note>
          <note>
            EU har inte lyckats få fred i Mellanöstern. Men hade inte EU
            funnits hade det inte funnits ens en palestinsk myndighet och
            knappast några palestinska skolor eller sjukvård för palestinska
            barn. Det hade inte funnits någon fredsplan eller färdplan som
            nu ändå utgör grunden för den bräckliga väg mot fred som ändå
            har påbörjats.
          </note>
          <note>
            För mig som socialdemokrat är internationellt politiskt samarbete
            en självklarhet och därför också EU därför att aktiv politik är
            den bästa demokratiska motvikten som vi har. Det är den bästa
            kraft som vi har att sätta in mot de globala kriser och utmaningar
            som vi möter i dag och som marknaden så uppenbart är oförmögen
            att lösa.
          </note>
          <note>
            Politik i EU spelar stor roll i världen men också här i Sverige.
            Det råder fri rörlighet mellan EU-länderna, och det är bra, och
            också hård konkurrens. De som brukar hylla fri konkurrens brukar
            göra det med argument som: Ju mer konkurrens, desto billigare
            varor. I dag gäller det tyvärr också människors arbetsinsatser
            kockar, målare, ekonomer, kontorister, städare. Det blir hela
            tiden fler yrken på denna lista. Det går att köpa arbetskraft
            väldigt billigt i Sverige. Men en väldigt billig snickare betyder
            ofta en snickare med lägre lön än enligt gällande svenska kollektivavtal
            och ibland en skamligt låg lön.
          </note>
          <note>
            Hyrlett heter ett av företagen som hyr ut billig lettisk arbetskraft
            till ungefär en tredjedel av vad en svensk anställd kostar. Det
            finns fler och i allt fler branscher. Detta är låglönekonkurrens,
            och detta pressar lönerna nedåt.
          </note>
          <note>
            I jakten på lägsta möjliga kostnad blir också villkoren för de
            inhyrda arbetstagarna ibland rent ut sagt gräsliga. Nyhets- och
            tv-inslagen har varit många om byggjobbare som sover i byggdammet
            på sin arbetsplats, om tre personer som bor på elva kvadratmeter
            och om 50 man som delar på en spis och två kokplattor. Detta är
            olagligt, men det händer gång på gång.
          </note>
          <note>
            Herr talman! Vad som har hänt är att EG-domstolen har sagt att
            de fackliga rättigheterna och de avtal som ger arbetstagare en
            bra lön och sjysta villkor inte får sättas före den fria rörligheten.
            Det är detta som vi pratar om när vi säger Lavaldomen eller Vaxholmskonflikten.
          </note>
          <note>
            Den samlade fackföreningsrörelsen i Europa med 60 miljoner medlemmar
            är överens om vad som krävs för att fri rörlighet ska kunna kombineras
            med sjysta arbetsvillkor. Samma väg väljer den socialdemokratiska
            europeiska rörelsen. Vi tycker att den fria rörligheten är bra
            och viktig. Men det ska vara frihet till bra jobb, inte frihet
            för lönedumpning. Därför tycker vi socialdemokrater att reglerna
            måste ändras i EU bland annat genom att man ändrar utstationeringsdirektivet
            som är det som reglerar villkoren för dem som arbetar tillfälligt
            i ett annat EU-land och i Sverige genom att lagstiftningen anpassas
            så att kryphålen försvinner och kollektivavtalen försvaras.
          </note>
          <note>
            Moderaterna har, som vi redan har hört här i dag, valt en annan
            linje. De vill inte ändra några EU-regler till skydd för de anställda,
            och de vill, som ni hörde nyss, inte ens erkänna problemet.
          </note>
          <note>
            Reinfeldt sade i söndagens tv-debatt i Agenda : Det finns ingen
            risk för låglönekonkurrens och usla arbetsvillkor i Sverige.
          </note>
          <note>
            Men, herr talman, det här är inte en risk, det är en verklighet
            redan i dag.
          </note>
          <note>
            Vad Reinfeldt än står och säger här i Sveriges riksdag i dag
            är det dessutom så att Moderaterna röstar annorlunda i Europaparlamentet.
            De röstar mot varje åtgärd som stärker kollektivavtal eller tryggheten
            på arbetsmarknaden.
          </note>
          <note>
            Vi socialdemokrater vill ha lika lön för lika arbete i alla länder,
            inte bara i Sverige. Vi står upp för kollektivavtalen och för
            den svenska modellen, och vi agerar därefter både här i Sverige
            och i EU därför att det handlar om värderingar som vi vill ska
            prägla framtiden både på svensk och på europeisk arbetsmarknad.
            Så viktigt tycker vi att Europasamarbetet är.
          </note>
          <note>
            Detta avgör alla som röstar i EU-valet den 7 juni och sedan också
            i riksdagsvalet nästa år.
          </note>
          <note>
            Politik för full sysselsättning och kamp mot arbetslösheten måste
            vara målet för politiken både i Europa och i Sverige. Men för
            Moderaterna verkar arbetslösheten, vilket vi också har hört här
            i dag, snarare ha blivit något slags svartepetter som det gäller
            att bolla med och se att någon annan alltid har det största ansvaret
            för.
          </note>
          <note>
            Vi sätter investeringar i gröna jobb, utbildning och praktik
            före dyra och ineffektiva jordbrukssubventioner i EU. Vi vill
            halvera ungdomsarbetslösheten i Europa i ett första steg. Unga
            ska inte behöva starta sitt vuxenliv i arbetslöshet oavsett var
            de bor. Vi vill investera i infrastrukturprojekt som järnvägar
            och klimat- och miljövänliga bostäder.
          </note>
          <note>
            Kort sagt vill vi använda politiken både nationellt och internationellt
            för att möta de gemensamma kriser och utmaningar som hela Europa
            i dag står inför. Vi vill använda politiken här och i EU för att
            minska orättvisor och klyftor både inom och mellan länder. Politiken
            är en effektiv kraft både här och i EU som rätt använd kan vända
            klimatkrisen till möjligheter för fler jobb, framgång för ny teknik
            och renare energi.
          </note>
          <note>
            Men att internationell politik kan vara verkningsfull betyder
            inte att nationell politik är meningslös. I Sverige har vi en
            ungdomsarbetslöshet som ökar väldigt snabbt. Arbetslöshet och
            tillväxt utvecklas just nu sämre här än i övriga Europa. Vi halkar
            efter. Det är ett annat sätt att uttrycka det. Klarar man inte
            jobben så klarar man inte ekonomin, och då klarar man inte heller
            välfärd och rättvisa vare sig i resten av Europa eller här.
          </note>
          <note>
            När regeringen så tydligt har misslyckats med sin jobbpolitik
            i Sverige kan man tycka att ambitionerna skulle vara desto högre
            internationellt och inte minst i EU. Men som vi också har hört
            här åker statsministern hellre på EU-toppmöten och försöker förmå
            andra EU-länder att inte agera mer för jobb och investeringar
            i Europa. Ska EU välja samma passiva hållning som den svenska
            regeringen och bara vänta ut krisen, eller skitåren som man säger,
            eller ska vi använda EU:s politiska muskler i kampen mot både
            klimat- och arbetslöshetskrisen?
          </note>
          <note>
            Min frågeställning är följande, och den känner kanske någon i
            kammaren igen: Var, Fredrik Reinfeldt, ska politiken för jobben
            föras? Hur, Fredrik Reinfeldt, ska kampen mot arbetslösheten bedrivas?
            Och vem, Fredrik Reinfeldt, tar ansvar för jobben i Sverige?
          </note>
          <note>
            Investera i jobb och utbildning, och välj solidaritet med löntagarnas
            rättigheter! Rösta den 7 juni!
          </note>
          <note type="speaker">
            Anf. 19 Statsminister FREDRIK REINFELDT (m) replik:
          </note>
          <note>
            Herr talman! I det socialdemokratiska valmanifestet nämns ingenting
            om behovet av stabila offentliga finanser. Nu förstår jag varför.
            Mona Sahlin menar alltså att vi ska åka runt i Europa och säga
            åt de länder som nu har mycket stora budgetunderskott att detta
            inte är något problem. Ös på! Finansiera det genom att skicka
            notan på framtiden! Ta i ännu mer med ofinansierade skattesänkningar
            och utgiftslöften! Det vi hör från socialdemokrater här hemma
            i Sverige ska tydligen gälla i hela Europa.
          </note>
          <note>
            Tycker Mona Sahlin att vi ska skrota stabilitets- och tillväxtpakten?
            Det har pratats väldigt mycket om normpolitik som grund för vänstersamarbetet
            när det gäller utgiftstak och konstruktionen här hemma i Sverige
            som villkor för Vänsterpartiet. Hur ser Mona Sahlin på den normpolitik
            som finns på Europanivå, stabilitets- och tillväxtpakten, som
            säger att man inte ska förorda den politik som Mona Sahlin här
            står och propagerar för, att driva på ännu större underskott nedåt
            i ännu större underskott? Tro inte att det är någon mirakelkur
            för jobb, för det är det oftast inte. Däremot är det en entydig
            väg för att få framtida skattehöjningar och nedskärningar.
          </note>
          <note>
            Det finns, menar jag, en samsyn mellan mig och Mona Sahlin om
            att den svenska modellen ska försvaras. Men jag vill försvara
            den här hemma i Sverige, medan Mona Sahlin tror mer på att föra
            besluten till Bryssel. Jag tror att det är en farlig väg. Utstationeringsdirektivet
            handlar om dem som är utstationerade från ett land till ett annat
            inom EU och EES-området. Detta är i grunden bra. Det skapar ordning
            och reda för dem som får jobb i ett annat land. Men det handlar
            bara om en liten del av den svenska arbetsmarknaden. Mona Sahlin
            säger: Riv upp det!
          </note>
          <note>
            Riva upp det i en krets av 27 länder som tycker olika saker?
            Tror ni att det blir en rakt igenom svensk position som formar
            det nya utstationeringsdirektivet? Det tror inte jag. Jag tror
            att vi i så fall riskerar att sätta den svenska modellen i fråga.
            Därför har vi i vår omsorg om att få fatta våra egna beslut sagt
            nej till att riva upp utstationeringsdirektivet. Det är det som
            är skillnaden mellan mig och Socialdemokraterna.
          </note>
          <note type="speaker">
            Anf. 20 MONA SAHLIN (s) replik:
          </note>
          <note>
            Herr talman! Återigen är det en påfallande nöjd och belåten statsminister.
            Men han vaknade väldigt sent vad gäller behovet av en ansvarsfull
            ekonomisk politik. Om det ansvaret hade funnits, Fredrik Reinfeldt,
            när ni vann valet hade ni väl inte sprätt i väg hela det budgetöverskott
            som en ansvarsfull socialdemokratisk regering med stöd av Vänsterpartiet
            och Miljöpartiet ihop med löntagarna runt om i Sverige mödosamt
            hade byggt upp? Stabilitetspakter, både i Sverige och i Europa,
            bygger just på detta, att bygga upp ett tryggt stöd i ekonomin
            när tiderna är goda för att kunna sätta jobben först när tiderna
            är dåliga.
          </note>
          <note>
            Ni gjorde precis tvärtom. Därför är det inte så att det kanske
            väntar besparingar i framtiden, utan redan i dag är det lärare
            i Sverige som blir uppsagda och undersköterskor och barnomsorgspersonal
            som förlorar jobben därför att ni satte skattesänkningarna före
            jobben.
          </note>
          <note>
            Samma debatt förs nu runt om i Europa, där den samlade socialdemokratiska
            rörelsen fortsätter att hävda att ansvarsfull ekonomisk politik
            är att hålla sig inom ramarna, men också våga prioritera och våga
            spara när tiderna är goda.
          </note>
          <note>
            Du står här och pratar om den svenska modellen. Det gäller inte
            bara Vaxholmsdomen, utan även ganska många andra domar, som Fredrik
            Reinfeldt säkert vet, som rör bland annat tyska och danska löntagare.
            Detta är ett problem och en solidaritetsfråga långt utanför Sveriges
            gränser. Vi har en samlad socialdemokratisk position. Du varnar
            för att högerkrafterna i EU-parlamentet är så starka att det kan
            bli sämre om vi tar upp den här frågan. Det är ett väldigt gott
            argument för att rösta in fler röda politiker i Europaparlamentet.
          </note>
          <note type="speaker">
            Anf. 21 Statsminister FREDRIK REINFELDT (m) replik:
          </note>
          <note>
            Herr talman! Det är inte fråga om en skillnad mellan höger och
            vänster, utan om en skillnad mellan modeller. Vi har en kollektivavtalsmodell.
            De tyska såväl höger- som vänsterkrafterna vill ha minimilagstiftning.
            Det är därför de för en egen diskussion om hur de här domarna
            påverkar deras system. De har i grunden ett annat förhållningssätt.
            Den omfattande lagstiftning som finns på arbetsmarknaden i Centraleuropa
            är någonting som vi inte vill ha här i Sverige.
          </note>
          <note>
            Därför är det så märkligt att Mona Sahlin förordar att man ska
            fatta beslut i Bryssel. Det är därför vi moderater inte röstar
            för mer av europeisk arbetsmarknadsreglering styrd från Bryssel
            och likriktande för hela Europa. Vem tror då att lilla Sverige
            är den som håller i styrspaken? Vi har kunnat konstatera att det
            finns respekt för vår kollektivavtalsmodell och vi känner oss
            trygga med detta, även om det naturligtvis finns den typ av risker
            för osjyst lönekonkurrens som här har nämnts. Jag vill se sjysta
            löner med sjysta villkor, och jag vill att vi ska försvara vår
            svenska modell med kollektivavtal. Jag menar att vi får respekt
            för det runt om i Europa.
          </note>
          <note type="speaker">
            Anf. 22 MONA SAHLIN (s) replik:
          </note>
          <note>
            Herr talman! Det är återigen väldigt intressant hur statsministern
            plötsligt spelar ned behovet av att det i Bryssel, som det nu
            heter, alltså hela denna fantastiska europeiska union, ska finnas
            fri rörlighet och fri marknad men också rätten att stå emot lönedumpning.
            Detta är inte en Brysselfråga, utan ett av fundamenten för hela
            det europeiska samarbetet.
          </note>
          <note>
            Det är fortfarande så att lilla Sverige, som det nu plötsligt
            heter, inte kan göra någonting. Jag står för det som är hela den
            socialdemokratiska rörelsen i alla EU:s 27 medlemsländer och hela
            den fackliga rörelsen, som säger att den här principen är så viktig
            för att fler medborgare i Europa ska se EU-samarbetet inte som
            ett hot utan som en bra och stark förutsättning för att kunna
            både röra sig fritt och slåss för sina fackliga rättigheter.
          </note>
          <note>
            Röstar man på Socialdemokraterna, var man än bor i Europa, kommer
            man att få en röst i Bryssel som står för kollektivavtal och den
            svenska modellen i hela Europas intresse. Om det handlar valet
            den 7 juni. Gå och rösta!
          </note>
          <note type="speaker">
            Anf. 23 Näringsminister MAUD OLOFSSON (c) replik:
          </note>
          <note>
            Herr talman! Alla svenskar, alla tyskar och alla rumäner kan
            röra sig fritt i Europa och få utbildning och jobb. Inom en snar
            framtid kan det också bli möjligt att söka vård i Europa. Ett
            förslag är lagt av kommissionen som innebär fritt vårdval i Europa.
            Detta innebär att patienter ska kunna få vård på andra ställen
            än hemma i sitt eget landsting. Samma vård som man skulle ha fått
            där hemma ska också vara möjlig att få ute i Europa. Det här är
            ett sätt att ge ökad makt till patienterna, så att de själva får
            bestämma över var vården ska utföras.
          </note>
          <note>
            Tänk er tanten i Jämtland som behöver operera sin höftled och
            har fått besked om att hon får göra det men har sina döttrar nere
            i Spanien och vill göra operationen i Spanien i stället för att
            behöva vänta i vårdkön hemma i Jämtland!
          </note>
          <note>
            Centerpartiet tycker naturligtvis att det här är ett bra förslag.
            Det fria vårdvalet är bra för vården och för patienterna.
          </note>
          <note>
            Men där går gränsen för Socialdemokraternas syn på vad rörlighet
            ska handla om. Här säger plötsligt Socialdemokraterna: Nej, det
            ska man inte få göra. Det är landstingen som ska bestämma var
            man ska få vård. Man ska finna sig i att stå i vårdkö i Jämtland
            eller andra sossestyrda landsting. Det är bättre än att få välja
            vård runt om i Europa.
          </note>
          <note>
            Mona Sahlin pratar mycket om den fria rörligheten och öppenheten
            i Europa. Jag tycker att det är underligt att Socialdemokraterna
            i parlamentet har röstat mot det fria vårdvalet. Vi ger stöd till
            patientens fria vårdval. Vi tycker att det är rimligt att man
            kan få välja vård runt om i Europa också. Det är en del av friheten
            och rörligheten.
          </note>
          <note>
            Varför är det landstingen som ska bestämma över patientens vårdval?
            Varför får inte patienten välja själv, Mona Sahlin?
          </note>
          <note type="speaker">
            Anf. 24 MONA SAHLIN (s) replik:
          </note>
          <note>
            Herr talman! Det är lite svårt att ta en frågeställning på allvar
            när man plötsligt står och säger: sossestyrda landsting.
          </note>
          <note>
            Om vi tar sakfrågan, Maud Olofsson, tror jag inte att det finns
            någon här i kammaren, inte jag i alla fall, som är emot att man
            ska kunna både söka och få vård i Europa. Det som skiljer oss
            åt är att jag inte tror att det är Brysselbyråkrater utan snarare
            landstingsvalda politiker i Sverige som tillsammans med professionen
            här måste vara med och ge ett förhandsbesked.
          </note>
          <note>
            Om du verkligen menar allvar, Maud Olofsson, med att man nu ska
            stå upp och kämpa för vården och kvaliteten säger jag: Ge då resurser
            till landstingen, både borgerligt styrda och socialdemokratiskt
            styrda, så att inte ännu fler i vårdpersonalen blir uppsagda!
            Det är en betydligt bättre väg för att garantera vården.
          </note>
          <note type="speaker">
            Anf. 25 MAUD OLOFSSON (c) replik:
          </note>
          <note>
            Herr talman! Jag förstår om Mona Sahlin vill prata inrikespolitik
            i stället för Europapolitik. Men nu handlar den här debatten om
            Europafrågorna.
          </note>
          <note>
            Vad det handlar om är ju om patienten själv ska få bestämma detta.
            Det är det som är den principiella frågan.
          </note>
          <note>
            Är det patienten själv som ska bestämma om hon eller han kan
            söka vård i Spanien eller Tyskland eller här hemma i Sverige?
            Det är samma rätt till vård, oavsett var man befinner sig någonstans.
            Det är också så att det är samma typ av vård som du skulle ha
            fått här hemma.
          </note>
          <note>
            Då är bara min enkla fråga och ta inte bort den från den EU-agenda
            som den faktiskt hör hemma på: Varför är det politikerna som ska
            bestämma var jag ska få min vård utförd? Varför får jag inte bestämma
            det själv?
          </note>
          <note>
            Har vi ett fritt och öppet Europa och har vi en fri rörlighet
            borde väl det också omfatta vården?
          </note>
          <note>
            Dessutom är det så att om vi skulle göra detta skulle säkert
            en massa också vilja komma till Sverige för att få vård utförd.
            För vi är duktiga på vård. Varför är det patienten som ska stå
            emellan? Varför får inte patienten välja? Varför är det politikerna
            och landstingen och staten som ska bestämma?
          </note>
          <note type="speaker">
            Anf. 26 MONA SAHLIN (s) replik:
          </note>
          <note>
            Herr talman! Återigen, Maud Olofsson, det är bra och riktigt
            och viktigt att också vårdvalet ska vara mer fritt i hela Europa.
            Det handlar både om att svenskar ska kunna få hjälp med vård ute
            i Europa och om att européer ska kunna komma till Sverige.
          </note>
          <note>
            Du fnös föraktfullt: Ska politiker verkligen göra detta? Vi tycker
            när det gäller vården och omsorgen att ansvaret för ekonomin också
            ska finnas där, så att man ska söka sig till vård därför att det
            finns bättre vård, inte därför att vården undan för undan urholkas
            i det egna landet. Då är det någonting bra med Europasamarbetet.
            Den offentliga sektorn och välfärden är det nationella.
          </note>
          <note>
            Så det handlar om rätten att söka vård men att ha ett förhandsbesked.
          </note>
          <note>
            Se kampen för att vården ska vara bra och riktig! För en socialdemokrat
            hänger den ihop både i Sverige och i Europa.
          </note>
          <note>
            Utan resurser och med fler uppsägningar blir vården sämre i Sverige.
            På det viset hänger politiken ihop, Maud Olofsson, i alla fall
            för en socialdemokrat, när det gäller kampen för vård här hemma
            och i Europa.
          </note>
          <note type="speaker">
            Anf. 27 JAN BJÖRKLUND (fp) replik:
          </note>
          <note>
            Herr talman! Grattis, Mona Sahlin! Jag tyckte att ni såg gladare
            ut på vänstersidan i debatten i söndags kväll än förra gången.
          </note>
          <note>
            Jag tror att det beror på att ni nu vill samarbeta. Det beror
            på att ni nu, till skillnad från i den förra partiledardebatten,
            har bestämt er för att ni tre ska samarbeta, och ni tror alla
            på samarbetet.
          </note>
          <note>
            Jag funderar på hur ni resonerar när det gäller det europeiska
            samarbetet. Det var Ingvar Carlsson som lämnade in den svenska
            medlemskapsansökan.
          </note>
          <note>
            Den ledande svenska socialdemokraten i Bryssel i dag är rimligen
            EU-kommissionären Margot Wallström, som vi har stor respekt för,
            som är en varm anhängare av Europasamarbetet. Men nu håller det
            på att hända något. Nu ska ni som er främsta representant skicka
            ned en av dem som har ägnat sitt politiska liv åt att bekämpa
            Europasamarbetet.
          </note>
          <note>
            Jag funderar på hur ni resonerar. Vad kan en person som inte
            tror på samarbetet uträtta i slutändan? Varför byter ni en engagerad
            anhängare av det europeiska samarbetet mot en person som inte
            tror på samarbete i Europa?
          </note>
          <note type="speaker">
            Anf. 28 MONA SAHLIN (s) replik:
          </note>
          <note>
            Herr talman! Det var ju kul att Jan Björklund tyckte att vi såg
            glada ut, att vi trivs ihop, att vi verkligen har bestämt oss
            för att samarbeta. För det var en helt riktig observation. Ni
            såg dock ganska dystra ut, men det hör till en annan debatt.
          </note>
          <note>
            Men det är verkligen så här: En socialdemokratiskt ledd regering
            kommer aldrig att vara något annat än en mycket aktiv medlem i
            Europeiska unionen.
          </note>
          <note>
            För 15 år sedan, Jan Björklund, var det en folkomröstning som
            gällde om svenska folket ville att vi skulle vara med i EU eller
            inte. Nära hälften av befolkningen sade nej. Dit hörde Marita
            Ulvskog.
          </note>
          <note>
            Menar Jan Björklund på allvar att de som då var skeptiska inte
            har plats i Europadebatten i dag? Marita Ulvskog har på de 15
            år som har gått lagt den omröstningen bakom sig och är nu en av
            våra kandidater som står för alla punkter i vårt valmanifest.
          </note>
          <note>
            Kom igen nu, Jan Björklund! Lämna det där bakom dig, du också!
            15 år är lång tid. Och så kan vi diskutera innehållet i Europapolitiken
            i stället. Där är jag och Marita Ulvskog helt överens.
          </note>
          <note type="speaker">
            Anf. 29 JAN BJÖRKLUND (fp) replik:
          </note>
          <note>
            Herr talman! Vi hade väl en omröstning några år senare än så,
            och jag tror att det var rätt mycket nejsägande också då från
            dem du vill skicka ned.
          </note>
          <note>
            Det är precis det som är problemet. Jag tror så här: Om ett antal
            personer sätter sig i ett samarbete och det är någon som inte
            tror på samarbetet blir det sämre resultat det var precis det
            som hände i höstas när ni skulle sitta i den där debatten och
            det var några som inte ville samarbeta.
          </note>
          <note>
            Man kan tänka sig att man sätter sig med andra länder och vill
            ha igenom sin åsikt. Man vill att människor ska lyssna på en.
            Och så sitter de andra där och vet att det är en person som inte
            tror på samarbetet, som inte vill samarbeta, som egentligen inte
            vill lyssna. Den här personen längtar hem och vill inte vara där
            och tycker inte att svenskar ska vara i Bryssel.
          </note>
          <note>
            Om man längtar hem är väl egentligen rådet att inte åka dit från
            början.
          </note>
          <note type="speaker">
            Anf. 30 MONA SAHLIN (s) replik:
          </note>
          <note>
            Herr talman! Fortsätt gärna skoja och håna! Marita Ulvskog kommer
            att åka ned till Bryssel därför att hon vill vara där. Hon kommer
            att åka dit för att kämpa för alla punkter i vårt valmanifest
            och visa respekt för att de som en gång var skeptiska nu är fullvärdiga
            medborgare som deltar.
          </note>
          <note>
            Du skojar om att det inte går riktigt bra om man inte är helt
            överens. Är inte du rätt ensam i ditt gäng, som vill ha euroomröstning?
            Det måste vara väldigt tungt och tufft för dig.
          </note>
          <note>
            Eller också står vi nu här som partier som driver våra frågor
            inför Europaparlamentet den 7 juni.
          </note>
          <note>
            Om du väcker löje över Marita Ulvskog en gång till, tänk på att
            det är en väldigt stor del av befolkningen som i så fall känner:
            Är det någon idé att rösta om man en gång var emot det?
          </note>
          <note>
            På socialdemokratin kan man rösta om man står upp för våra åsikter
            och vårt valmanifest. Det gör Marita Ulvskog.
          </note>
          <note type="speaker">
            Anf. 31 GÖRAN HÄGGLUND (kd) replik:
          </note>
          <note>
            Herr talman! Jag tänkte följa upp den diskussion som fördes mellan
            Mona Sahlin och Maud Olofsson tidigare som handlar om fri rörlighet
            när det gäller vård i Europa.
          </note>
          <note>
            Det här är ett arbete som har pågått under många år mellan länderna
            för att hitta bra mekanismer som gör det möjligt för enskilda
            människor att söka vård i andra länder och under trygga och säkra
            förhållanden få vård utförd.
          </note>
          <note>
            Det hindrar inte att vi ska fortsätta med det arbete som vi genomför
            i Sverige när det gäller att höja kvaliteten, korta väntetider
            och så vidare.
          </note>
          <note>
            Jag är säker på att de allra flesta människor vill ha vården
            nära, på sitt eget sjukhus, i sitt eget landsting. Men det finns
            en del personer som av praktiska skäl eller av speciella skäl
            söker vård någon annanstans. Det finns patientorganisationer som
            är väldigt angelägna om att vi ska kunna få lösningar på det här
            området.
          </note>
          <note>
            I sitt anförande sade Mona Sahlin: Det råder fri rörlighet mellan
            länderna, och det är bra.
          </note>
          <note>
            Ja, det råder fri rörlighet när det gäller kapital, när det gäller
            personer och tjänster och företag. Det fordras inga förhandsbesked.
            Det är inte så att man behöver betala några tullar eller att det
            finns några kvoter, utan det råder en fri rörlighet.
          </note>
          <note>
            Varför vill ni just när det gäller enskilda människors möjlighet
            att få vård ha ett regelsystem som gör att man kan säga nej, att
            man kan säga stopp? I stället för att ställa er på patientens
            sida ställer ni er och bevarar system. Ni vaktar på system i stället
            för att säkerställa att människor kan få den vård som de önskar,
            den vård som människor rimligen måste vara berättigade till.
          </note>
          <note type="speaker">
            Anf. 32 MONA SAHLIN (s) replik:
          </note>
          <note>
            Fru talman! Jag svarade väldigt tydligt till Maud Olofsson. Jag
            har svårt att svara på något annat sätt till Göran Hägglund. Det
            är viktigt med den fria rörligheten. Vården är absolut ett område
            som både kan och bör växa i rörlighetstankar mellan länderna.
            Men jag kan inte se att det är annat än att ta ansvar för helheten
            i sjukvårdspolitiken och för ekonomin att man också säger att
            det egna landets sjukvårdshuvudmän tillsammans med patienten är
            med och lämnar ett förhandsbesked. Det är det besked som vi har
            lämnat.
          </note>
          <note>
            Det behöver vara regler, Göran Hägglund, för alla delar av rörligheten.
            Vi har diskuterat arbetsmarknadens fria rörlighet som enligt vårt
            synsätt också måste ha ett skydd för att löntagarnas rättigheter
            inte dumpas. Det är samma tankesätt som gäller när vi ser på vården.
          </note>
          <note>
            Är det här den stora konfliktfrågan? Jag tycker synd om Kristdemokraterna
            om man tror att det här är det som hela Europadebatten ska handla
            om.
          </note>
          <note>
            Låt oss i stället diskutera hur den fria rörligheten, oavsett
            vad det handlar om, ska kunna byggas upp med ett skydd för de
            löntagare eller de patienter som det handlar om!
          </note>
          <note type="speaker">
            Anf. 33 Socialminister GÖRAN HÄGGLUND (kd) replik:
          </note>
          <note>
            Fru talman! Det här är en fråga som länge har diskuterats mellan
            länderna. Det finns många socialdemokratiska företrädare runt
            om i Europa som säger att det här är farligt, att det hotar våra
            system och att vi måste slå vakt om systemen.
          </note>
          <note>
            Mitt synsätt är i stället hur vi säkrar patientens ställning
            och hur vi riggar systemen på ett sådant sätt att de anpassar
            sig till patientens önskemål. Det är utgångspunkten för mitt tänkande.
          </note>
          <note>
            Därför tycker jag att det är orimligt att man sätter upp ett
            politiskt betingat regelsystem som avgör att man måste ansöka
            och invänta ett besked om man får åka eller inte. Jag tycker att
            det ska vara självklart med kvalitetssäkring, tydliga regler och
            så vidare, men man ska inte som patient behöva stå med mössan
            i hand och vänta på besked. Man ska ha rätten.
          </note>
          <note>
            Varför systemet framför patienten, Mona Sahlin?
          </note>
          <note>
            (Applåder)
          </note>
          <note type="speaker">
            Anf. 34 MONA SAHLIN (s) replik:
          </note>
          <note>
            Fru talman! Därför att för en socialdemokrat är systemen, patienterna
            och personalen samma sak. Det är först när de tillsammans kan
            fatta beslut och utföra vården och vi som skattebetalare är med
            och finansierar vården som detta blir ett sjukvårdssystem, oavsett
            var man bor i Europa, som ger en rätt som patient. Den frågeställning
            som är den stora i dag är att om vården fortsätter att urholkas
            är det i så fall därför som allt fler tvingas söka sig ut i Europa
            för att få vård.
          </note>
          <note>
            Då är det väl bättre att börja debatten också i dag med att fråga
            oss: Har vi tillräckligt med resurser till vården och omsorgen
            här hemma? Det tycker inte vi.
          </note>
          <note>
            Ska vi utöka möjligheten att söka vård ute i Europa? Ja, det
            tycker vi. Bör man ha ett förhandsbesked med sig från sitt eget
            landsting? Ja, det tycker vi.
          </note>
          <note>
            Då har vi en diskussion om det, men rörligheten förutsätter också
            att man står upp för löntagarnas rättigheter. Jag utgår från att
            du nämner det i ditt huvudanförande snart. Jag ska lyssna med
            intresse.
          </note>
          <note>
            (Applåder)
          </note>
          <note type="speaker">
            Anf. 35 Näringsminister MAUD OLOFSSON (c):
          </note>
          <note>
            Fru talman! Jag tänker vänta tills socialdemokraterna har gått
            ut ur plenisalen, för det brukar de göra.
          </note>
          <note>
            Fru talman! I år är det 70 år sedan andra världskriget bröt ut.
            Än finns en generation kvar som minns kriget och hur vi i Europa
            höll på att förgöra varandra. Man minns ett krig som framkallade
            människans allra mörkaste sidor och som lade vår kontinent i skuggor.
          </note>
          <note>
            Ur dånet från den sista bomben föddes tanken på det europeiska
            samarbetet. Utgångspunkten var: Aldrig mer! Aldrig mer ska vi
            behöva uppleva förödande krig mellan europeiska länder. Aldrig
            mer!
          </note>
          <note>
            Fredsidén har formats till det EU som vi känner i dag. Den har
            varit framgångsrik. För även om det europeiska samarbetet ibland
            kan vackla till har vi upplevt stora framsteg. Vi har sett murar
            falla. Vi har sett länder demokratiseras. Människor har återfått
            sin frihet, och länder har återförenats.
          </note>
          <note>
            För den generation som vi har i dag är det ofattbart att vapen
            och murar fram till bara för några år sedan skilde europeiska
            grannar och släktingar åt. I dag är vi 497 miljoner människor
            som delar samma dröm, 497 miljoner människor som med gemensam
            röst kämpar för ett bättre klimat, för den fria rörligheten, för
            öppenheten, för freden och för initiativ som leder till fler jobb.
            I dag vet vi att vi tillsammans kan åstadkomma så mycket mer.
          </note>
          <note>
            Centerpartiet är en del av den gemensamma rösten. Vi tror på
            Europas förenta krafter, men vi är också en röst för federalismen.
            Rätt beslut ska fattas på rätt plats. Fred, klimat och jobb är
            stora gemensamma framtidsfrågor som kräver gemensamma beslut men
            också muskler att göra något och kunna göra skillnad.
          </note>
          <note>
            De parlamentariker som vi väljer om 18 dagar ska inte fatta beslut
            om ripjakt, fritidsfiske eller hur böjda gurkorna får vara. Våra
            parlamentariker ska ägna sig åt de stora och viktiga framtidsfrågorna.
            Centerpartiet vill se ett smalare men vassare EU.
          </note>
          <note>
            Vi har en dröm om det öppna Europa, ett Europa där öppenhet manifesteras
            i form av frihandel och öppna gränser. Vi ser den fria rörligheten
            som en styrka för Europas förenta krafter. Tyvärr håller inte
            alla med.
          </note>
          <note>
            Socialdemokraterna oroar sig för den fria rörligheten, själva
            grundtanken för det europeiska samarbetet. När riksdagen tidigare
            i år debatterade EU-frågor varnade Socialdemokraternas förstanamn
            på listan för en armé av låglönare som turnerar genom EU:s medlemsländer.
          </note>
          <note>
            Det är tyvärr socialdemokratiska tongångar som alltför väl känns
            igen. Vi har i färskt minne hur de lettiska byggnadsarbetarna
            möttes av byggfacket i Vaxholm med orden: Go home!
          </note>
          <note>
            Vi minns också utvidgningen till de nya medlemsländerna. Den
            förra statsministern Göran Persson varnade för så kallad social
            turism och krävde övergångsregler. För de nya medlemsstaterna
            som precis hade slitit sig loss från åratal av kommunistiskt förtryck
            kändes det som ett hån. Hur falskt skorrar inte Socialdemokraternas
            tal om internationell solidaritet!
          </note>
          <note>
            Det är intolerans och trångsynthet som manifesteras av Socialdemokraterna,
            och det kan Centerpartiet aldrig acceptera. Vi är glada över att
            vi lyckades stoppa övergångsreglerna. Mina vänner, de länderna
            minns det än.
          </note>
          <note>
            Utvärderingar har gjorts och har också gett oss stöd. Ett exempel:
            Våren 2006 hade åtta personer som inte var folkbokförda i Sverige
            sökt ersättning från svensk arbetslöshetsförsäkring. Snacka om
            att Socialdemokraternas rädsla för social turism har kommit på
            skam! Det enda ni gjorde var att ni satte Sverige på skam.
          </note>
          <note>
            Centerpartiet kommer att fortsätta att kämpa för ett öppet Europa
            med öppna gränser och fri rörlighet, inte bara för arbetskraft,
            varor, kapital och tjänster utan också för studenter, forskare,
            patienter och vårdtagare. Vi vet att ett fritt utbyte över gränserna
            skapar tillväxt och jobb, att det genererar hopp och framtidstro.
          </note>
          <note>
            Vi vet också att motsatsen leder till misstro och protektionism.
            Vill Mona Sahlin och Socialdemokraterna begränsa den fria rörligheten,
            grundtanken i EU, är vi beredda att utmana henne och hela socialdemokratin.
          </note>
          <note>
            Centerpartiet har en dröm om det företagsamma Europa, ett Europa
            med jobb och framtidstro men också ett Europa som är berett att
            möta de globala utmaningar som vi har. Jag är glad över att vara
            näringsminister och kunna förändra Europas företagspolitik med
            satsning på små- och medelstora företag, på att försöka få fler
            kvinnor att vilja starta och driva företag, på forskning och innovation,
            på frihandel och öppna gränser.
          </note>
          <note>
            Ska vi nå våra mål måste vi utveckla den fria rörligheten och
            göra det lättare att investera, studera och arbeta i andra EU-länder.
            De små och medelstora företagen är de som kommer att skapa de
            nya jobben i Europa. Det ska vi hjälpa till med.
          </note>
          <note>
            Vi tror också på ett grönt Europa och ett viktigt sätt att ändra
            EU:s inriktning.
          </note>
          <note>
            EU har tagit stort ansvar för att förändra klimatarbetet, möta
            klimathotet och påbörja energiomställningen mot ett mer hållbart
            energisystem. Jag fick vara med och förhandla fram energipaketet
            som innebär att vi nu ser en utveckling mot det förnybara, men
            också en ökad energieffektivisering. Det är spännande att se hur
            Europa kan använda det här klimat- och energipaketet till att
            skapa nya jobb.
          </note>
          <note>
            Vi hoppas, precis som statsministern sade, på en global överenskommelse
            i Köpenhamn. Då kan vi minska utsläppen med 30 procent.
          </note>
          <note>
            Jag tror också att vi ska använda just den här situationen till
            att skapa nya jobb inom miljöområdet. Att skapa en ekoeffektiv
            ekonomi på europeisk nivå kan ge nya jobb framöver. Det kan ge
            framtidstro till de människor som i dag är oroliga för var jobben
            kommer.
          </note>
          <note>
            Jag tror att både svenska och europeiska företag just nu ser
            en gyllene möjlighet att hitta ny miljöteknik som hela världen
            efterfrågar.
          </note>
          <note>
            De som nu toppar Socialdemokraternas, Miljöpartiets och Vänsterpartiets
            listor är samma personer som sade att det skulle bli sämre miljöpolitik
            om vi blev medlemmar i EU. Mina vänner, vi har aldrig haft bättre
            möjligheter än nu att påverka klimatet, inte bara i Sverige utan
            i världen.
          </note>
          <note>
            Kära väljare! Det gör skillnad vem som representerar Sverige
            i EU. Det spelar roll vilka partier som sitter i Europaparlamentet.
            Det spelar roll vilken regering som leder Sverige under det svenska
            ordförandeskapet.
          </note>
          <note>
            Mycket arbete återstår naturligtvis. Vi behöver starka styrmedel.
            Koldioxidskatten är ett styrmedel som vi har använt oss av här
            i Sverige. Det är ett gammalt centerförslag som nu står som modell
            för många andra länder. Vi tycker att det ska genomföras också
            på europeisk nivå.
          </note>
          <note>
            Vi ska, från svensk sida, ta ledningen inför Köpenhamn. Det är
            givet. Vi ska se till att vi får en global överenskommelse, och
            vi lägger ned all möda för att åstadkomma det.
          </note>
          <note>
            Glöm aldrig att vi, om vi ska nå resultat, behöver ett parlament
            som är berett att göra de här sakerna, som är berett att koppla
            ihop klimatpolitiken och energipolitiken med näringspolitiken
            så att vi verkligen skapar de nya gröna jobben.
          </note>
          <note>
            Jag tror att människor behöver hopp. I tider av varsel och arbetslöshet
            är många oroliga. Då måste vi visa ledarskap.
          </note>
          <note>
            Vi har en klimatkris och en finanskris samtidigt. Det är alldeles
            givet att vi ska möta finanskrisen med de verktyg vi kan på europeisk
            nivå. Kanske kan vi skapa lite hopp och framtidstro om vi också
            talar om att vi är beredda att ta ledningen för en hållbar ekonomi.
            Vi är beredda att använda alla de instrument som EU har jordbrukspolitiken,
            regionalpolitiken, forskningspolitiken, småföretagspolitiken,
            EEB-lån och annat för att ställa om.
          </note>
          <note>
            Om EU gör detta och bestämmer sig för att ta ledningen för detta
            kan vi säga till USA: Kom med oss. Kroka arm med oss.
          </note>
          <note>
            Om vi ska kunna ha en solidarisk värld måste råvaror och energi
            räcka till fler. Vi måste bli effektivare. Vi måste få fram ny
            teknik som gör det möjligt för fler fattiga länder att få en framtid.
          </note>
          <note>
            Tillsammans kan vi tala med en röst i världen. Tillsammans kan
            vi utveckla morgondagens miljö- och energilösningar. Tillsammans
            kan vi ta initiativ till att styra mot den ekoeffektiva ekonomin.
          </note>
          <note>
            Att lägga sin röst på Centerpartiet den 7 juni är att lägga sin
            röst på viljan och kraften att förändra. Det är en röst för Europas
            förenta krafter för att du tror att det går att göra skillnad.
          </note>
          <note type="speaker">
            Anf. 36 MONA SAHLIN (s) replik:
          </note>
          <note>
            Fru talman! När Maud Olofsson diskuterar den fria rörligheten
            är det som om hon inte riktigt tar till sig vad problembeskrivningen
            handlar om. Om lönedumpning blir konkurrensmetoden kommer alla
            i längden att förlora. Om däremot den som har bäst innehåll och
            bäst kompetens blir den som vinner företagens anbud leder det
            till att alla vinner.
          </note>
          <note>
            Det är hela tiden fråga om att ni inte litar på att det är ett
            reellt problem att löntagare i Europa i dag utnyttjas med oerhört
            låga löner. Det blir en press nedåt. Det är en Europafråga.
          </note>
          <note>
            Om ni inte litar på mig brukar ni ju gilla Margot Wallström i
            dessa tider. Hon tänker blogga. Just nu ligger datanätet nere
            i EU-kommissionen eftersom det har varit en brand där. Hon kommer
            att skriva så här: Det finns en risk att företagen på EU:s inre
            marknad konkurrerar med lägre löner och sämre villkor. Vi behöver
            ändra utstationeringsdirektivet för att säkra lika lön för lika
            arbete i EU.
          </note>
          <note>
            Du säger, Maud Olofsson, att du vill försvara den svenska modellen.
            Men du vill ju också avskaffa lagen om anställningsskydd i Sverige.
          </note>
          <note>
            Hur ska du försvara den svenska modellen i EU när du inte ens
            vill försvara den i Sverige?
          </note>
          <note type="speaker">
            Anf. 37 Näringsminister MAUD OLOFSSON (c) replik:
          </note>
          <note>
            Fru talman! Jag tror på kollektivavtal. Därför tycker jag att
            parterna ska ta ansvar för detta. Därför tycker jag inte att vi
            på det här området ska ha lagstiftning som i dagens läge gör att
            många småföretagare inte vill anställa. Det är problemet.
          </note>
          <note>
            Mona Sahlin försöker skrämmas med att de regelverk vi har på
            Europanivå inte hjälper den fria rörligheten och löntagarna runt
            om i Europa.
          </note>
          <note>
            Vi har ett utstationeringsdirektiv som innebär att vi respekterar
            kollektivavtalen. Andra länder har valt minimilöner för att de
            tycker att den modellen är bra. Ingen kommer att tvinga oss att
            ändra vår modell.
          </note>
          <note>
            Jag håller med statsminister Fredrik Reinfeldt om att om vi öppnar
            utstationeringsdirektivet finns risken att vi får ett mycket sämre
            avtal eftersom det finns andra länder som tycker att vi borde
            förändra detta.
          </note>
          <note>
            Jag tycker inte att Mona Sahlin ska skrämmas med det här. Vi
            har ett regelverk för att säkra löntagares och företagares rätt
            till sjysta spelregler och till öppenhet och konkurrens.
          </note>
          <note>
            Erkänn att de här reglerna och avtalen är rätt så bra. Ni behöver
            en valfråga så att ni kan mobilisera er. Erkänn att det är på
            det sättet.
          </note>
          <note type="speaker">
            Anf. 38 MONA SAHLIN (s) replik:
          </note>
          <note>
            Fru talman! Jag önskar att det vore så enkelt att det bara handlade
            om att jag vill skrämmas eller ha en valfråga.
          </note>
          <note>
            Det här är verkligheten, Maud Olofsson. Det måste väl du också
            se. Man kan köpa en lettisk snickare för 99 kronor i timmen. Byggnadsarbetare
            runt om i Europa lever under urusla villkor.
          </note>
          <note>
            Du säger att vi gör den svenska modellen till en fråga för Bryssel
            och att det är ett stort misstag.
          </note>
          <note>
            Problemet är ju att EG-domstolen har fattat beslut, och det är
            tyvärr redan en fråga för EU. Jag, Margot Wallström, alla socialdemokratiska
            partier i Europa och den fackliga organisationen i Europa säger
            att utstationeringsdirektivet måste ändras så att den fria rörligheten
            inte blir en lönedumpning som alla i längden förlorar på.
          </note>
          <note>
            Det är frågan. Vill man i detta val stå upp för att den fria
            rörligheten ska vara också på löntagarnas villkor måste man uppenbarligen
            rösta på någon annan än en centerpartist. Det är min uppmaning
            till alla som lyssnar på denna debatt.
          </note>
          <note type="speaker">
            Anf. 39 Näringsminister MAUD OLOFSSON (c) replik:
          </note>
          <note>
            Fru talman! Jag tycker att det är oerhört viktigt att försvara
            den fria rörligheten. Jag tycker också att det är oerhört viktigt
            att vi har ett gemensamt regelverk. Det är det vi försöker få
            till stånd nu.
          </note>
          <note>
            I dag har vi fattat beslut om tjänstedirektivet så att vi kan
            få det genomfört i Sverige. Vi har utstationeringsdirektivet som
            fungerar. Det är ju till för att vi ska ha ett gemensamt regelverk
            så att både företagare och löntagare vet vad de ska hålla sig
            till.
          </note>
          <note>
            Det är viktigt att säga att kollektivavtalen är en lösning som
            Sverige har valt. Många andra länder har valt minimilöner. Jag
            tänker inte på EU-nivå driva fram att vi ska lämna vår modell
            eller tvinga något annat land att välja vår modell. Varje land
            måste få välja sin egen modell.
          </note>
          <note>
            Vi har en lagstiftning som ger oss rätt att välja olika modeller.
          </note>
          <note>
            Ni försöker snarare skrämma med rörligheten. Ni tycker att lettiska
            arbetare i Vaxholm ska go home. Det är inte okej för oss. Ni tyckte
            att det skulle vara övergångsregler och ni ropade på social turism.
            Vi tycker inte att det är okej.
          </note>
          <note>
            Vi tror på öppenheten. Vi tror på att människor vill ha rörlighet
            i Europa. Vi vill också att det ska vara sjysta spelregler både
            för företag och för anställda.
          </note>
          <note type="speaker">
            Anf. 40 LARS OHLY (v) replik:
          </note>
          <note>
            Fru talman! I Paris beslutade man en gång att det var förbjudet
            att sova under stadens broar för såväl fattig som rik. Det var
            formellt ett beslut som gällde alla, men alla visste samtidigt
            att ingen rik människa behövde bry sig om det förbudet utan att
            det var riktat mot de fattiga.
          </note>
          <note>
            Det finns ett problem med en del lagstiftning som är formellt
            sett lika för alla men som egentligen innebär olika regler, därför
            att en del har möjlighet att utnyttja den och andra inte.
          </note>
          <note>
            Ett exempel är överklassavdraget för hushållsnära tjänster, som
            Centerpartiet är anhängare av. Det är ett fåtal som kan utnyttja
            det det är en rik elit som gör det.
          </note>
          <note>
            Samma sak kan gälla rätten att välja sjukvård utan förhandsbesked.
            Det är möjligheten för ett fåtal att söka vård var som helst på
            svenska skattebetalares bekostnad. Det här kommer naturligtvis
            att hota finansieringen av den svenska sjukvården.
          </note>
          <note>
            Om man bygger upp ett system vars hela tanke är att välfärdstjänster
            är varor som man ska kunna handla med på en marknad, som vilken
            marknad som helst, kommer man naturligtvis att se en elit som
            får möjlighet att åka ut och köpa sjukvård på vår bekostnad, på
            skattebetalarnas bekostnad, som kan handla med våra pengar utan
            att ens behöva ett förhandsbesked om att det är okej, utan att
            ens skattebetalarna och deras representanter har en möjlighet
            att ifrågasätta dessa köp och denna handel.
          </note>
          <note>
            Det här gör naturligtvis att det kommer att bli ännu mindre pengar
            till den generella välfärden, den välfärd som omfattar alla, den
            sjukvård som alla har möjlighet att ha tillgång till. Det är därför
            vi är motståndare till den sjukvårdspolitik på EU-nivå som kommer
            att leda till en urholkning av offentligt finansierade system
            i medlemsländerna samtidigt som en liten elit kommer att gynnas
            på flertalets bekostnad.
          </note>
          <note>
            Det är så det ligger till, Maud Olofsson.
          </note>
          <note type="speaker">
            Anf. 41 Näringsminister MAUD OLOFSSON (c) replik:
          </note>
          <note>
            Herr talman! Låt mig först säga att jag tror på en ökad tjänsteexport.
            Det är därför som tjänstedirektivet är så viktigt. Jag tror att
            Sverige har stora möjligheter att exportera tjänster också inom
            välfärdsområdet. Vi är duktiga på det. Vi har mycket kunskap inom
            äldrevården, inom sjukvården och inom barnomsorgen som vi skulle
            kunna exportera. Tyvärr har den varit alltför dominerad av bara
            offentlig sektor, och det är få företag som kan ge sig ut på en
            exportmarknad.
          </note>
          <note>
            Jag tror också att det finns människor som kan vilja komma till
            oss och använda en del av vår sjukvård. Det är därför som den
            fria rörligheten också för patienter inom EU är viktig.
          </note>
          <note>
            Lars Ohly har inställningen att man ska bestämma uppifrån en
            sann kommunist har en sådan grundinställning. Vi tycker att det
            är medborgarna och patienten som ska bestämma. Vi tycker att systemen
            ska finnas till för medborgarna och för patienten. Om patienten
            har behov av att få den här vården någon annanstans vi har rätt
            till akutvård redan nu, men det här är planerad vård vad är det
            då som gör att inte patienten ska kunna få bestämma det? Varför
            ska landstingen och Försäkringskassan bestämma det? Jag vill kunna
            bestämma det själv.
          </note>
          <note>
            Om vi dessutom tittar på utfallet av detta tror jag inte att
            det är en hord av människor från Sverige som kommer att söka,
            men för de patienter som vill göra det är det väl en bra möjlighet.
          </note>
          <note>
            Låt patienterna ha makten över systemen! Låt patienten få välja
            fritt när man ska få planerad vård och var!
          </note>
          <note type="speaker">
            Anf. 42 LARS OHLY (v) replik:
          </note>
          <note>
            Herr talman! I Paris beslutade man, som sagt, att det var förbjudet
            för alla, både fattig och rik, att sova under stadens broar. Det
            är samma sak här det här beslutet gäller inte alla. Det vet Maud
            Olofsson. Det är en liten, privilegierad elit som kommer att kunna
            söka sig ut och handla sjukvård på vår bekostnad.
          </note>
          <note>
            Att kalla demokratiskt fattade beslut för beslut ovanifrån är
            att ha en lite märklig syn på demokratin är det inte? Vi väljer
            våra representanter som företräder oss, som har vårt förtroende
            att styra i ett landsting, i en kommun och här i riksdagen, och
            då säger man att deras beslut är ovanifrån fattade beslut.
          </note>
          <note>
            Det är precis likställigheten och möjligheten att skapa system
            som gäller alla som har varit styrkan, till exempel i den svenska
            sjukvården, och som har gjort att vi har en sjukvård i världsklass
            där den generella välfärden omfattar alla och finansieras med
            skatter.
          </note>
          <note>
            Precis som Maud Olofsson säger kommer detta system att innebära
            att en liten elit på vår bekostnad kommer att urholka våra finansieringssystem.
            Det är därför vi är emot det.
          </note>
          <note type="speaker">
            Anf. 43 Näringsminister MAUD OLOFSSON (c) replik:
          </note>
          <note>
            Herr talman! Låt oss utgå ifrån patienten. Om en patient ska
            få en planerad operation utförd men vill göra det i ett annat
            land tror jag inte att man uppfattar det som en vänlig gest om
            man måste vänta på förhandsbesked. Jag tror att patienten själv
            känner det: Varför kan jag inte få bestämma det själv om ingreppet
            ändå är planerat? Som jag sade i ett tidigare exempel har jag
            mina döttrar i Spanien, och jag skulle vilja vara nära dem när
            jag opereras. Varför ska inte patienten kunna få bestämma det
            själv? Det är en planerad åtgärd som är tänkt att genomföras,
            och det vet man redan.
          </note>
          <note>
            Det andra som jag vill säga är: Tro inte att det här är bara
            rikemansproblem eller utmaningar. Det är väldigt många vanliga
            människor som tycker att det här är en rättighet.
          </note>
          <note>
            Skillnaden mellan mig och dig, Lars Ohly, är att jag försvarar
            patientens rätt och du försvarar systemen. Det är skillnaden mellan
            dig och mig och ditt och mitt parti.
          </note>
          <note type="speaker">
            Anf. 44 PETER ERIKSSON (mp) replik:
          </note>
          <note>
            Herr talman! Vi har gång på gång under våren hört Maud Olofsson
            säga att vi har världens mest ambitiösa klimatpolitik. Det är
            ett uttryck som har använts inte bara på den egna stämman utan
            i en massa sammanhang.
          </note>
          <note>
            Vi har försökt göra en granskning eftersom det inte finns en
            enda journalist i Sverige som har tid med det. Vi har hittat minst
            sex andra länder som säger samma sak. En första intressant sak,
            en vanlig sak, är att regeringen bröstar sig och säger att de
            är de mest ambitiösa i världen. Vi har däremot inte på en enda
            punkt kunnat se att ni är de mest ambitiösa, inte ens i EU.
          </note>
          <note>
            När man tittar på till exempel minskade utsläpp i Sverige från
            i dag och framåt kan man om man är snäll räkna ihop 8,6 procent.
            I Tyskland är målet för minskningen 27 procent.
          </note>
          <note>
            När det gäller gröna investeringar som stimulans i den ekonomiska
            krisen ligger Sverige på 4 procent, i bästa fall 5 procent, av
            de stimulansåtgärder som berör den gröna sektorn och klimatåtgärder.
            Tyskland har 13 procent, Frankrike 21 procent, Kina 34 procent
            och Sydkorea 80 procent av insatserna.
          </note>
          <note>
            När det gäller förnybar energi ligger Sveriges ambition från
            i dag och framåt bland de lägsta av EU-15-länderna.
          </note>
          <note>
            När det gäller förnybar energi och transporter ligger vi bland
            de lägsta av EU-15-länderna.
          </note>
          <note>
            Jag skulle vilja att Maud Olofsson försökte reda ut det här lite
            grann, när hon nu har tid för det: Vad är det egentligen som du
            är världsmästare på?
          </note>
          <note type="speaker">
            Anf. 45 Näringsminister MAUD OLOFSSON (c) replik:
          </note>
          <note>
            Herr talman! Jag tror att Peter Eriksson måste lyssna lite bättre.
          </note>
          <note>
            Jag har sagt att vi har världens mest ambitiösa klimat- och energipolitik.
            Det är när man lägger samman klimat- och energipolitiken som Sverige
            har den mest ambitiösa. Det går att plocka russinen ur kakan från
            varje land. Men lägger man samman energi- och klimatpolitiken
            vet inte jag något annat land som har en mer ambitiös politik
            än vad vi har. Peter Eriksson får gärna nämna ett sådant land,
            men jag har själv inte hittat något.
          </note>
          <note>
            Vad innebär det? Jo, vi ska minska klimatutsläppen med 40 procent.
            Vi ska ha hälften av vår energi från det förnybara. Vi ska äntligen
            få ett program för energieffektivisering. 10 procent av fordonsbränslena
            ska vara förnybara, och vi ska ha en fossilfri fordonsflotta 2030.
          </note>
          <note>
            Det här är en ambitiös klimat- och energipolitik, och den är
            världens bästa.
          </note>
          <note>
            Till det lägger vi styrmedel för att åstadkomma det. Vi höjer
            elcertifikatssystemen, ser till att styra mot bättre fordon och
            satsar på forskning och utveckling.
          </note>
          <note>
            När vi pratar med våra EU-kolleger det är det vi ska prata om
            här i dag säger de: Hur har ni lyckats med detta? Alla som vi
            pratar med utom Peter Eriksson står där och beundrar Sverige för
            det vi gör. Vi gör det därför att vi vill ta ledningen inför Köpenhamn.
            Vi vill visa att det är möjligt att ha de här höga ambitionerna,
            visa att Sverige tror på både tillväxt och företagande samtidigt
            som vi har en ambitiös klimat- och energipolitik.
          </note>
          <note>
            Det som är viktigt att säga är att tack vare det här kan vi öka
            trovärdigheten på europeisk nivå. Om vi ställer höga krav på oss
            själva är det lättare för oss att säga att fler länder borde göra
            det här, fler länder borde se att det är möjligt att använda det
            här för att skapa nya jobb och skapa tillväxt.
          </note>
          <note>
            Det är den politiken som vi lyckas genomföra i alliansregeringen,
            som Peter Eriksson aldrig fick med sig vare sig Socialdemokraterna
            eller Vänsterpartiet på. Vi är glada över att vi har den möjligheten.
            Bara Peter Eriksson lyssnar lite bättre är det lättare att föra
            debatten.
          </note>
          <note type="speaker">
            Anf. 46 PETER ERIKSSON (mp) replik:
          </note>
          <note>
            Herr talman! Det var alltså inte världens mest ambitiösa klimatpolitik
            jag vet ju att du flera gånger har sagt det om energi- och klimatpolitiken.
            Det bekräftar faktiskt väldigt mycket det som vi har funderat
            på: att, som Maud Olofsson säger, den här regeringen är världens
            mest ambitiösa regering. Man hänvisar egentligen till att vi byggde
            ut vattenkraften i början av 1900-talet. Det är det du säger när
            det sägs att vi ska nå 50-procentsmålet.
          </note>
          <note>
            Ja, det är ju därför att vi satsade på vattenkraften i början
            av 1990-talet. Vi satsade på att bygga ut när det gällde biobränslen
            och fjärrvärmen, framför allt på 1980-talet, och har fortsatt
            på den vägen.
          </note>
          <note>
            Det finns också en del beslut som vi fattade under förra mandatperioden
            och under mandatperioden dessförinnan som påverkar det här. Men
            det är inte vad ni i den nuvarande regeringen har ambition att
            göra under den tid som ni sitter i regeringen; det är någonting
            helt annat i så fall. Det är helt okej att Maud Olofsson skryter
            över att Sverige är duktigt men inte över vad ni är duktiga på,
            för ni har inte gjort någonting i den riktningen.
          </note>
          <note type="speaker">
            Anf. 47 Näringsminister MAUD OLOFSSON (c) replik:
          </note>
          <note>
            Herr talman! Jag erkänner gärna att Peter Eriksson och andra
            är engagerade i miljöfrågan. Det tycker jag är väldigt bra. Jag
            har hela tiden talat om den mest ambitiösa klimat- och energipolitiken
            i världen. Det är klart att man måste lägga samman det, för ett
            sätt att möta klimathotet är att ställa om energisystemen.
          </note>
          <note>
            I Europa har vi, med det mått som det mäts med, 40 procent förnybart.
            Nu ska vi gå upp till hälften. Ja, vattenkraften finns med där.
            Men en viktig del av den utveckling som vi nu ser är utbyggnaden
            av vindkraftverken. Vi höjer när det gäller certifikatsystemet
            till 25 terawattimmar. Det är ett sätt att nå det mest ambitiösa
            målet för det förnybara som över huvud taget finns i Europa. Vi
            ligger högst också där.
          </note>
          <note>
            Vi ser även till att ha ett program för energieffektivisering.
            Under det kommande halvåret när vi leder Europa kommer energieffektiviseringen
            också att vara en viktig åtgärd för Sverige. Vi pratar alldeles
            för mycket om ny produktion och alldeles för lite om energieffektivisering.
            Jag välkomnar naturligtvis Peter Eriksson i kampen på Europanivå
            för att åstadkomma detta. Det kommer vi att behöva. Men vi är
            stolta över att ha nått den här överenskommelsen i alliansregeringen.
          </note>
          <note type="speaker">
            Anf. 48 Utbildningsminister JAN BJÖRKLUND (fp):
          </note>
          <note>
            Herr talman! Som julklapp fick jag Peter Englunds bok om första
            världskriget. Det är en läsvärd skildring av enskilda människoöden
            under ett fruktansvärt krig i Europa, av hur en hel generation
            av ungdomar från Europas stora länder bokstavligen slaktades i
            skyttegravar på västfronten under de mest fasansfulla förhållanden.
          </note>
          <note>
            25 år senare kastades Europa in i ett andra världskrig. Många
            tiotals miljoner människor dödades. Vi har alla sett, läst och
            hört de skräckfyllda skildringarna från Auschwitz och Buchenwald.
          </note>
          <note>
            Ska jag vara helt ärlig måste jag säga att det europeiska samarbetet
            i dag, som jag upplever det, många gånger är tålamodskrävande
            med 27 länder och snart kanske 35 och ännu fler språk och med
            olika religioner, olika politiska värderingar och olika kulturell
            syn på olika frågor. Det är ett oändligt förhandlingsarbete, som
            ofta är tröttande och byråkratiskt, och en ändlös rad sammanträden.
          </note>
          <note>
            För att förstå vitsen med samarbetet måste man förstå bakgrunden,
            så hellre bemöta varandra i talarstolar än med gevärsmynningar,
            hellre hantera konflikter vid förhandlingsbordet än på slagfältet
            och hellre byråkrater än soldater.
          </note>
          <note>
            Europeiska unionen är skapad av länder som har valt demokratin,
            friheten, marknadsekonomin och humanismen som vägledande värderingar.
            Europeiska unionen består av länder som har valt liberalismen
            som samhällssystem. Det räcker inte att landet ligger i Europa.
            De kommunistiska länderna var aldrig välkomna in i denna union
            inte undra på att de liberala partierna i Europa oftast är de
            mest EU-vänliga, inte undra på att Lars Ohly vill lämna den här
            unionen.
          </note>
          <note>
            Just nu undrar många varför man ska rösta i det här Europaparlamentsvalet.
            Låt mig utnyttja min återstående sju och en halv minuts talartid
            till att ge exempel på fem frågor där Sveriges samarbete i Europa
            konkret påverkar vanliga svenskars vardag.
          </note>
          <note>
            40 procent av EU:s budget är jordbrukspolitik. EU:s budget måste
            sägas vara anpassad efter gårdagens Europa. Bakgrunden till detta
            är att det finns å ena sidan en stark koalition av planekonomiskt
            tänkande bland socialistiska partier i Europa och å andra sidan
            ett antal stora borgerliga partier i Europa där jordbrukslobbyn
            har haft ett mycket starkt inflytande.
          </note>
          <note>
            Liberala partier i Europa går, liksom många svenska partier,
            till val på att stoppa detta slöseri med resurser. Pengarna borde
            gå till att bygga morgondagens Europa, till höghastighetståg och
            spjutspetsforskning.
          </note>
          <note>
            Ett par svenska partier tycker att Lissabonfördraget borde stoppas.
            Låt mig understryka att om man stoppar det kommer det inte att
            gå att ändra jordbrukspolitiken. Med nuvarande beslutsregler har
            varje land veto i fråga om den typen av förändringar. Ett avskaffande
            av jordbruksbidragen kommer de länder som får de största bidragen
            med största sannolikhet att motsätta sig.
          </note>
          <note>
            Genom de här subventionerna och handelshindren stängs fattiga
            länder ute från Europas livsmedelsmarknader. På så sätt ökar fattigdomen
            i tredje världen också på grund av Europas jordbrukspolitik. Det
            är dags att föra EU:s budget från 1950-talet och in i det tjugoförsta
            århundradet!
          </note>
          <note>
            Herr talman! Allt fler nyheter i medierna visar på de skrämmande
            konsekvenserna av internationell brottslighet: ungdomar som fastnar
            i knarkträsket, unga flickor som blir traffickingoffer och vanliga
            människor som kan drabbas hårt när internationella kriminella
            ligor ska skaffa fram sina pengar, sitt kapital.
          </note>
          <note>
            Brottsligheten blir alltmer gränsöverskridande. Problemet är
            att brottsligheten internationaliseras i snabbare takt än polisens
            arbete.
          </note>
          <note>
            Folkpartiet går som det enda svenska partiet till val på att
            Europeiska unionen bör inrätta ett europeiskt FBI, en gemensam
            polisstyrka för att bekämpa den allra grövsta internationella
            brottsligheten. Ytterst handlar det om vanliga människors säkerhet
            och trygghet.
          </note>
          <note>
            Herr talman! Växthuseffekten är kanske den största utmaningen
            som mänskligheten står inför. Vi måste minska utsläppen av koldioxid.
            Att EU lyckas nå konkreta resultat i klimatförhandlingarna i höst
            under det svenska ordförandeskapet är kanske ännu viktigare för
            våra barn och barnbarn än för oss själva.
          </note>
          <note>
            Vi vill att framtidens kommunikationer ska ske med höghastighetståg
            och elbilar. Men den moderna klimatvänliga tekniken kräver också
            elektricitet. Den svenska basindustrin kräver även den, om vi
            vill ha kvar denna, mycket elektricitet.
          </note>
          <note>
            En av de större frågorna i Europa just nu när det gäller elförsörjningen
            är att många länder håller på att avveckla kärnkraften samtidigt
            som de i stället vill öka importen av gas från Ryssland. Liberala
            partier i Sverige, Finland och Tyskland går till val på att behålla
            och utveckla kärnkraften.
          </note>
          <note>
            Rysk gas har egentligen bara två nackdelar. Den ena är att det
            är gas. Den andra är att gasen är rysk. Gasförbränningen förvärrar
            nämligen när det gäller växthuseffekten, och Ryssland har visat
            att man vill använda gasexporten för att öka sin politiska makt
            på vår kontinent. Därför blir det ett europeiskt intresse att
            nu bibehålla och utveckla kärnkraften.
          </note>
          <note>
            Herr talman! Låt mig berätta om Susanne som för Aftonbladet berättar
            om sin kamp för att få vård mot sin livshotande sjukdom. Susanne
            var 35 år när hon fick en livsfarlig inflammationssjukdom som
            successivt förlamade olika organ i kroppen. Vård fanns inte i
            Sverige, men vård fanns i Tyskland. Svenska myndigheter vägrade
            dock att betala för hennes vård i Tyskland. Men det gällde livet
            för Susanne så hennes föräldrar tog ett lån på huset och betalade
            600 000 kronor för vården i Tyskland. Susanne blev frisk. Men
            i sex år fick hon sedan föra en kamp mot svenska myndigheter för
            att få ersättning för denna dyra behandling som för Susannes del
            räddade hennes liv.
          </note>
          <note>
            Från allianspartierna och Folkpartiet menar vi att människor
            ska ha rätt att söka vård utomlands. Ni i de rödgröna partierna
            säger nej till detta. Med er linje blir följden att det krävs
            väldigt mycket pengar i den egna plånboken för att kunna köpa
            sig förbi vårdköerna. Följden av er politik är att den skapar
            klyftor.
          </note>
          <note>
            Liberaler vill att människor ska ha rätt till vård. Socialister
            vill att människors rätt ska inskränkas till att stå i landstingets
            vårdkö.
          </note>
          <note>
            Herr talman! Vi vande oss länge vid att 1 euro kostar si så där
            9 kronor. I februari i år kostade euron mer än 11,57 enligt Riksbanken.
            Kronan har fallit med 13 procent på ett enda år, vilket är väldigt
            mycket i sådana här sammanhang. Det beror på att många samtidigt
            vill sälja sina kronor och i stället ha sina tillgångar i en mer
            stabil valuta, och kronan åker jojo.
          </note>
          <note>
            Det är skillnad på en stor valuta och en liten valuta. När det
            råder stiltje på oceanen, när det är goda tider, spelar storleken
            på båten inte så stor roll. Men när det blåser upp till storm
            är det säkrare att vara på ett stort fartyg än i en liten jolle.
          </note>
          <note>
            Det var ett viktigt argument för nej-sidan vid omröstningen om
            euron 2003 att man inte vet hur det kommer att gå med euron, den
            var så ny. Hur kommer det att gå om det blir kris och dåliga tider?
            Men nu har Europa snart tio års erfarenhet av euron, nu har euron
            prövats i den värsta av alla kriser i modern tid, och den har
            bestått provet. Euroländernas kraftfulla agerande i höstas bidrog
            i stor utsträckning till att dämpa det akuta krisförloppet. Länderna
            som var utanför fick följa besluten och rätta sig efter dem men
            inte vara med och bestämma i det skedet.
          </note>
          <note>
            Herr talman! Det är dags för Sverige att gå över till euro.
          </note>
          <note>
            Valet den 7 juni är viktigt för Europas framtid. Partierna skiljer
            sig åt i olika frågor. Vi skiljer oss också åt när det gäller
            själva synen på Europeiska samarbetet. En del partier i denna
            kammare vill att Sverige ska lämna arbetet i den europeiska unionen.
            De säger nej till Europa. Sedan finns det partier som säger nja
            till Europa. Vi liberaler går till val på att vi säger ja till
            Europa.
          </note>
          <note type="speaker">
            Anf. 49 MONA SAHLIN (s) replik:
          </note>
          <note>
            Herr talman! Jag blev väldigt nyfiken på att läsa Peter Englunds
            bok, måste jag säga. Det ska jag absolut göra.
          </note>
          <note>
            När det handlar om vårdvalet vet alla som fått förhandsbesked
            och åker ned till Europa att de också får betalt. Vid ett efterhandsbesked
            riskerar många att få ett nej. Därmed blir det tufft för den som
            inte har resurser. Jag är dock övertygad om att parlamentet vid
            andra läsningen kommer att lösa detta så att den här frågan kanske
            får en lösning väldigt snart. Det hoppas jag.
          </note>
          <note>
            Valet den 7 juni handlar om vilka parlamentariker som ska sitta
            i Europaparlamentet och bestämma över de saker som Europaparlamentet
            har att bestämma om. Ni går till val, har jag hört nu, bland annat
            på euron, på kärnkraften och på jordbrukspolitiken. Då kan man
            konstatera att EU inte har ett dugg att göra med om Sverige ska
            delta i eurosamarbetet eller inte. EU har ingenting att göra med
            om Sverige ska ha kärnkraft eller inte. Jordbrukspolitiken är
            alla här överens om måste reformeras.
          </note>
          <note>
            Då undrar jag lite stilla: Varför ska man rösta på Folkpartiet
            den 7 juni?
          </note>
          <note type="speaker">
            Anf. 50 Utbildningsminister JAN BJÖRKLUND (fp) replik:
          </note>
          <note>
            Herr talman! Mona Sahlin sade att EU skulle minska ungdomsarbetslösheten
            med 50 procent. Det skulle vara intressant att få reda på som
            väljare hur EU ska göra det med de instrument man har. Det är
            väl i stort sett eurosamarbete som skulle kunna bidra till detta.
          </note>
          <note>
            Men har Mona Sahlin missat att EU håller på med ett stort klimatpaket?
            Det är det största som pågår i EU. Energiförsörjningen i Europa
            är en mycket stor fråga. EU-parlamentet tar ofta ställning till
            olika dokument om inriktning på energipolitiken. Sedan är det
            som i många andra frågor att det är både i Europarlamentet i EU-systemet
            och nationellt som man måste fatta beslut. Det är väldigt bekymmersamt
            med den utveckling som pågår i Europa med att man bygger upp beroendet
            av den ryska gasen. Det är en fråga som i högsta grad hör hemma
            på Europanivå att diskuteras. Sedan är det varje land som självt
            bestämmer över sin exakta energimix.
          </note>
          <note>
            De frågor som jag tog upp fria vårdvalet, europeiskt FBI, polissamarbete,
            att reformera den europeiska jordbrukspolitiken är i högsta grad
            frågor som bestäms i Europarlamentet.
          </note>
          <note>
            Sedan kan jag berätta för Mona Sahlin, även om Mona Sahlin inte
            gillar att eurofrågan diskuteras, att det är den fråga som jag
            får allra mest frågor om från människor på gator och torg. Det
            är ingenting som jag driver bara just för att det är EU-valrörelse,
            utan jag har drivit den i flera år. Det vore väldigt märkligt
            om jag inte talade om den bara för att det är EU-valrörelse. För
            vanliga människor är detta kanske den viktigaste frågan av alla.
            Det finns gott om frågor att diskutera inför valet i själva EU-parlamentet
            jordbrukspolitik, vårdval och annat.
          </note>
          <note>
            Det var intressant att höra från Mona Sahlin att hon tror att
            parlamentet skulle lösa vårdvalsfrågan. Det beror på hur folk
            röstar. Om det blir fortsatt borgerlig majoritet i Europaparlamentet
            kommer vårdvalet att gå igenom. Men om ni får bestämma med er
            linje ska landstingsbyråkraterna bestämma i stället. Det bör vi
            undvika.
          </note>
          <note type="speaker">
            Anf. 51 MONA SAHLIN (s) replik:
          </note>
          <note>
            Herr talman! Vi lever uppenbarligen i rätt olika verkligheter
            och hör väldigt olika vad medborgarna förväntar sig att det här
            valet ska handla om. Jag hör frågor om jobben, om jobben, om jobben,
            oron för lönerna, oron för ungdomarna, oron för kvaliteten i vården
            och omsorgen.
          </note>
          <note>
            Du hör frågor om euron. Du har till att börja med inte lyckats
            få med dina kompisar i alliansregeringen på detta. Du är väldigt
            ensam om att tycka att Sverige redan i dag skulle säga ja förlåt,
            en räckte upp handen där. Men du har inte fått med alla, men jag
            hör att det kommer så småningom.
          </note>
          <note>
            Jag tycker att man ska visa respekt för den folkomröstning som
            var. Det är för tidigt att ta upp denna fråga nu, men framför
            allt har den inte ett dugg med valet till Europaparlamentet att
            göra. Det har inte heller kärnkraften. Det ska förbli en fråga
            som varje land avgör självt. Däremot är kampen för kollektivavtalen
            eller för att Europa ska fortsätta att vara en sysselsättningsunion
            som kan ha ambitioner också när det gäller ungdomsarbetslösheten
            frågeställningar som Europavalet handlar om.
          </note>
          <note type="speaker">
            Anf. 52 Utbildningsminister JAN BJÖRKLUND (fp) replik:
          </note>
          <note>
            Herr talman! Jag vet inte om Mona Sahlin är omedveten om att
            klimatpaketet i högsta grad inkluderar tankegångarna att vi ska
            minska koldioxidutsläppen. Varje land bestämmer självt exakt vilka
            kraftverk man använder, men det är en mycket stor del i detta
            klimatpaket som handlar om Europas energiförsörjning. Det är en
            väldigt stor oro från många länder för det ökade beroendet av
            rysk gas. Det diskuteras varje vecka i Europaparlamentet och i
            de europeiska organen. Den oron måste vi ta till oss.
          </note>
          <note>
            Jag vet att Mona Sahlin vill att hela valrörelsen bara ska handla
            om utstationeringsdirektivet, som Mona Sahlin vill skrämmas med
            för att mobilisera LO i valrörelsen, skrämmas på ett sätt som
            det inte finns någon saklig grund för.
          </note>
          <note>
            Men frågorna om klimat, rätt till vårdval, brottslighet, eurosamarbete,
            som ju är till för att ytterst ge bättre ekonomisk utveckling
            och mer jobb, är frågor som engagerar många människor och som
            är på riktigt.
          </note>
          <note type="speaker">
            Anf. 53 LARS OHLY (v) replik:
          </note>
          <note>
            Herr talman! Även om eurofrågan inte har särskilt mycket med
            valet till Europaparlamentet att göra har jag inget emot att diskutera
            den utan tar gärna den debatten.
          </note>
          <note>
            Vi hade en folkomröstning 2003 som visade att svenska folket
            sannolikt hörde till de mest medvetna om vad eurofrågan innebar,
            vad en ny valuta skulle innebära och hur EMU-samarbetet var tänkt
            att byggas upp. Det var en folkomröstning som slutade med en jordskredsseger
            för nej-sidan 56 procent röstade nej, 42 röstade procent ja, övriga
            röstade blankt.
          </note>
          <note>
            Det var inget viktigt argument då, som Jan Björklund påstår,
            att vi inte visste hur det skulle gå med euron. Man förde aldrig
            fram det. Jag var mycket aktiv i den folkomröstningen, men jag
            hörde aldrig någon från nej-sidan säga det. Däremot pratade vi
            om demokrati, att makten flyttar till en centralbank i Frankfurt
            som får oerhört mycket makt. Det medför en minskad flexibilitet.
            Det är som vår dåvarande EU-parlamentariker Jonas Sjöstedt sade:
            Man har en termostat i Örebro som slår på alla element från Haparanda
            till Ystad samtidigt beroende på vädret i Örebro. Det blir väldigt
            kallt i Haparanda och väldigt varmt i Ystad. Så är det med euron
            också.
          </note>
          <note>
            Dessutom handlar det om ekonomi, och där har vi fått rätt. I
            Sverige har det gått bättre än i euroländerna när det gäller tillväxt
            och ekonomisk utveckling. Skälen då var desamma som nu, därför
            är jag mycket förundrad över att man nu vill ha en ny folkomröstning,
            för det har hänt så mycket. Det har hänt väsentligt mycket mer
            med EU-medlemskapet. Där var majoriteten mycket smalare när folkomröstningen
            1994 genomfördes. Det var 52 procent mot 48.
          </note>
          <note>
            Jag är mycket förundrad över att man driver det här kravet och
            att man driver det på det sätt man gör. Men det jag är mest förundrad
            över är det argument som Jan Björklund förde fram i partiledardebatten
            i söndags, att euron är det stora fredsprojektet i Europa. Det
            måste rimligtvis föra oss till slutsatsen att kronan är en krigsrisk.
            Då undrar jag: Är den svenska kronan en krigsrisk i dag enligt
            Jan Björklund?
          </note>
          <note type="speaker">
            Anf. 54 Utbildningsminister JAN BJÖRKLUND (fp) replik:
          </note>
          <note>
            Herr talman! Det där är mer än lovligt tramsigt. Både EU-projektet
            och europrojektet är ju projekt som för länderna samman. Det är
            klart att man kan säga: Låt de andra samarbeta så minskar krigsrisken
            i Europa. Sverige kan stå utanför det är det Lars Ohly vill och
            låt de andra sköta det här. Vi ska inte vara med i det.
          </note>
          <note>
            Det är klart att freden i Europa byggs av att länder jobbar ihop.
            Det är det som är det bakomliggande argumentet för hela det europeiska
            samarbetet.
          </note>
          <note>
            De människor som bor i gränsområdena mellan Frankrike och Tyskland,
            där barn växer upp och det finns krigskyrkogårdar mellan städer
            och samhällen, vet precis varför det här samarbetet har skapats.
            De vet precis varför de numera har samma valuta som arvfienden.
            De vet precis varför detta samarbete är viktigt för framtiden.
          </note>
          <note>
            Jag tror att det finns en historielöshet i Sverige, och Lars
            Ohly är en väldigt tydlig exponent för det. Det är många som inte
            kan ta till sig historien. Jag ber om ursäkt, men jag kommer att
            fortsätta tjata om det här argumentet, för det grundläggande argumentet
            för Europa är att vi ska samarbeta mer för att kommande generationer
            ska slippa uppleva det som gårdagens generationer fick uppleva.
          </note>
          <note>
            När detta är sagt finns det också väldigt starka ekonomiska argument
            för euron. Enligt Harry Flam, som är professor i nationalekonomi,
            har Sverige förlorat ungefär 100 miljarder i exportintäkter varje
            år på att vi står utanför. Och det är väldigt lätt att förstå,
            därför att när ett företag i Tyskland till exempel skriver ett
            kontrakt med ett företag i Sverige är det värt en viss summa,
            men man vet inte vad det är värt sex månader senare därför att
            kronan åker jojo under tiden. Då kanske ena parten har förlorat.
            Därför är det säkrare med kontrakt i samma valutazon. Det är därför
            som handeln ökar mer mellan euroländerna och Sverige har tappat.
            Vi har förlorat pengar på att stå utanför. Det finns alltså både
            politiska och ekonomiska argument för att gå med i eurosamarbetet.
          </note>
          <note>
            Och sedan, Lars Ohly, kan det väl inte vara odemokratiskt att
            man ställer frågan till folket i en folkomröstning? Det kan man
            väl göra flera gånger. Varje gång man ställer frågan är det i
            högsta grad demokrati; människor får svara på vad de tycker om
            eurosamarbetet.
          </note>
          <note type="speaker">
            Anf. 55 LARS OHLY (v) replik:
          </note>
          <note>
            Herr talman! Problemet med Jan Björklunds sistnämnda argument
            är att er syn på folkomröstningar är att folk ska få rösta, men
            om de röstat fel måste de rösta om. Om de har röstat rätt, enligt
            Folkpartiet, får de aldrig rösta om. Så blir det ju. Har man röstat
            ja till euron får man aldrig möjligheten att upphäva det, eller
            hur? Det är samma syn som eliten har på Irlands folkomröstning
            där de sade nej till Lissabonfördraget. De röstade fel, enligt
            eliten, och då måste de göra om det. Hade de röstat rätt från
            början hade de aldrig fått chansen att rösta om igen. Det är en
            syn på demokratin som jag inte delar.
          </note>
          <note>
            Sedan är Jan Björklunds favoritargument att det är trams. Det
            har jag hört hur många gånger som helst. I varenda radiodebatt
            och i varenda debatt vi har haft säger du att det är trams. Svara
            på frågan i stället! Jag ställde en mycket konkret fråga utifrån
            ditt resonemang om euron som fredsprojekt. Är det en krigsrisk
            att vi behåller den svenska kronan? Är det en krigsrisk att Norge
            har en egen valuta? Hur hänger det här ihop egentligen? På vilket
            sätt är euron ett fredsprojekt om inte kronorna är en krigsrisk?
          </note>
          <note type="speaker">
            Anf. 56 Utbildningsminister JAN BJÖRKLUND (fp) replik:
          </note>
          <note>
            Herr talman! Men, Lars Ohly, det europeiska samarbetet har en
            bakgrund i krigen. Du får gärna stå och hånflina åt det, men det
            är sanningen. Det är så många människor i Europa som vet detta,
            därför att deras släkt och deras familjer har lidit så otroligt
            under 1900-talet. Det är därför som EU har skapats. Och Lars Ohly
            står och hånflinar åt det argumentet. Men det är ju bakgrunden,
            det är sanningen, Lars Ohly.
          </note>
          <note>
            Om Sverige står utanför eller är med påverkar naturligtvis inte
            krigsrisken i Europa. Så är det givetvis. Däremot tror jag, för
            jag tror på internationell solidaritet till skillnad från dig,
            att i de samarbeten som vi har i världen och Europa för att öka
            fredschanserna och samarbetet länder emellan bör Sverige vara
            med. Sedan kan man tycka att FN fungerar även utan Sverige. Ska
            vi då gå ur FN också?
          </note>
          <note>
            Sverige bör vara med, och det är det som för mig är internationell
            solidaritet, Lars Ohly. Det räcker inte med att sjunga Internationalen
            .
          </note>
          <note type="speaker">
            Anf. 57 PETER ERIKSSON (mp) replik:
          </note>
          <note>
            Herr talman! Jag tänkte spinna vidare på tråden om euron. Även
            om inte just Europaparlamentet har en avgörande roll där är det
            en stor och viktig europeisk fråga som också berör vårt medlemskap.
          </note>
          <note>
            Sverige har klarat sig bättre på grund av kronan. Jag tror att
            nästan alla ekonomer i Sverige skulle skriva under på det. Vi
            har haft en lägre ränta under större delen av tiden sedan folkomröstningen
            om euron. Vi har haft en bättre ekonomisk utveckling praktiskt
            taget varje enskilt år sedan euron infördes än genomsnittet i
            eurozonen. Och vi har en lägre arbetslöshet än vad vi annars skulle
            ha haft.
          </note>
          <note>
            Särskilt när vi har en regering som, till skillnad mot många
            andra länder, inte vill bedriva en aktiv industripolitik, blir
            valutapolitiken en livboj. Många andra länder gör nu stora insatser
            för att se till att de klarar konkurrenskraften framöver, men
            det gör inte ni. Sällan har det därför varit tydligare hur viktig
            kronan är. Vi har räddat tiotusentals jobb i bra företag på grund
            av att vi har en egen valuta.
          </note>
          <note>
            Finanskrisen har slagit blint, även mot många av de så kallade
            spetsföretagen med goda expansionsmöjligheter. Jag skulle vilja
            fråga: Vad är fördelen för Sverige med att företag går under och
            människor förlorar jobben helt i onödan? Jag tycker att du som
            politiker borde se lite längre än näsan räcker och ta lite större
            ansvar.
          </note>
          <note type="speaker">
            Anf. 58 Utbildningsminister JAN BJÖRKLUND (fp) replik:
          </note>
          <note>
            Herr talman! Det är något märkligt med Peter Erikssons argumentation.
            Han säger att det är bättre för de svenska företagen att vi står
            utanför. Men fråga företagarnas organisationer vad de tycker!
            De vill att Sverige går över till euron, därför att de ser lite
            längre än näsan räcker, Peter Eriksson. De ser nämligen att vi
            under de här åren har förlorat väldigt mycket handelskontrakt.
            Medan handeln har ökat väldigt kraftigt mellan euroländerna, har
            den till exempel ökat mindre mellan Tyskland och Sverige än mellan
            Tyskland och andra länder i eurozonen. Det beror just på detta
            att det blir osäkrare att göra affärer med ett land som står utanför.
            Man vet inte vad kontraktet är värt sex månader senare, för då
            kan kronan ha ändrat värde.
          </note>
          <note>
            Sedan ger jag dig rätt i, Peter Eriksson, att just när kronan
            sjunker kan man tjäna på att stå utanför. Men det är ett väldigt
            kortsiktigt perspektiv, för det som i grunden händer då är att
            vi ägnar oss åt lönedumpning i Sverige. Det därför det blir billigare.
            Om kronan sjunker i värde blir svenska löner mindre värda, och
            det kan svenska företag tjäna på kortsiktigt. Men om du ska använda
            det som argument får du nog övertyga några andra i din allians,
            för att stå och säga att lönedumpning är någonting bra är ju rätt
            långtgående, Peter Eriksson. Det är inget av de länder i världen
            som har ett väldigt lågt värde på sin valuta som gillar den situationen.
            De skulle mycket hellre vilja ha ett högre värde.
          </note>
          <note>
            Att devalvera sig till välstånd har inget land lyckats med, Peter
            Eriksson, och det är ingen framgångsrik väg.
          </note>
          <note type="speaker">
            Anf. 59 PETER ERIKSSON (mp) replik:
          </note>
          <note>
            Herr talman! Sverige är ett extremt exportberoende land. Och
            vi vet ganska väl vad som händer om till exempel de baltiska staterna,
            som är utanför eurozonen, låser sin valuta i ett läge där det
            inte passar länderna i eurozonen. Vad som då blir alternativet
            är just att man måste sänka lönerna. Det är den enda utvägen man
            har, och det leder till en enorm turbulens i de länderna.
          </note>
          <note>
            I Sverige har vi haft en bättre situation. Vi har kunnat ha en
            rörlig valuta. När de stora, tunga exportberoende företagen hamnat
            i stora problem, inte på grund av dålig konkurrenskraft utan på
            grund av finanskrisen, har vi haft en valuta som har kunnat parera
            det lite grann.
          </note>
          <note>
            Fråga hur det är i Finland! Är de glada och nöjda i industrin
            där för att man har euron i det här läget? Jag tror inte att det
            är så. Det är ganska många länder som far väldigt illa för att
            de har knutit sin valuta eller på grund av att de har gått in
            i eurozonen just i den ekonomiska kris som vi befinner oss i just
            nu.
          </note>
          <note>
            Om man skulle göra en koll på vad Sveriges företagare och Sveriges
            industriarbetare tycker i dagsläget, är jag övertygad om att de
            är väldigt glada att det inte är Jan Björklunds politik som har
            blivit förverkligad utan att svenska folket faktiskt fick igenom
            sin vilja att säga nej.
          </note>
          <note type="speaker">
            Anf. 60 Utbildningsminister JAN BJÖRKLUND (fp) replik:
          </note>
          <note>
            Herr talman! Det vore intressant, säger Peter Eriksson, om vi
            kunde höra vad företagare tycker och vad folket tycker. Du måste
            vara helt tondöv för alla de undersökningar som kommer dagligen
            om vad folk tycker om detta. Det är nu ett starkare stöd för euron
            än någonsin. Företagarnas organisationer säger också att vi borde
            gå med nu.
          </note>
          <note>
            En opinionsundersökning i går redovisade att en majoritet av
            svenska folket vill ha en ny folkomröstning. Till och med en majoritet
            av Socialdemokraternas väljare vill ha en ny folkomröstning om
            euron. Varför tror du att de vill ha det? Är det för att de är
            så väldigt nöjda med beslutet 2003, eller?
          </note>
          <note>
            Stödet för euron är starkare än på mycket, mycket länge, och
            jag tror att det beror precis på detta att människor ser att vi
            har blivit fattigare. För de människor som har varit utomlands
            det senaste året är det så otroligt uppenbart att vi har blivit
            fattigare, för pengarna räcker till mindre. Men nu börjar det
            bli mer och mer uppenbart också för dem som inte har varit utomlands.
            Det sades på nyheterna i radion häromdagen att importerade kläder,
            skor och mat nu blir dyrare för vanliga människor.
          </note>
          <note>
            Din politik, Peter Eriksson, leder till att svenska folket blir
            fattigare. Det är därför vi bör byta politik.
          </note>
          <note type="speaker">
            Anf. 61 Socialminister GÖRAN HÄGGLUND (kd):
          </note>
          <note>
            Herr talman! För en tid sedan kunde man se ett reportage på tv
            om en kommun som var tvungen att spara pengar. En av åtgärderna
            från kommunens sida var att dra ned på antalet politiker. Tv-teamet
            hade gått ut och frågat folk vad de tyckte om att man skulle få
            färre politiker. En av de intervjuade svarade: Det tycker jag
            är bra. Jag tycker i stället att vi som bor här ska utse de personer
            som vi tycker verkar bäst på att styra vår stad, mest kunniga
            och lämpade, och så får de styra staden. Då blir politikerna överflödiga.
          </note>
          <note>
            Herr talman! Människor över hela Europa går inom kort till val
            för att utse sina ombud till Europaparlamentet. Det är ett viktigt
            val som spelar roll för i vilken riktning Europa ska gå. Men till
            och med i dagens debatt finns det talare som låter nästan som
            personen i tv-reportaget. De vill inte ha EU för gemensamma beslut,
            men de vill ha resultaten av de politiska besluten säker mat,
            fred mellan länder, möjlighet att resa, arbeta och studera i alla
            länder och en stabil ekonomi som kan trygga välfärden för medborgarna.
          </note>
          <note>
            Jag tänker särskilt på Lars Ohly och hans parti. När jag hörde
            Maud Olofsson tala om Europas förenta krafter tänkte jag att Lars
            Ohly möjligen skulle kunna låna en del av det och tala om Europas
            förenta kräftor röda och granna i kokt form och går mest baklänges.
          </note>
          <note>
            Vi kristdemokrater ser med odelad glädje på Europasamarbetet.
            Tvärtemot vad många verkar tro handlar unionen inte främst om
            ekonomi och regleringar. Den handlar om värden, och vi är ett
            idéparti. Vi är också det parti om något i denna kammare som uppbär
            EU:s grundideal. Vi är en del av den internationella kristdemokrati
            som var med om att föda fram det som skulle bli en union ur andra
            världskrigets aska och förödelse. Vi delar idéer och tillhörighet
            med arvtagarna till sådana unionsfäder som Konrad Adenauer och
            Robert Schuman, och vi delar idéerna att integration och samverkan
            mellan länder är förutsättningar för fred och frihet. Vi ansluter
            oss till subsidiaritetsprincipen att uppgifter ska fullgöras på
            lägsta möjliga ändamålsenliga nivå. EU är ett utmärkt redskap
            för att ta itu med frågor som är för stora för enskilda länder
            att hantera själva. Andra frågor har EU inte med att göra.
          </note>
          <note>
            Herr talman! Världen kippar efter andan under trycket av en global
            finanskris. Dess ursprung var långt utanför den svenska regeringens
            räckvidd. Vi har hanterat krisen med ansvar. I sådana här skeenden
            kan dock inget land stå ensamt hur välskötta dess statsfinanser
            än är. Det var först efter att EU:s finansministrar samlat ihop
            sig till gemensamma aktioner som de första tecknen på stabilitet
            började skönjas. Inte ens i detta läge kan ekonomerna enas om
            att vi kan se botten på krisen.
          </note>
          <note>
            Att tänka tanken att EU inte funnits under detta skeende är förskräckande.
            Världen hade varit utan en av sina viktigaste stabiliserande krafter.
            Europas länder hade fått försöka hantera effekterna av krisen
            var och en efter bästa förmåga, förmodligen utan hänsyn till om
            det skett på grannarnas bekostnad.
          </note>
          <note>
            Vi kan inte enbart uppehålla oss vid krisens omedelbara effekter.
            Vi måste också se strukturer som har förstärkt och hållit den
            vid liv. Jag tänker på finansmarknadens sätt att fungera eller
            rättare sagt inte fungera. Vi har sett en osund och skadlig bonuskultur
            som uppmuntrat personer att ta oerhörda risker med andra människors
            pengar. Jag talar om bonusjägarna och fallskärmsflygarna som svävar
            fritt över alla andra i en moraltunn atmosfär för att berika sig,
            utan markkontakt och utan att löpa minsta risk. Det är sådant
            som hotar samhällsgemenskapen och som sprider sig eftersom människor
            lätt resonerar: Kan de, så kan jag.
          </note>
          <note>
            Denna ordning måste vi få bukt med. Det gäller förstås inte bara
            i Sverige utan i hela EU. Vi vill se en EU-gemensam finansinspektion.
            Kristdemokraterna vill åstadkomma en form av europeisk värdedialog,
            ett samtal som föder tillit och framtidstro. Villkoren för företagsledare
            och institutioner ska vara generösa när det är motiverat men också
            tåla en kritisk granskning och diskussion. Ett ansiktslöst näringsliv
            som flyr den offentliga debatten gagnar varken näringslivets utveckling
            eller det samhälle i vilket vi alla verkar.
          </note>
          <note>
            Mot flera former av ohederligt beteende kan man stifta lagar.
            Det kan man göra mot stöld, bedrägeri och avtalsbrott. Mot andra
            former av ohederlighet blir lagstiftning tämligen verkningslös.
            Behovet av lagstiftning och kontroll hänger samman med den inre
            känsla av ansvar och hederlighet som finns hos oss som medborgare.
            Vill vi undvika ett detaljerat Europa bör hederlighet och trygga
            värderingar uppmuntras.
          </note>
          <note>
            Herr talman! Ett viktigt redskap i strävan efter att fullfölja
            Europatanken heter en gemensam valuta, euro. Vi kristdemokrater
            anser att tiden är mogen för att under nästa mandatperiod hålla
            en ny folkomröstning om att ta det fulla steget in i den europeiska
            monetära unionen inte främst för EU:s skull utan för Sveriges
            skull. Det handlar om att bidra till goda villkor för våra små
            och medelstora företag, om att öka det svenska inflytandet vid
            de viktiga europeiska besluten och om att åtgärda det faktum att
            Sverige har blivit fattigare genom att stå vid sidan av valutasamarbetet.
            Sverige ska bli rikt.
          </note>
          <note>
            Herr talman! I EU bereds marken för riktig patientmakt. Alla
            patienter i hela EU ska kunna välja att få sin vård precis var
            i unionen de vill. De rödgröna partierna är inte särskilt positiva
            till detta eftersom de bevakar system i stället för att se den
            enskilda människan och ställa sig på hennes sida. Sjukvårdssystemen
            ska formas efter den sjuke och hjälpa denne att bli frisk, vare
            sig det handlar om vård i det egna landstinget, i det egna landet
            eller på annat håll, alltså oavsett om färden går till Trollhättan
            eller Rom.
          </note>
          <note>
            Här finns en annan syn hos de rödgröna. Jag tror att ni likaväl
            som jag har sett reportage om personer som till exempel har cancersjukdomar
            i ett långt gånget stadium. Vi anstränger oss till det yttersta
            i Sverige för att korta väntetider, göra vården tillgänglig och
            hålla bästa möjliga kvalitet, men varför ska vi säga nej till
            möjligheten för den som griper det sista halmstrået? För mig är
            det mycket svårbegripligt.
          </note>
          <note>
            Herr talman! I går var jag på Maria Ungdom. Där bedriver man
            vård för ungdomar med missbruksproblem. Jag träffade en kille
            som ännu inte fyllt 18 år, men han hade redan varit på tre behandlingshem
            för sitt missbruk. Det är nedslående att se att många ungdomar
            i tidig ålder fastnar i alkoholens eller narkotikans klor. Det
            kan handla om barn som är elva tolv år gamla som tas in för alkoholförgiftning.
            Det är naturligtvis inget som någon önskar.
          </note>
          <note>
            Alla vet, och en del gläds också åt, att det sedan flera år tillbaka
            är fritt fram att ta in i stort sett obegränsade mängder alkohol
            från ett land till ett annat. Det har lett till att samvetslösa
            människor på ort efter ort i Sverige tar in billig alkohol och
            säljer till alla som är beredda att betala. Vi har fått en ny
            omfattande langningskultur i Sverige där det är öppet dygnet runt
            och ålderskontroller inte existerar.
          </note>
          <note>
            Vissa ser detta som en stor frihetsreform, men vi kristdemokrater
            är bekymrade över utvecklingen. Därför tycker vi att det finns
            skäl att begränsa mängden alkohol som får föras in över gränsen.
            Vi vet att det inte är publikfriande i alla sammanhang, men politik
            handlar ibland om att våga säga också det obekväma.
          </note>
          <note>
            Alla friheter kan inte vara obegränsade. Friheten att köpa med
            sig billig alkohol i en mängd som ryms i en mindre lastbil betalas
            genom att supandet bland svenska ungdomar blir så grovt som det
            har kommit att bli i vissa kretsar i vårt samhälle i dag. Det
            leder till våld. Det leder till förgiftning. Det leder till övergrepp.
            Det leder till mängder av olyckshändelser. Och med handen på hjärtat
            tror jag att de allra flesta håller med om att de gamla reglerna
            med en mer begränsad mängd var bra.
          </note>
          <note>
            Herr talman! Valet till Europaparlamentet är viktigt. Jag vill
            till sist uppmana alla att utnyttja sin rösträtt och vara med
            och utse sina företrädare i Europaparlamentet, annars är det andra
            som bestämmer.
          </note>
          <note type="speaker">
            Anf. 62 MONA SAHLIN (s) replik:
          </note>
          <note>
            Herr talman! Göran Hägglund sade flera gånger att Kristdemokraterna
            är ett idéburet parti. Det är vi väl alla här. Men det ger också
            ett ganska kluvet intryck när man tittar på hur kristdemokraterna
            i Europaparlamentet har röstat i några värdefrågor. De svenska
            kristdemokraterna har röstat med oss socialdemokrater och den
            gröna rörelsen och mot Europas konservativa partier i frågor som
            rör klimat och miljö. Det har varit väldigt bra.
          </note>
          <note>
            Min första fråga är: Kan Göran Hägglund lova att man kommer att
            fortsätta att göra det under den mandatperiod som ligger framför
            oss?
          </note>
          <note>
            Den andra frågan är verkligen en idéfråga och en viktig fråga
            i Europaparlamentet. Den handlar om utvecklingsbiståndet och frågor
            som framför allt rör kvinnors hälsa och rätten till abort. De
            europeiska kristdemokratiska partierna brukar rösta emot de bistånds-
            och utvecklingsinsatser som verkar just för fri abort.
          </note>
          <note>
            Min andra fråga är: Kan du lova mig att också här kommer de svenska
            kristdemokraterna att bryta mot den kristdemokratiska gruppen
            i Europaparlamentet och arbeta för rätten till fri abort?
          </note>
          <note type="speaker">
            Anf. 63 Socialminister GÖRAN HÄGGLUND (kd) replik:
          </note>
          <note>
            Herr talman! Det är precis som Mona Sahlin beskriver att i Europaparlamentet
            finns det partigrupper av olika storlek. En del är riktigt stora,
            och en del är mycket mindre. Alla parlamentariker söker sig till
            någon partigrupp. Kristdemokraterna tillhör EPP, som är den största
            partigruppen. Där finns det människor som kommer från många olika
            länder, från alla EU:s länder. Man har lite olika betoning. Man
            ingår i partigruppen, men varje ledamot äger förstås sin egen
            röst och avgör hur man använder den i kammaren.
          </note>
          <note>
            Kristdemokraterna kommer naturligtvis, precis som alla andra
            ledamöter från olika håll, att använda sin plattform, sitt mandat,
            för att rösta på det sätt som man anser vara rätt och riktigt.
            Det finns frågor där man har väldigt starka personliga övertygelser.
            Det finns andra som är väldigt viktiga på hemmaplan. Det handlar
            om att rösta i sak för den linje som man anser vara rätt. I regel
            håller partigrupperna ihop, men som enskild ledamot har jag möjlighet
            att rösta på det sätt som jag önskar.
          </note>
          <note>
            När det gäller utvecklingsbiståndet kommer Kristdemokraterna
            att fortsätta att jobba för en aktiv politik som leder till att
            vi har ett generöst bistånd till världens fattigaste länder och
            en biståndspolitik som bland annat riktar in sig på kvinnors hälsa,
            som vi vet spelar en oerhört stor roll. Vi kommer att fortsätta
            att driva den linje som vi driver i den svenska regeringen också
            i Europaparlamentet för att vi ska kunna föra en politik som är
            klokt utformad och som bygger på de villkor som människor lever
            under i de allra fattigaste länderna.
          </note>
          <note type="speaker">
            Anf. 64 MONA SAHLIN (s) replik:
          </note>
          <note>
            Herr talman! Jag blev inte riktigt klok på svaret. Miljörörelsen
            i Sverige har graderat hur Europaparlamentarikerna från Sverige
            har agerat i klimat- och miljöfrågor. Som Göran Hägglund säkert
            vet och är stolt över har några socialdemokrater, miljöpartisterna
            och bland annat Anders Wijkman fått de högsta betygen och Moderaternas
            första namn det absolut sämsta. Det är intressant att veta om
            den samlade kraften i Europaparlamentet också i fortsättningen
            kommer att få röster från kristdemokraterna i Europaparlamentet,
            och det handlar inte om den europeiska konservativa rörelsen.
          </note>
          <note>
            Den andra frågan jag ställde handlade om kvinnors hälsa och rätten
            till abort. Göran Hägglund svarade att man skulle värna kvinnors
            hälsa och fortsätta att ha en klok politisk inriktning i utvecklingsbiståndet.
            Nu skärps diskussionerna om rätten till fri abort i Europa. Därför
            vill jag gärna upprepa frågan. Kommer också Ella Bohlin, om hon
            blir invald, att stå upp för rätten till fri abort?
          </note>
          <note type="speaker">
            Anf. 65 Socialminister GÖRAN HÄGGLUND (kd) replik:
          </note>
          <note>
            Herr talman! Till den politik som vi vill se genomförd i vårt
            eget land, den politik som vi står för i Sverige, hör att det
            är kvinnan själv som avgör under graviditetens första fas. Det
            är den lagstiftning som vi har i Sverige och den lagstiftning
            som vi kristdemokrater står bakom. Vi tycker att vi har väldigt
            höga aborttal, och jag utgår ifrån att Mona Sahlin delar den uppfattningen.
            Det är för höga aborttal. Det finns all anledning att jobba, inte
            minst gentemot ungdomar, för att öka kunskapen om hur man skyddar
            sig mot oönskade graviditeter och spridning av könssjukdomar.
          </note>
          <note>
            Det här tänkandet tar vi naturligtvis med oss i alla de olika
            ställningstaganden som görs på det här området också i den europeiska
            politiken och i Europaparlamentets beslut.
          </note>
          <note>
            Den person som blir invald för Kristdemokraterna i Europaparlamentet
            har naturligtvis att fatta den stafettpinne som Anders Wijkman
            lämnar efter sig och fortsätta att arbeta för en aktiv miljöpolitik
            och för en anständig biståndspolitik. Här finns stora uppgifter
            framöver, och där kommer Kristdemokraterna att fortsätta spela
            en stor roll.
          </note>
          <note type="speaker">
            Anf. 66 LARS OHLY (v) replik:
          </note>
          <note>
            Herr talman! Jag fortsätter gärna där Mona Sahlin slutade. Det
            finns ganska starka konservativa strömningar som bygger på ett
            gammaldags hemmafruideal och som ser tillbaka med nostalgi på
            den tid då kvinnor huvudsakligen var ansvariga för vård och omsorg
            och männen var familjeförsörjare. Det här leder också fram till
            en familjepolitik som i mycket
          </note>
          <note>
            stor utsträckning blundar för familjer som inte ser ut som den
            traditionella familjen, det vill säga mamma, pappa och barn, till
            exempel ensamstående med barn, pappa, pappa och barn eller mamma,
            mamma och barn. Det är också en politik som starkt ifrågasätter
            aborträtten utifrån att man inte menar att det är kvinnans rätt
            att själv bestämma över sin egen kropp. Därför är det intressant
            att veta inte hur Kristdemokraternas inställning i de här frågorna
            är utan hur er representant i EU-parlamentet kommer att rösta.
            Hur kommer er parlamentariker efter valet att ställa sig till
            den syn på familjen, på homosexuellas, bisexuellas och transpersoners
            rättigheter och på aborträttigheten som vi har kommit fram till
            i Sverige?
          </note>
          <note type="speaker">
            Anf. 67 Socialminister GÖRAN HÄGGLUND (kd) replik:
          </note>
          <note>
            Herr talman! För det första tror jag att det är viktigt för eventuella
            lyssnare att tänka på att Lars Ohly företräder ett parti som vill
            lyfta de här besluten till EU-nivå medan vi anser att detta är
            beslut som hör hemma på den nationella nivån. Jag tror att det
            är en ganska äventyrlig strategi ur Lars Ohlys synpunkt. Det har
            förts debatter här i kammaren om det under de senaste veckorna.
          </note>
          <note>
            Lars Ohlys frågar mig om jag ser olika familjetyper. Det är självklart.
            Det är ju ert parti som inte gör det. Ni tror att alla familjer
            är precis likadana, och därför finns det en mall som ska duga
            för alla. Vi ser att familjer är olika. Vi vill införa valfrihet
            på område efter område som gör att familjerna kan bestämma mer
            själva, och det vill Lars Ohly förneka familjerna.
          </note>
          <note type="speaker">
            Anf. 68 LARS OHLY (v) replik:
          </note>
          <note>
            Herr talman! I en debatt för ett halvår sedan sade statsminister
            Fredrik Reinfeldt som kommentar till ett outgrundligt svar från
            Maria Wetterstrand: Den som förstod det där kan ju ringa en kompis.
          </note>
          <note>
            Det är ungefär lika tillämpligt nu. Min fråga var inte vad Göran
            Hägglund tycker om olika familjetyper. Däremot kan jag konstatera
            att ni inte alls tycker att familjer som ser olika ut ska ha lika
            rättigheter. Ni tycker ju inte att alla ska ha rätten att adoptera.
            Ni tycker inte att alla ska ha rätten att gifta sig. Ni diskriminerar
            vissa familjetyper.
          </note>
          <note>
            Min fråga var denna: Kommer er EU-parlamentariker efter valet
            att motarbeta de här konservativa, gammaldags hemmafruidealen,
            att stå upp för homosexuellas, bisexuellas och transpersoners
            rättigheter och mot den konservativa synen på familjen? Kommer
            hon att slåss för aborträtten?
          </note>
          <note>
            Det var min fråga, och jag tycker fortfarande att den frågan
            saknar svar.
          </note>
          <note type="speaker">
            Anf. 69 Socialminister GÖRAN HÄGGLUND (kd) replik:
          </note>
          <note>
            Herr talman! Kommer Kristdemokraterna att motarbeta en konservativ
            familjesyn? Ja, med Lars Ohlys synsätt är det ett konservativt
            tänkande om man ger familjerna själva möjlighet att bestämma.
            För vår del är det ett modernt sätt att tänka att överföra mer
            av beslutanderätten till familjerna själva. Lars Ohly underkänner
            familjernas egna val genom att han menar att alla är likadana,
            och är de inte likadana ska de pressas till att bli det genom
            de stödsystem och mallar som skapas på en offentlig nivå.
          </note>
          <note>
            Vi kommer fortsatt att arbeta i Europaparlamentet utifrån de
            värderingar som är Kristdemokraternas och den politik som vi har
            presenterat före valet, och den politiken känner Lars Ohly väl.
            Det är en politik som fångar upp de önskemål som finns hos Sveriges
            barnfamiljer och leder till mer valfrihet.
          </note>
          <note type="speaker">
            Anf. 70 PETER ERIKSSON (mp) replik:
          </note>
          <note>
            Herr talman! Jag tycker att det kom upp en intressant fråga här
            nu som jag tycker är viktig och som förbises ofta i den här valrörelsen
            och även tidigare. Det är frågan om partigrupperna.
          </note>
          <note>
            Var och en som blir inröstad i Europaparlamentet äger naturligtvis
            sin egen röst, men det är också så att man går in i en partigrupp
            precis som vi gör här i den svenska riksdagen. Ingen människa
            orkar med att ha full koll på alla frågor. Man jobbar i ett utskott,
            vanligtvis, nere i Europaparlamentet, ungefär som man jobbar i
            ett utskott i Sveriges riksdag. De viktigaste frågorna som man
            är mest engagerad i kan man stå kvar vid om den egna gruppen tycker
            något annat, men det grundläggande är att man går in i en grupp
            och stärker den. Man bidrar till att den gruppen får mer tid i
            talarstolen, mer pengar och mer möjligheter, och det är andra
            personer som på grund av den svenska rösten får möjlighet att
            sitta i utskotten.
          </note>
          <note>
            Det innebär att det är en väldigt viktig fråga för svenska folket
            när man nu röstar att se till vilka partigrupper det är som man
            går in i. En sak är att Kristdemokraterna och Moderaterna är i
            samma partigrupp. Den konservativa partigruppen är den grupp som
            Naturskyddsföreningen i Sverige säger är den klart sämsta av de
            stora grupperna när det gäller till exempel miljöfrågor. Det är
            den grupp som många andra kan verifiera är en av de allra sämsta
            när det gäller en modern jämställdhetspolitik. Det finns många
            sådana saker som skiljer, tror jag, från vad till och med Kristdemokraternas
            väljare men också Moderaternas väljare egentligen skulle vilja
            ha.
          </note>
          <note>
            Det är väl en bra varudeklaration från Kristdemokraterna att
            säga: Ja, vi kommer att fortsätta att vara i den gruppen. Vi kommer
            att fortsätta att stödja den gruppen trots att den driver en politik
            som är väldigt dålig för många väljare som egentligen är intresserade
            av Kristdemokraterna.
          </note>
          <note type="speaker">
            Anf. 71 Socialminister GÖRAN HÄGGLUND (kd) replik:
          </note>
          <note>
            Herr talman! Peter Eriksson för ett resonemang om partigrupperna.
            Jag tror att det kloka för den väljare som är nyfiken på att diskutera
            de här frågorna är att fundera på hur det så att säga har varit
            i backspegeln, och hur det har fungerat. Det är det bästa facit
            vi har.
          </note>
          <note>
            Kristdemokraterna har företrätts av Anders Wijkman i Europaparlamentet.
            Han har varit en av de mest aktiva när det gäller otroligt betydelsefulla
            frågor som vi har diskuterat här i dag bland annat. Han är en
            av de mest aktiva och har bland annat utsetts till årets achiever,
            alltså årets åstadkommare, i Europaparlamentet. Det här är naturligtvis
            någonting som vi är stolta över och som vi vill se till att det
            fortsätter.
          </note>
          <note>
            Europaparlamentet är en viktig plattform, men det gäller att
            komma ihåg att man ibland kan uppleva att svenska partigrupper
            har ett visst mått av spretighet över sig. Det är klart att det
            är ännu större i den europeiska kontexten när vi kommer från väldigt
            många olika länder. Folk röstar lite olika; det är inte ovanligt.
            Den respekten ska man ha för de invalda ledamöterna att de ska
            kunna avgöra själva hur de lägger sin röst, och de har också medarbetare
            som gör att de kan få hjälp och stöd och gå igenom inför omröstningarna
            så att de vet precis vilka ställningstaganden de gör. Det är naturligtvis
            ytterligt centralt som parlamentariker att det fungerar så.
          </note>
          <note type="speaker">
            Anf. 72 PETER ERIKSSON (mp) replik:
          </note>
          <note>
            Herr talman! Jag tror att det är en helt riktig bedömning att
            det i Europaparlamentet är något spretigare. De enskilda ledamöterna
            röstar i lite större utsträckning efter eget huvud än vad vi gör
            här. Partigrupperna är ännu lite starkare här i Sveriges riksdag,
            men ändå håller man i det stora flertalet frågor ihop i grupperna.
            Det kom en oberoende rapport häromveckan som visade det. Den grupp
            som håller ihop mest är den gröna gruppen. De har en gemensam
            värdegrund, de driver tillsammans klimat- och miljöfrågor, de
            driver internationellt frågor om solidaritet och mänskliga rättigheter
            och en lång rad sådana frågor på grund av att vi tycker likadant
            ungefär. I stort sett är det så även med den konservativa gruppen.
            Jag tycker att det mål som vi har, ett av huvudmålen, är att se
            till att den konservativa gruppen blir mindre och den gröna blir
            större.
          </note>
          <note type="speaker">
            Anf. 73 Socialminister GÖRAN HÄGGLUND (kd) replik:
          </note>
          <note>
            Herr talman! Den sista formuleringen kan jag naturligtvis inte
            skriva under på, utan jag kommer självklart att arbeta för att
            den kristdemokratiska EPP-gruppen ska bli större. Den ger oss
            som kristdemokrater och våra invalda ledamöter en oerhört stark
            plattform och goda möjligheter att förekomma, om man har personliga
            meriter för det, som rapportör och därmed öka sitt inflytande
            i Europaparlamentet. Därmed kan man vara med och styra på ett
            starkare sätt än man kan göra om man tillhör en annan partigrupp.
            Det är Anders Wijkman ett levande exempel på. Han är en parlamentariker
            som utifrån den plattformen kan använda det på ett sätt och får
            förtroende som gör att han har varit en av de absolut ledande
            när det gäller centrala frågor i utvecklingen, och det är naturligtvis
            en tradition som vi tar med oss. Peter Eriksson har möjligheten
            att med sin röst fortsätta att stödja den utvecklingen.
          </note>
          <note type="speaker">
            Anf. 74 LARS OHLY (v):
          </note>
          <note>
            Herr talman! EU:s makt har ökat. Sedan Sverige gick med den 1
            januari 1995 har ett antal beslut förts över till EU-nivå, och
            ett antal beslut fattas inte längre av medlemsländerna. Det finns
            däremot inte ett enda exempel på att man har fört tillbaka någon
            beslutsrätt eller någon makt till de nationella parlamenten.
          </note>
          <note>
            Det här är en utveckling som Vänsterpartiet motsätter sig. Vi
            tycker att EU redan har väl mycket makt. Demokratin urholkas när
            makten flyttar bort dit den inte kan kontrolleras, och med det
            Lissabonfördrag som nu diskuteras och där man försöker övertyga
            en trilskande majoritet i Irland att ändra sig följer ännu mer
            maktöverföring till ministerråd, kommission, domstol och parlament.
          </note>
          <note>
            Det här är ett problem, och därför behövs det kritiker som granskar
            denna maktöverföring, som motsätter sig den och som garanterar
            att man inte kommer att stå bakom ytterligare beslut om mer makt
            till EU.
          </note>
          <note>
            Synen från eliterna i Europa på när folk röstar fel i folkomröstningar
            är mycket tydlig. Om folk röstar som eliten vill har de röstat
            rätt, och då behöver de inte göra om det. De får inte ens möjligheten
            att göra om det. Men har man däremot röstat mot eliternas uppfattning
            ska nya folkomröstningar ta vid. Det har gällt tidigare, för Irlands
            del. I några fall har det i stället tolkats så som att om man
            har röstat fel får man inte rösta några fler gånger, utan då är
            det någon annan som röstar åt en. Så var det till exempel när
            Frankrike och Holland avvisade det konstitutionella fördraget
            som sedan till 5 procent ändrades och blev Lissabonfördraget.
            Det fick inte folk i Holland och Frankrike rösta om, för de hade
            ju röstat fel förra gången.
          </note>
          <note>
            I Irland röstade man fel, och där ska man tvingas på en ny folkomröstning.
            Det här är naturligtvis också ett demokratiskt problem i ett Europa
            som inte respekterar människors uppfattningar.
          </note>
          <note>
            Ett annat demokratiskt problem är bristande respekt för medborgerliga
            fri- och rättigheter, till exempel att vi övervakar och kontrollerar
            medborgares datorer genom ett EU-direktiv som har införts i Sverige
            och som ger storföretag polisiära befogenheter. Det ger möjlighet
            för storföretag att gå in i varje enskild dator och kolla hur
            mycket man har laddat ned eller lagt upp för andra att ta del
            av på Internet. Det är en fullständigt rättsosäker lagstiftning
            och har sitt ursprung i den europeiska unionen.
          </note>
          <note>
            Man vill gå ännu längre. Enligt ett telekomdirektiv som diskuterades
            för några veckor sedan i EU-parlamentet skulle man till och med
            kunna stänga av enskilda användare av Internet bara genom ett
            beslut från ett företag. Det här lyckades EU-parlamentet förhindra
            tack vare ett beslut från Eva-Britt Svensson, Vänsterpartiets
            parlamentariker, som krävde att det måste vara ett domstolsbeslut
            innan man stänger av någon. Men med den här synen på integritet
            och medborgerliga rättigheter är demokratin också i fara inom
            EU.
          </note>
          <note>
            Det finns också ett problem med främlingsfientliga, rasistiska
            och högerextrema partier i Europa som hotar demokratin. Det är
            viktigt att bekämpa dessa attityder och värderingar, men också
            att stå upp för det enda riktigt progressiva EU-samarbetet och
            lyssna noga nu, Fredrik Reinfeldt! den fria rörligheten för människor.
            Det är någonting som vi inte bara ska värna, utan vi ska utveckla
            den. Och vi ska gå till stark kritik mot ett EU som stänger gränserna
            utåt.
          </note>
          <note>
            Fri rörlighet gäller ju bara inom denna europeiska union. Utåt
            finns det organisationer som bekämpar flyktingars rättigheter,
            som förhindrar att de ens kommer in, och om de kommer in ska de
            utvisas så fort som möjligt. Utåt bygger man murar och stänger
            in sig i den fria rörlighet som bara gäller dem som en gång har
            kommit in. Detta är det stora problemet med bristande rörlighet
            i vår världsdel.
          </note>
          <note>
            Vi har haft en diskussion här i dag om att stärka de fackliga
            rättigheterna. Jag har blivit beskylld för alarmism, att jag överdriver,
            att det inte är så farligt. Låt mig bara ge några exempel på auktoriteter
            som kanske till och med den här regeringen lyssnar till!
          </note>
          <note>
            Ronnie Eklund, professor i civilrätt och arbetsrätt vid Stockholms
            universitet, säger att efter Vaxholmsdomen blir det nu fritt fram
            för social dumpning. Det sade han i Studio Ett i januari 2008.
          </note>
          <note>
            Jonas Malmberg, professor i arbetsrätt vid Uppsala universitet,
            säger att det inte längre går att kräva lika behandling för utländska
            arbetare som är verksamma i Sverige.
          </note>
          <note>
            Birgitta Nyström, professor i civilrätt vid Lunds universitet,
            sade att utländska arbetare kan komma hit och jobba för lägre
            löner än svenska arbetare.
          </note>
          <note>
            Alla de här tre uttalandena är precis det vi säger. Det är därför
            det nu är så viktigt att fortsätta kampen för kollektivavtalen
            och konflikträtten. Dessvärre är EU:s domstol inte en nationell
            domstol för Sverige. Då skulle vi kunna ordna det här. Då skulle
            vi kunna fatta beslut här i Sverige som lade detta till rätta.
            Men så är det inte. Vi har ett fördrag som gäller över svensk
            lag till och med över svensk grundlag. För att komma till rätta
            med det behövs ett socialt protokoll. Det behövs en fördragsändring,
            men det behövs också att alla dörrar är öppna för att förhindra
            att löntagarnas rättigheter kommer på skam.
          </note>
          <note>
            Där står denna regering tyst. De gör ingenting. De rör inte ett
            finger.
          </note>
          <note>
            När det gäller utvecklingen av kvinnors rättigheter eller bristande
            rättigheter inom EU ser vi förfärande tendenser. Det är en konservativ
            familjesyn och en konservativ syn på mäns och kvinnors roller
            som riskerar att leda till att diskriminering och förtryck av
            kvinnor ökar i stället för att minska. Vi har arbetat länge mot
            människohandel för sexuella ändamål och sexslaveri inom EU. Våra
            parlamentariker har varit de främst aktiva i de frågorna och kommer
            att fortsätta vara det, men också för en modern familjepolitik
            som respekterar mäns och kvinnors lika rättigheter.
          </note>
          <note>
            Vi kommer att fortsätta ta fajten med de konservativa partier
            som vill föra en familjepolitik som bygger på gammaldags hemmafruideal.
            Vi avslöjar och argumenterar med de fundamentalistiska lobbygrupper
            som försöker inskränka kvinnors rätt till abort eller homosexuellas,
            bisexuellas och transpersoners rättigheter.
          </note>
          <note>
            Den viktigaste frågan som ingen politiker längre kan strunta
            i och inte kan låta bli att prata om är klimatet och miljön. Det
            har nu blivit så viktigt att till och med alliansregeringen påstår
            sig ha en politik för att bekämpa växthusgaser och den globala
            uppvärmningen.
          </note>
          <note>
            Det finns två problem med klimatfrågan inom EU. Det första problemet
            är att miljöfrågorna är underordnade bland annat regler om fri
            rörlighet. 19 gånger de senaste fem åren har EG-domstolen beslutat
            i fall som har rört miljö kontra fri rörlighet. 19 gånger de senaste
            fem åren har domstolen beslutat till miljöns nackdel. Vi behöver
            alltså höja miljö- och klimatfrågornas betydelse.
          </note>
          <note>
            Det andra problemet är att man inom EU har samma felaktiga syn
            som Fredrik Reinfeldt har här hemma, nämligen att vi ska göra
            ett åtagande att minska växthusgaserna, men när vi ska genomföra
            det ska vi räkna oss till godo sådana minskningar som görs i andra
            länder. Självklart ska vi exportera ny teknik och se till att
            andra länder kan minska sina utsläpp, men vi ska först göra vår
            hemläxa.
          </note>
          <note>
            Det bygger på det synsätt som skiljer sig åt mellan våra partier
            och våra alternativ, nämligen att ni tror att detta bara är en
            kostnad. Varför ska vi göra dyra insatser här hemma? Det kostar
            ju så mycket och ger så lite, säger Fredrik Reinfeldt.
          </note>
          <note>
            Men vad Fredrik Reinfeldt inte har förstått är att det inte bara
            är möjligt och nödvändigt att ställa om från gammaldags energisystem
            som kol, olja och kärnkraft till förnybara energikällor. Det är
            inte bara möjligt och nödvändigt att ställa om transportsystemen
            från de gamla lastbilarna som drivs med diesel till järnvägstransporter
            i stället. Det är också lönsamt! Det ger betalt i form av ett
            modernare samhälle som skapar nya jobb, utveckling, forskning
            och en produktion som pekar mot framtiden. Det är därför den här
            regeringens och EU:s syn på klimatfrågan haltar.
          </note>
          <note>
            Slutligen är vi som är medlemmar i EU också medlemmar i en union
            som har orimliga villkor för dem som arbetar där. Vi har löner
            på tjänstemannanivå som är helt uppåt väggarna, så långt ifrån
            vanliga människors verklighet att man undrar om det är sant. Nu
            har också den här regeringens partier tillsammans med sina partier
            i EU-parlamentet beslutat om nya förmåner för EU-parlamentariker.
            De ska inte längre tjäna som riksdagsledamöter, 54 500 kronor
            i månaden, vilket jag kan meddela dem som lyssnar på den här debatten
            att man inte svälter på, utan lönerna ska höjas till 86 000 i
            månaden.
          </note>
          <note>
            Som om inte det vore nog ska man dessutom få 45 000 i månaden
            i kostnadsersättning utan kvitton. 45 000 skattefritt, varje månad,
            utöver lönen. Därutöver har man mycket generösa traktamenten varje
            dag man vistas i Bryssel eller Strasbourg, långt mer generösa
            än de kostnader man rimligtvis kan ha för mat och uppehälle.
          </note>
          <note>
            Expressen räknade för ett par veckor sedan fram att detta totalt
            sett leder till att parlamentarikerna efter valet kommer att ha
            136 000 kronor efter skatt varje månad. Det är helt orimligt och
            spär naturligtvis på det politikerförakt som jag tycker har en
            grund när man ser hur politiker roffar åt sig och skapar villkor
            för sig själva som är så oändligt avlägsna det som vanligt folk
            har.
          </note>
          <note>
            Just därför är det viktigt att gå och rösta att inte bara rösta
            in dem som tycker att de är värda det här, som tycker att de ska
            ha de här villkoren och som själva har suttit i EU-parlamentet
            och röstat för dessa villkor, utan faktiskt rösta in sådana som
            ifrågasätter och som skänker bort större delen av dessa fantastiska
            förmåner för att man inte vill bli en del av en elit som man inte
            vill tillhöra.
          </note>
          <note>
            Min uppmaning är därför att gå och rösta. Rösta även om ni tycker
            att Moderaterna är det bästa partiet! Jag kan gå så långt som
            att säga: Gå och rösta till och med om ni tycker att Centern är
            bäst men gå framför allt och rösta på Vänsterpartiet!
          </note>
          <note type="speaker">
            Anf. 75 Statsminister FREDRIK REINFELDT (m) replik:
          </note>
          <note>
            Herr talman! Så har vi då hört den i svensk politik som är absolut
            mest emot Europasamarbetet och allt vad EU står för. Det är fel
            på allt de vill åstadkomma där ute. I eget majestät tävlar Lars
            Ohly och Vänsterpartiet i denna valrörelse i att tillsammans med
            Sverigedemokraterna vara de som är mest emot Europasamarbetet.
          </note>
          <note>
            Den som vill säkerställa att Lars Ohly får inflytande behöver
            inte bara rösta på Vänsterpartiet; man kan välja att rösta på
            Socialdemokraterna. Det är det enda sättet att långsiktigt ge
            Lars Ohly och hans syn på Europasamarbetet ett inflytande i svensk
            politik.
          </note>
          <note>
            Valet handlar om jobben och klimatet. Jobben handlar i Europaparlamentsvalet
            väldigt mycket om hur vi ska stå emot och lösa upp finanskrisen,
            hur vi ska stå för öppenhet mot protektionism men också hur vi
            ska ta ansvar för de offentliga finanserna.
          </note>
          <note>
            Jag ställde till Mona Sahlin frågan hur hon såg på stabilitets-
            och tillväxtpakten, den ordningsman i Europa som introducerades
            på 90-talet för att vi skulle komma ur den europeiska skuldfällan
            och få bättre ordning i de offentliga finanserna.
          </note>
          <note>
            Det har pratats normpolitik inom vänstersamarbetet. Lars Ohly
            måste gå med på utgiftstak och överskottsmål. Men vad tycker Lars
            Ohly om stabilitets- och tillväxtpakten? Är det bra att den finns?
            Är det viktigt att den efterlevs? Är det en trovärdig grund för
            att skapa långsiktigt uthålliga offentliga finanser i Europa,
            eller tycker Vänsterpartiet att den ska skrotas?
          </note>
          <note type="speaker">
            Anf. 76 LARS OHLY (v) replik:
          </note>
          <note>
            Herr talman! Den ekonomiska kris som vi genomlider, inte bara
            i Sverige utan över hela världen, är exceptionell. Den ekonomiska
            krisen kräver exceptionella åtgärder. Det är de allra flesta överens
            om.
          </note>
          <note>
            Det är faktiskt så att det är den här regeringen som står ganska
            ensam, till och med i Sverige. Det finanspolitiska råd som ni
            själva har tillsatt har gett er rådet att satsa mycket mer på
            kommunerna, på a-kassan, på utbildningsinsatser, medan ni står
            och säger att nej, vi ska sitta passiva och vänta ut den ekonomiska
            krisen. Ert eget konjunkturinstitut har påstått att det kommer
            att krävas insatser i storleksordningen tre fyra gånger så mycket
            som ni har aviserat för att komma till rätta med den ekonomiska
            krisen.
          </note>
          <note>
            Alla är överens om att den här krisen är större än 90-talskrisen.
            Den är större än 70-talskrisen. De flesta talar om att den går
            att jämföra med 30-talskrisen. Och då är Fredrik Reinfeldts främsta
            besked till svenska väljare och tydligen till hela Europa: Vi
            ska göra så lite som möjligt. Vi ska spara. Vi ska inte se till
            att behålla de jobb som finns inom välfärden eller skapa jobb
            inom andra sektorer, utan vi ska vänta. Vi ska exportera passiviteten
            till EU.
          </note>
          <note>
            Är det ert sätt att skapa jobb? Jag menar att det är ansvarslöst.
            Det riktigt ansvarslösa ligger i att inte göra någonting, att
            inte ta tag i problemen.
          </note>
          <note>
            Det finns regelverk. Jag är övertygad om att vi kommer att kunna
            stå för en expansiv ekonomisk politik inom dessa regelverk. Men
            det är ju inte regeringens alternativ. Regeringens alternativ
            är: Sitt still i båten. Gör så lite som möjligt. Vänta på att
            krisen värker ut.
          </note>
          <note>
            Samtidigt har vi tiotusentals fler arbetslösa än vi skulle behöva
            ha. Det är ansvarslöst.
          </note>
          <note type="speaker">
            Anf. 77 Statsminister FREDRIK REINFELDT (m) replik:
          </note>
          <note>
            Herr talman! Den som tålmodigt har följt hela debatten vet att
            jag redogjort för de insatser som den svenska regeringen har ansvar
            för och som OECD beskrivit som de mest kraftfulla i hela Europa,
            hela OECD-området. Men min fråga gällde inte det.
          </note>
          <note>
            Varför är stabilitets- och tillväxtpakten, ordningsmannen som
            ska lägga grunden för att vi inte får en underfinansiering av
            budgetarna i Europa, viktig? Återigen: Uppkomsten var att människor
            lånade för mer än de kunde betala i USA. Då kan inte svaret bli
            att stater ska låna för mer än de kan betala. Om stater långsiktigt
            driver upp stora underskott och skickar notan på framtiden leder
            det till högre räntor och förväntningar om stora skattehöjningar.
          </note>
          <note>
            Sättet att hålla ihop för att vi inte ska få den politiken är
            att vi hedrar stabilitets- och tillväxtpakten, att vi gemensamt
            säger att vi inte ska ha större budgetunderskott än 3 procent,
            framför allt inte varaktigt. Det finns en risk att detta inte
            kommer att fungera; flera länder driver stora underskott.
          </note>
          <note>
            Min fråga är: Tycker Lars Ohly och Vänsterpartiet att vi ska
            ha den typen av normpolitik på Europanivå?
          </note>
          <note type="speaker">
            Anf. 78 LARS OHLY (v) replik:
          </note>
          <note>
            Herr talman! Jag har försökt förklara för Fredrik Reinfeldt att
            exceptionella kriser kräver exceptionella åtgärder. Det är inte
            någon udda ståndpunkt. Det är en ståndpunkt som de flesta ekonomer
            och politiker i Europa, liksom i Sverige, har. Nobelpristagaren
            Paul Krugman anser att man i det här läget bör satsa minst 4 procent
            av bruttonationalprodukten på krisåtgärder, eftersom krisen är
            så omfattande och internationell. Jag har också sagt att det finns
            många fler som delar den uppfattningen.
          </note>
          <note>
            Det är möjligt att de åtgärderna till viss del inte går att inrymma
            i de nuvarande regelverken. Jag tror dock att de går att inrymma.
            Jag ser inte det som det stora hindret. Det stora hindret just
            nu är en passiv regering som inte alls enbart varnar för besparingar
            och skattehöjningar i framtiden utan faktiskt genomför besparingar
            och skattehöjningar. Det är det som regeringens politik leder
            till.
          </note>
          <note>
            Det sparas i varenda kommun. Människor sägs upp samtidigt som
            man höjer skatten eller underfinansierar. Det är resultatet av
            att regeringen vägrar att skapa rimliga villkor för välfärden
            i kommuner och landsting.
          </note>
          <note type="speaker">
            Anf. 79 Utbildningsminister JAN BJÖRKLUND (fp) replik:
          </note>
          <note>
            Herr talman! Jag kan förstå mycket av Vänsterpartiets synpunkter,
            även om jag inte håller med om dem. Jag tänkte dock ställa en
            fråga om något som jag inte riktigt förstår.
          </note>
          <note>
            Jag läste Vänsterpartiets klimatmotion, som lades fram för någon
            månad sedan. Där står att de vill ha högre reduceringsmål för
            utsläppen i Europa. De vill ha nya krav på EU:s utsläppshandel.
            De vill klimatanpassa EU:s infrastruktur. Några av dessa punkter
            kanske vi kan vara överens om. Andra är vi inte överens om.
          </note>
          <note>
            När man läser om Vänsterpartiets mål ser man att de har höga
            ambitioner, men för att få igenom dem krävs det ett mycket aktivt
            arbete i Europa. Hur ska det gå till ifall ni, Lars Ohly, får
            igenom ert krav att lämna Europeiska unionen?
          </note>
          <note type="speaker">
            Anf. 80 LARS OHLY (v) replik:
          </note>
          <note>
            Herr talman! Jag tycker att det är en bra fråga. Vi har ett beslutandesystem
            i Europa som innebär att EU har mer makt än vi skulle vilja se.
            Så länge EU har den makten måste vi naturligtvis agera där. Det
            räcker dock inte, särskilt inte på klimatområdet. Där måste vi
            ha internationella överenskommelser som går långt utanför EU,
            och långt utanför resten av Europa. Så länge EU talar med en röst,
            till exempel på klimattoppmötet i Köpenhamn, är det oerhört viktigt
            att vi arbetar för att denna ståndpunkt blir så radikal som möjligt.
          </note>
          <note>
            Vi är mycket aktiva och har varit det under de senaste fem åren,
            inte minst våra EU-parlamentariker Jens Holm och Eva-Britt Svensson,
            just för att påverka och radikalisera EU:s klimat- och miljöpolitik.
            Jag menar att precis så ska vänsterpartister arbeta. Vi kommer
            inte att fatta beslut om att överföra än mer makt till denna union,
            eftersom vi ser stora demokratiska problem med det. När EU har
            makt går vi in och gör jobbet genom att representera våra väljare
            och se till att de beslut som fattas blir så bra som möjligt eller
            i vissa fall så lite dåliga som möjligt.
          </note>
          <note type="speaker">
            Anf. 81 Utbildningsminister JAN BJÖRKLUND (fp) replik:
          </note>
          <note>
            Herr talman! Uppriktigt sagt tror jag inte att någon riktigt
            förstod vad Lars Ohly sade. Man kan säga: Låt oss gå in och påverka
            så att det blir så bra som möjligt, och det blir ännu bättre om
            vi samarbetar. Om man inte tror det ska man inte göra det. Låt
            oss göra detta, låt oss gå in med full kraft för det. På så sätt
            kan man kanske höja ambitionsnivån. Om man inte är med i samarbetet
            kan man över huvud taget inte påverka i rätt riktning.
          </note>
          <note>
            Vänsterpartiet för två linjer som är helt oförenliga. Det var
            det som Miljöpartiet drabbades av. Sedan ändrade de sig och insåg
            att det här samarbetet är bra. Vänsterpartiet sitter fast i att
            de först har möten med miljöopinioner runt om i Sverige och säger:
            Låt oss höja ambitionerna. Låt oss ha ännu högre mål. Kvällen
            efter har de möte med den EU-kritiska opinionen där de säger:
            Vi ska lämna samarbetet. Samarbetet är dåligt.
          </note>
          <note>
            Det går inte ihop. Vänsterpartiet har två fullständigt oförenliga
            budskap. Om Lars Ohly efter nästa val skulle hamna i regeringen,
            vilket Gud förbjude, måste han bestämma sig för om han ska vara
            med och påverka i Europa eller åka hem från mötena. Man kan inte
            lämna samarbetet och samtidigt vara med och påverka. Att samtidigt
            driva två oförenliga åsikter inom olika väljargrupper är inte
            vackert, Lars Ohly. Det är hyckleri och populism!
          </note>
          <note type="speaker">
            Anf. 82 LARS OHLY (v) replik:
          </note>
          <note>
            Herr talman! Jag ska ta det långsamt så att till och med Jan
            Björklund förstår. Vi är medlemmar i en union som har beslutanderätt
            i en mängd olika frågor. Då skulle Vänsterpartiet kunna lämna
            walk over och säga: Vi vill inte vara med. Vi vill inte att EU
            ska ha den beslutsrätten. Vi struntar i det. Vi åker hem, som
            Jan Björklund säger. Det vore oansvarigt, för det behövs kritiker,
            sådana som ser bristerna i det europeiska samarbetet och inte
            bara glatt går vidare och för över mer makt till Europeiska unionen.
            Det behövs också vänsterpolitiker som utifrån ett rödgrönt perspektiv,
            ett socialistiskt och feministiskt perspektiv, påverkar alla de
            beslut som EU har rätten att fatta.
          </note>
          <note>
            Det är egentligen inte så svårt att förstå, Jan Björklund, om
            man bara försöker lyssna.
          </note>
          <note type="speaker">
            Anf. 83 PETER ERIKSSON (mp):
          </note>
          <note>
            Herr talman! Åhörare! Vi har i dag bland annat talat om euron,
            vilket är intressant. Det är en stor fråga som vi för bara några
            år sedan hade folkomröstning om. En av de intressanta sakerna
            är att det finns en så stark koppling till industrin. Riksbanken
            har ju öppna protokoll där det står vad var och en har sagt. Man
            kan ganska tydligt följa dessa möten. En av riksbankcheferna heter
            Lars Svensson. Han är antagligen den mest respekterade av dem
            alla; han är nationalekonom och, om jag inte minns fel, professor
            vid Princeton. Han har sagt att 5 procents sänkning av kronan
            innebär 50 000 jobb. Om det under den här perioden har varit en
            10-procentig sänkning handlar det alltså om 100 000 jobb. Han
            menar också att risken är att kronan kan stärkas för snabbt, vilket
            skulle skada jobben i framtiden, välfärden, skatterna och alltihop.
          </note>
          <note>
            Björklund talade nyss om populism. Han är bra på det. Nu driver
            han för första gången, vad jag vet, kravet på folkomröstning i
            en fråga. Han vill att vi ska ha ytterligare en folkomröstning,
            eftersom svenska folket tidigare röstade fel. Min fråga till Björklund
            är: Varför inte fullfölja detta? Det vore väldigt intressant.
            Varför inte säga att vi även borde rösta om Lissabonfördraget
            i en folkomröstning? Också det har ju en stor majoritet av svenska
            folket varit kritisk till. Det finns flera sådana intressanta
            frågor.
          </note>
          <note>
            Vi gröna har sedan 2004 ett gemensamt europeiskt grönt parti.
            I år har vi också ett gemensamt valmanifest, som alla 36 gröna
            partier i Europa varit med om att anta. Green New Deal handlar
            om ett grönt perspektiv på den ekonomiska krisen och klimatfrågan.
            Det är den gröna uppmaningen till EU:s folk och regeringar att
            se möjligheterna och skapa framtidstro. På 30-talet lyckades Franklin
            Roosevelt i USA att genom sin New Deal vända krisen i framtidstro
            och arbete. Europas konservativa regeringar valde hårda besparingar
            och fick fascismen.
          </note>
          <note>
            I dag står vi inför en avgörande utmaning. För att begränsa den
            globala uppvärmningen till en hanterbar nivå på högst två graders
            ökning måste vi börja omställningen nu. Nu är rätt tidpunkt att
            besluta om massiva investeringar för en hållbar utveckling, en
            grön investeringsplan, en Green New Deal, som kan ge miljoner
            nya jobb, som ger bättre konkurrenskraft för företagen och en
            mer robust och mindre sårbar ekonomi. Nu är rätt tillfälle att
            genomföra en Green New Deal i Europa. Nu är läge att göra visionerna
            om snabbtåg till alla Europas huvudstäder till verklighet. Nu
            är tillfälle att bygga om Sverige till att bli mer energieffektivt.
            Nu är rätt år att besluta om att modernisera miljonprogrammen
            i Europas storstäder så att de får en miljöinriktning.
          </note>
          <note>
            En kraftfull klimatpolitik är en motor för miljontals nya jobb
            i Europa. Vi behöver bli smartare, effektivare och mer framtidsinriktade.
            Massiva investeringar i förnybar energi och klimatomställning
            kan bli den kick som kan vända den ekonomiska krisen, inte i en
            ny konsumtionsfest men i en stor satsning på hållbar utveckling
            och fler jobb. Tyvärr har vi en regering som säger nej, nej och
            nej till just de förslagen. Detsamma gäller många av kandidaterna
            till Europaparlamentet.
          </note>
          <note>
            Det gemensamma gröna valmanifestet fokuserar på klimat, mänskliga
            rättigheter och andra tydliga gröna värderingar. Jag är stolt
            över att vi är med i en grön grupp i Europaparlamentet. Miljöpartiet
            ställer upp för att vi ska stärka den gröna gruppen ytterligare.
            I dag är det de konservativa som dominerar. I takt med att Europaparlamentet
            får alltmer makt i EU-systemet är det också allt viktigare att
            människor förstår att även där finns politiska grupperingar som
            styr mycket av det som händer.
          </note>
          <note>
            Vi går till val på att förändra maktförhållandena så att de konservativa
            får mindre inflytande och de gröna får mer att säga till om. Naturskyddsföreningen
            visade i förra veckan att det är Moderaterna som är sämst i test
            när det gäller miljöfrågor. Förstanamnet Gunnar Hökmark är enligt
            Naturskyddsföreningen sämst av alla dem som varit invalda från
            Sverige under den senaste mandatperioden. Han har till exempel
            röstat för lägre utsläppskrav på bilarna och lägre krav på kolkraftsindustrin.
            Det är verkligen de gamla moderaterna som går till val igen.
          </note>
          <note>
            I år ska avgörande beslut i klimatfrågan fattas i Köpenhamn.
            Vi hoppas att ett nytt globalt avtal ska komma till stånd. Men
            det är få som tror att det trots allt ska bli tillräckligt för
            att klara klimatmålen som forskare och världens ledare enat sig
            om, och vad gör vi då?
          </note>
          <note>
            Vi måste vara beredda på att öka insatserna och komplettera de
            strategier som inletts genom internationella handelssystem med
            tveksam effekt. En sådan strategi pekar vi på i vårt valmanifest.
            Det handlar om att gå mer direkt på källan till problemen genom
            att begränsa också utvinningen av fossila bränslen. Fördelen är
            att även överenskommelser där en mindre del av världens länder
            är med kan få stor betydelse.
          </note>
          <note>
            Kan vi komma överens om att begränsa prospekteringen och utvinningen
            i till exempel Arktis skulle det göra stor skillnad eftersom man
            tror att kanske 20 procent av världens tillgångar av fossila bränslen
            finns där. En galen värld satsar nu hundratals miljarder på att
            få upp mer av det som håller på att förstöra vår framtid. De senaste
            rapporterna visar att vi bara kan använda en bråkdel av det som
            redan hittats av olja och kol om vi ska klara den utmaning vi
            står inför. Allt som tas upp kommer också att användas.
          </note>
          <note>
            En annan viktig punkt är att få bort subventionerna för fossila
            bränslen. EU borde rensa sin egen budget och införa hårdare regler
            om olika stöd till fossila bränslen. Det gäller allt från statliga
            stöd till kolbrytning till subventioner till flygplatser.
          </note>
          <note>
            Allra mest bekymrad är jag över att så många av världens ledare
            väljer att klappa alla på ryggen som inte vill göra något åt utsläppen
            och problemen. De säger som Reinfeldt att det är andra som måste
            agera och inte vi. Det är Kina och USA som måste agera och inte
            vi.
          </note>
          <note>
            Så lyckas man få människor att känna att deras insatser inte
            behövs. Vi är ändå så små och obetydliga. Vi kan hjälpa till att
            göra åtgärder i andra länder men inte så mycket i det egna landet.
            I land efter land resonerar makthavarna just så och inte bara
            i Sverige. De är planetens ledare men väljer en smitarattityd
            som skulle ge fängelse om det handlade om en trafikolycka.
          </note>
          <note>
            Det är inte för sent. Men ska utvecklingen vändas krävs ett ledarskap
            som är helt annorlunda än den smitarattityd som Reinfeldt och
            kompani bedriver, och nödvändiga beslut måste fattas här och nu.
            Reinfeldts och Olofssons hållning får säkert en hel del människor
            att känna att vi i Sverige gör tillräckligt. Det är det som är
            det mest allvarliga. Moraliskt sett är det extra illa. Det gör
            att människor som var beredda att ta sitt ansvar kan välja att
            låta blir eftersom det är onödigt. Vi är ju redan så bra och så
            obetydliga i sammanhanget. Jag vill dock påminna om att klimatfrågan
            är global men att alla utsläpp är lokala.
          </note>
          <note>
            Förändring behövs i alla länder i hela världen. Därför är valet
            till EU-parlamentet viktigt. Framtiden avgörs nu. Du kan vara
            med och påverka, och förtidsröstningen börjar i dag. Efter debatten
            ska också jag gå och lägga min röst.
          </note>
          <note type="speaker">
            Anf. 84 Näringsminister MAUD OLOFSSON (c) replik:
          </note>
          <note>
            Herr talman! Jag har stått här några gånger förut och debatterat
            EU:s möjligheter när det gäller miljö- och klimatpolitiken. Vid
            tidigare tillfällen har jag uppmanat Miljöpartiet att ta bort
            det där att man ska gå ur EU. Jag har sett vilka möjligheter EU-samarbetet
            ger för att förbättra och förstärka på miljö- och klimatområdet.
          </note>
          <note>
            Jag måste bara bekräfta att jag är väldigt glad över att Miljöpartiet
            nu har ändrat inställning. Det vi ser från samarbetet är att om
            du driver på och har en ambitiös klimat- och energipolitik kan
            du också förändra övriga EU. Det är precis vad både Centerpartiet
            och alliansregeringen har gjort i samarbetet.
          </note>
          <note>
            Jag tror att det är viktigt att se att EU har kommit överens
            om detta. Vi tänker inte frånsäga oss det egna ansvaret, utan
            vi tar verkligen ett eget ansvar. Tack vare det kan vi också påverka
            andra att göra saker och ting.
          </note>
          <note>
            Ingen i den svenska regeringen och i ledningen i Sverige tänker
            försöka slippa ifrån ansvaret. Det är snarare så att vi försöker
            påverka USA, Kina, Indien, Brasilien och andra att gå med i arbetet.
          </note>
          <note>
            Nu säger Miljöpartiet att vi inte är tillräckligt ambitiösa.
            Vi vill i vår överenskommelse minska koldioxidutsläppen med 40
            procent fram till år 2020. Miljöpartiet säger att det måste vara
            80 procent, det vill säga dubbelt så mycket.
          </note>
          <note>
            Det är ambitiöst och bra, men frågan är om det är realistiskt.
            När det kommer till frågan vad man ska göra för att åstadkomma
            minskade utsläpp med 80 procent är ni svaret skyldiga.
          </note>
          <note>
            Det är jättebra med höga ambitioner. Men om ni ska bli trovärdiga
            måste ni också presentera vilka styrmedel ni ska använda för att
            minska utsläppen fram till år 2020 med 80 procent.
          </note>
          <note>
            Tala om för Sveriges företagare, Sveriges hushåll, och Sveriges
            basindustri: Vad är det för styrmedel ni ska använda, och hur
            mycket kommer det att kosta? Då vet människor vad de röstar på.
            Det beskedet tror jag att de vill ha i dag av Peter Eriksson.
          </note>
          <note type="speaker">
            Anf. 85 PETER ERIKSSON (mp) replik:
          </note>
          <note>
            Herr talman! De kan få det beskedet. Vi har alldeles nyligen
            skrivit en gemensam energi- och klimatmotion med Vänsterpartiet
            och Socialdemokraterna där vi har ungefär 80 olika förslag på
            vad vi ska göra för att få konkreta och riktiga åtgärder. Jag
            tror att ni lyckades samla ihop er till tre eller fem förslag
            i den regeringen som du nu skryter om är så ambitiös. Vi kan gå
            igenom förslagen.
          </note>
          <note>
            Jag tycker att det är förvånande att Maud Olofsson inte har något
            som helst förslag till exempel för att vi ska bygga om och få
            mer effektiva miljonprogram. Det är någonting som verkligen behövs.
            Det är akuta problem, och det behövs stora investeringar. Passa
            på att ta chansen. Vi har ett förslag. Rösta för det här i kammaren
            så kan vi få till någonting som har betydelse i verkligheten.
          </note>
          <note>
            Vi vill få till en förändring när det gäller lastbilstrafiken,
            men det säger ni nej till. Vi vill till exempel införa en kilometerskatt
            när det gäller lastbilstrafiken. Det skulle göra att mer gods
            skulle flyttas över till järnvägarna.
          </note>
          <note>
            Men det är trångt på järnvägarna. Vi vill satsa på stora investeringar
            för att bygga ut järnvägarna. Vi har en gemensam motion med förslag
            om det. Men ni vill inte bygga ut järnvägarna kraftigt i Sverige.
            I stället ska en större andel av era pengar gå till motorvägar.
          </note>
          <note>
            Det tycker jag är oförsvarligt och obegripligt i en värld där
            vi behöver stora investeringar enbart för att ställa om och inte
            för att förstärka det gamla som släpper ut mycket utsläpp.
          </note>
          <note>
            Jag kan hålla på så här med förslagen. Men tyvärr behövs det
            inte så mycket tid för Olofsson att dra sin lista.
          </note>
          <note type="speaker">
            Anf. 86 Näringsminister MAUD OLOFSSON (c) replik:
          </note>
          <note>
            Herr talman! Det är inte hur lång listan är utan hur kraftfulla
            åtgärderna är som är helt avgörande. Vi har presenterat hur vi
            ska minska utsläppen med 20 miljoner ton, ton för ton. Men tyvärr
            är det så att om man tittar på er lista finns det inte möjlighet
            att läsa ut hur ni ska klara av att minska utsläppen med 80 procent.
            Det är dubbelt så mycket som de 20 miljoner ton som vi har angett.
          </note>
          <note>
            Man skulle kunna gissa att ni ska höja koldioxidskatten kraftfullt.
            Det innebär ungefär en bränslekostnad som ligger över 20 kronor.
          </note>
          <note>
            Man skulle kunna tänka sig att ni höjer energiskatten för företagen
            kraftfullt. För att vara realistiska och ärliga mot väljarna borde
            ni tala om vad det är. Det går inte att säga: Bygg mer järnväg!
            Det går inte att räkna på. Det är bra, och det gör regeringen.
            Det går inte att säga att man borde investera i energieffektivisering
            och inte kunna ange hur mycket man i så fall sparar. Vi gör alla
            de där sakerna.
          </note>
          <note>
            Kraftfulla styråtgärder med koldioxidskatter och andra skatter
            kommer att krävas om ni ska nå upp till 80 miljoner ton. Vi är
            ambitiösa, men vi är också realistiska. Det är det som är viktigt
            för svensk basindustri, för svenska jobb men också för svenska
            hushåll. De vet vad det här innebär. Det är ambitiöst, men realistiskt.
          </note>
          <note type="speaker">
            Anf. 87 PETER ERIKSSON (mp) replik:
          </note>
          <note>
            Fru talman! Det är många siffror som snurrar i luften, men 80
            miljoner ton är det nog ingen som har krävt.
          </note>
          <note type="speaker">
            (Näringsminister MAUD OLOFSSON (c):
          </note>
          <u who="unknown" xml:id="i-3bd999b330f2dc46-0">
            <seg>
              80 procent!)
            </seg>
          </u>
          <note>
            När det gäller 80 procent är vi överens med de gröna partierna
            om att vi vill minska utsläppen fram till 2020 med 40 procent
            inom EU-länderna. Sedan vill vi göra lika mycket insatser i andra
            länder.
          </note>
          <note>
            Detta är ett tydligt bevis på att det definitivt inte är så som
            ni ibland pratar om att vi bara bryr oss om hur det är i Sverige.
            Vi har större ambitioner internationellt än vad ni har. Men vi
            vill göra riktiga saker i Sverige också, och tyvärr säger ni nej
            till alla riktiga insatser.
          </note>
          <note>
            Så var det i och för sig förut också. De flesta som nu sitter
            i den borgerliga regeringen sade nej till trängselavgifterna i
            Stockholm. De flesta sade nej till ökade koldioxidskatter när
            vi införde det tidigare. De flesta sade nej till att vi ska försöka
            få ut biobränslen i hela Sverige och inte bara i storstäderna.
            Så kan man också hålla på.
          </note>
          <note>
            Men jag kan ge er kredd för en del av de åtgärder som finns i
            dag som Reinfeldt sade tidigare har ni faktiskt fattat ett beslut
            om 8 öres höjning av koldioxidskatten. Men det är en väldigt liten
            del jämfört med vad som behövs. Det räcker inte med att höja skatten.
            Man måste också investera så att man gör det möjligt för människor
            att leva mer klimatsmart. Man kan inte välja spårvagnen om det
            inte finns någon. Man kan inte välja ett biobränsle om det inte
            finns något i pumpen där man bor. Människor kan inte göra sådana
            val i livets alla olika skeden om man inte investerar i ett mer
            klimatsmart och modernare samhälle. Det är det ni säger nej till.
            Ni värnar statsfinanserna, säger ni. Men det är ansvarslöst, för
            ni ser inte till vad som behövs för framtiden för att klara klimatmålen.
          </note>
          <note type="speaker">
            Anf. 88 Socialminister GÖRAN HÄGGLUND (kd) replik:
          </note>
          <note>
            Fru talman! Jag tänkte möjligen få en diskussion med Peter Eriksson
            om en fråga som jag tror att det finns anledning att diskutera
            också inför riksdagsvalet så småningom.
          </note>
          <note>
            Peter Eriksson säger i sitt inlägg att vi behöver bli smartare,
            effektivare och mer framtidsinriktade. Jag håller med om det.
            Men när det gäller synen på det samarbete som sker på den europeiska
            arenan är Socialdemokraterna positivt. Vänsterpartiet har uppfattningen
            att Sverige borde lämna det europeiska samarbetet. Peter Eriksson
            är i ledningen för ett parti som har ändrat uppfattning och nu
            säger: Vi vill vara med. Vi tycker att Sverige ska vara med.
          </note>
          <note>
            Men det EU som Peter Eriksson vill ska existera är ett EU som
            är lite annorlunda än dagens. Man säger att den övergripande principen
            ska vara att varje medlemsland ska ha vetorätt när beslut fattas
            i EU. Man går ganska långt från en diskussion där vi i vissa fall
            har majoritetsbeslut till att det ska vara vetorätt för varje
            enskilt land.
          </note>
          <note>
            Om vi ställer detta mot Peter Erikssons resonemang om ett smartare,
            effektivare och mer framtidsinriktat EU vilka tror Peter Eriksson
            är förutsättningarna för att åstadkomma de viktiga besluten på
            de viktiga områdena om varje land i varje beslut måste stå bakom
            varje del?
          </note>
          <note type="speaker">
            Anf. 89 PETER ERIKSSON (mp) replik:
          </note>
          <note>
            Fru talman! Vi vill att EU ska bli effektivare på de områden
            där det verkligen behövs gemensamma beslut. Då behöver man också
            kunna fatta överstatliga beslut. Det kan handla om klimatområdet,
            som vi nyss har diskuterat. Det kan handla om frågor om mänskliga
            rättigheter. Det kan också handla om andra miljöfrågor, för det
            finns ju en del sådana.
          </note>
          <note>
            Men i dag ser vi inte det som Maud Olofsson och andra gick till
            val på i förra valet att EU ska bli smalare och vassare. Vad som
            har hänt, och vad ni har röstat för under den här perioden, är
            att det ska bli bredare och klåfingrigare.
          </note>
          <note>
            Det är den inriktningen vi ser, och det är den utvecklingen som
            så många i Sverige är kritiska till. Det handlar inte bara om
            att EU får mer makt utan också om att man lägger sig i en massa
            saker där vi inte ser något starkt behov av mer överstatlighet.
          </note>
          <note type="speaker">
            Anf. 90 Socialminister GÖRAN HÄGGLUND (kd) replik:
          </note>
          <note>
            Fru talman! Jag håller inte med om den beskrivningen av utvecklingen
            i EU. Min uppfattning är att EU är till för att hantera frågor
            som är för stora för enskilda länder att ensamma hantera frågor
            där det behövs ett samarbete.
          </note>
          <note>
            Peter Eriksson säger att det är på områdena mänskliga rättigheter
            och miljöpolitik som EU bör ha beslutskapacitet och effektivitet
            medan det på alla andra områden bör vara så att varje enskilt
            land har vetorätt i varje enskild fråga i varje enskild del vid
            varje tidpunkt. Det är hans linje.
          </note>
          <note>
            Hur ser Peter Eriksson det hela framför sig till exempel när
            det gäller asyl- och flyktingpolitiken? Hur ska vi kunna få en
            mer samordnad och effektiv flykting- och asylpolitik i Europa
            med den linje som Peter Eriksson företräder? Behövs det inte en
            del extra och gemensam kraft för att kunna få de beslut på plats
            som faktiskt kan leda till att Europa blir en fristad för människor
            som behöver fly och att vi får en situation med ett bättre samarbete
            mellan länderna för att ta hand om de utmaningar som ligger framför
            oss?
          </note>
          <note type="speaker">
            Anf. 91 PETER ERIKSSON (mp) replik:
          </note>
          <note>
            Fru talman! Jo, det är ett sådant område där man skulle kunna
            tänka sig att EU kan få mer muskler för att införa gemensamma
            regler för att ha ett slags miniminivå för en asyl- och flyktingpolitik.
            Det är sådana frågor som jag tycker ligger på nivån för mänskliga
            rättigheter. Men där sköter sig inte EU alls i dag, utan är alldeles
            för svagt. I stor utsträckning bidrar EU där både nationellt,
            via de enskilda länderna, och genom gemensamma insatser till att
            många av dem som söker sig till Europa behandlas mycket illa.
            En hel del människor dör också på vägen dit för att vi inte ens
            försöker bry oss om frågorna i tillräcklig utsträckning.
          </note>
          <note>
            Den trafficking som pågår är en annan, närbesläktad fråga. Det
            är också sådant där det kan behövas gemensamma beslut och muskler.
            Men det krävs inte bara detta, utan också en vilja till förändring.
            Tyvärr drar många av de partikamrater som kd har i EU-parlamentet
            åt andra hållet där. De är mycket mer skeptiska och kritiska till
            gemensamma beslut som skulle innebära att EU öppnar sig och blir
            mer mänskligt och modernt i den meningen.
          </note>
          <note>
            Partiledardebatten var härmed avslutad.
          </note>
          <note>
            8 § (forts. från 6 §) En strategi för att stärka utvecklingskraften
            i Sveriges landsbygder (forts. NU19)
          </note>
          <note type="speaker">
            Anf. 92 KRISTER ÖRNFJÄDER (s) replik:
          </note>
          <note>
            Fru talman! Till att börja med kan man väl passa på att lite
            ironiskt gratulera Maria Plass och Moderaterna till den insikt
            de tydligen har fått när det gäller utbyggnaden av bredband.
          </note>
          <note>
            När vi startade det för ett antal år sedan ansåg Moderaterna
            att detta inte var någonting för samhället att engagera sig i,
            utan det skulle marknadskrafterna sköta själva. Men nu låter det
            tydligen lite annorlunda. Om jag har uppfattat det rätt gratulerar
            jag Moderaterna till den insikten. Det tyder ju på att de har
            förstått betydelsen av att man inom ramen för vår regionalpolitik
            och hela Sveriges behov också har behov av bra elektroniska kommunikationer.
          </note>
          <note>
            Däremot finns det en annan sak som jag skulle vilja ställa en
            fråga om. Det handlar om att vi har ett skatteutjämningssystem.
            Det har man lyckats förbigå totalt i skrivelsen från regeringen.
            Detta skatteutjämningssystem ska gå ut på att man ska göra en
            omfördelning av pengar från rika kommuner till fattiga.
          </note>
          <note>
            Det här är ett exempel på att majoriteten gör precis tvärtom.
            Till den 1 januari 2008 beslutade den nuvarande regeringen och
            den nuvarande majoriteten i riksdagen att man skulle göra en annorlunda
            fördelning, vilket har uttryckts så här: Kommuner och landsting
            i landsorten ska från och med nästa år vara med och betala för
            det höga löneläget i Stockholmsområdet. Tycker Maria Plass att
            det är ett bra bevis för en bra regionalpolitik att fattiga kommuner
            ska vara med och betala ett högt löneläge i Stockholm?
          </note>
          <note type="speaker">
            Anf. 93 MARIA PLASS (m) replik:
          </note>
          <note>
            Fru talman! Krister Örnfjäder började med att vara lite ironisk
            angående bredbandet, och det tycker jag faktiskt inte att man
            ska vara, speciellt inte om man representerar ett parti vari en
            känd medlem sagt att Internet bara är en tillfällig fluga.
          </note>
          <note>
            Vi tycker att bredband är en utveckling för landsbygden. Det
            ger möjlighet. Vi tillför också pengar för att kunna bygga ut
            detta. Jag tror att vi kanske till och med är överens om att det
            behövs bredband även ute i landsbygden.
          </note>
          <note>
            Jag vet inte varifrån Krister Örnfjäders citat kom. Det glömde
            han att berätta. Det handlade vad jag förstår om att löneläget
            är olika i Stockholm och ute på landsbygden och om att landsbygden
            får vara med och betala, kanske genom att man har samma prisnivå.
            Eller hur var det? Vi kanske kan få en förklaring av vad Krister
            Örnfjäder menade egentligen. Det är ju ingenting som direkt berörs
            i det här betänkandet, men det är uppenbarligen en aktuell fråga
            för Krister Örnfjäder i alla fall.
          </note>
          <note>
            Men jag har faktiskt också en fråga. Den rör den reservation
            som är skriven av Socialdemokraterna. Den handlar om att staten
            ska vara med och ha en central roll när det gäller landsbygdspolitiken.
            Vi från Moderaterna tror på individen. Vi tror att människor har
            kraft att kunna utvecklas också på landsbygden. Men tror Krister
            Örnfjäder att det är nödvändigt att staten ska vara med och peta
            för att vi ska få en utveckling på landsbygden, eller tror Krister
            Örnfjäder också, liksom vi, på individens egen utvecklingskraft?
          </note>
          <note type="speaker">
            Anf. 94 KRISTER ÖRNFJÄDER (s) replik:
          </note>
          <note>
            Fru talman! Naturligtvis tror jag på individens egen utvecklingskraft.
            Men jag tycker inte att det är att peta om staten är med och ser
            till att man har skolor, att man får sjukvård och att man har
            möjlighet att transportera sig. Det är knappast någonting som
            man petar i. Och har Maria Plass den ingången, att det är att
            vara med och peta, kan jag förstå att det ser ut som det gör med
            de förslag som saknas i den här skriften.
          </note>
          <note>
            Jag återkommer till det här med skatteutjämningssystemet. Maria
            Plass har ju själv varit med och förändrat systemet till nackdel
            för gles- och landsbygdskommuner. Kan jag uppfatta Maria Plass
            svar på så sätt att hon inte visste vad hon gjorde vid den tidpunkten
            eftersom hon tydligen inte har varit medveten om att man ändrade
            systemet för drygt ett år sedan så att glesbygds- och landsbygdskommuner
            är med och betalar ett högre löneläge? Det är ju en av de saker
            som numera ingår i underlaget för hur man ska räkna ut det här
            systemet. Det innebär till exempel att i Stockholms läns landsting
            får man 180 kronor mer per invånare medan Norrbotten fick betala
            140 kronor för att se till att det här skulle bli en utjämning.
          </note>
          <note>
            Det innebär att för kommunernas del står det så här jag citerar
            ur tidningen Riksdag och Departement, som väl betraktas som oberoende:
            För kommunernas del beräknas lönekostnaderna på medellönen i grannkommunerna,
            villapriserna och andelen som förvärvsarbetar. För landstingen
            ska lönekostnaderna beräknas på lönerna i privat sektor i länet
            och på läkarnas faktiska löner. Kommunerna i Stockholms län får
            cirka 80 kronor mer per invånare, medan kommunerna i Jämtland
            får punga ut med drygt 200 kronor per invånare. Är det här en
            bra regionalpolitik? Är det här ett bra fördelningssystem, tycker
            Maria Plass?
          </note>
          <note type="speaker">
            Anf. 95 MARIA PLASS (m) replik:
          </note>
          <note>
            Fru talman! I sitt anförande tidigare i dag, för några timmar
            sedan, ägnade Krister Örnfjäder väldigt mycket tid åt att berätta
            att han inte hittade någonting i den här landsbygdsutvecklingsstrategin.
            Vi andra har hittat ganska mycket i den, men Krister Örnfjäder
            lyckades uppenbarligen med konststycket att hoppa över det mesta.
            Då väljer man att gå utanför den strategi som är skriven här.
          </note>
          <note>
            Den socialistiska inriktningen på landsbygdspolitiken har varit
            att ha en utjämnande fördelningspolitik framför att ha en utvecklingsfrämjande
            politik. Det är ju en traditionell socialdemokratisk politik där
            staten har en central roll och styr, och framför allt styr uppifrån.
          </note>
          <note>
            Jag får konstatera att i den skrivna reservationen förekommer
            inriktningen att man kommer och styr från statligt håll i landsbygdspolitiken.
            Då blir allting bra. Jag tycker också det har jag sagt tidigare
            att när det gäller infrastruktur och grundläggande service som
            till exempel skolor har staten en roll, men Socialdemokraterna
            vill gå bra mycket längre än så.
          </note>
          <note type="speaker">
            Anf. 96 ÅKE SANDSTRÖM (c):
          </note>
          <note>
            Fru talman! Jag vill först säga att jag befarar att jag inte
            kommer att klara mig på den utsatta tiden. Jag vill anmäla detta
            redan nu.
          </note>
          <note>
            Det här är den första strategin av det här slaget som har tagits
            fram under mandatperioden, och vad jag vet har man inte antagit
            någon liknande tidigare heller. Jag är personligen lite beklämd
            över hur man har läst eller inte läst och inte vill ta till sig
            någonting. Jag undrar verkligen om man har sett innehållet. Med
            ett löfte, fru talman, att få dessa tillbaka är jag beredd att
            låna ut mina glasögon till Krister Örnfjäder så att han möjligen
            kan ta del av innehållet i den här väldigt omfattande skrivningen.
            Jag kommer att beröra ett antal punkter.
          </note>
          <note>
            Här finns en positiv syn det utgår jag ifrån att vi alla har
            på de möjligheter som finns på landsbygden. Och vi ska inte glömma
            bort, även om det hittills inte har nämnts, att den verkligt stora
            potentialen för sysselsättning och aktiviteter ligger hos till
            exempel skogsnäringen, som svarar för 200 miljarder och 100 000
            anställda. I jordbruket och livsmedelsindustrin har vi tillsammans
            nära 120 000 personer sysselsatta. Som sagt: Det är ett väldigt
            brett anslag i den här strategin, för vi vet alla att det är där
            det kan ske väldigt mycket utveckling och att det kan bli en motor
            för jobbskapande och tillväxt, inte minst på energiområdet.
          </note>
          <note>
            Under de här två och ett halvt åren har regeringen fattat en
            rad olika beslut och tagit flera initiativ för att ge landsbygden
            bättre förutsättningar. I landsbygdsprogrammet till exempel, som
            det ju togs delbeslut om förra perioden också, finns 35 miljarder
            för att stärka landsbygdens konkurrenskraft. Ett konkret exempel
            är de 50 miljoner som kom till extra stöd för kommersiell service
            det gäller bensinmackar i glesbygd som regeringen nyss har beslutat
            om.
          </note>
          <note>
            Jag kan ge några ytterligare exempel. För att göra det enklare
            och mer lönsamt att starta och driva företag, vilket också har
            stor betydelse för kvinnors möjligheter, har tillskjutits 100
            miljoner per år extra under den här perioden. Regelförenklingsarbetet
            bedrivs också för att göra det lättare. Det känner vi till. Jag
            medger att det är en tuff uppgift. Målet är att man ska minska
            företagens administrativa kostnader till följd av statliga regler
            med 25 procent fram till 2010. En aktuell siffra från en färsk
            rapport visar att den administrativa kostnaden för jord- och skogsbruket
            och fiskerinäringen under 2007 minskade med ca 17 miljoner kronor
            netto.
          </note>
          <note>
            När det gäller de sociala avgifterna och bolagsskatten vet vi
            att de har sänkts. Det kan stimulera till investeringar och nyanställningar.
            De sociala avgifterna har ju sänkts med 1 procent och avgiften
            för unga, alltså mellan 18 och 26 år, har sänkts med i runda tal
            15 procent. Det tror jag också är viktigt i det här svåra konjunkturläget.
          </note>
          <note>
            Sammantaget betyder de här två sänkningarna av avgifterna en
            kostnadslättnad på 13 miljarder kronor.
          </note>
          <note>
            Ett annat exempel, fru talman, är att Almi Företagspartner har
            fått en kraftigt ökad utlåningsmöjlighet genom det kapitalskott
            på 2 miljarder som man har fått. Man har fått möjlighet att finansiera
            en större andel av små och medelstora företag upp till 80 procent
            av lånebehovet. Ni vet att det tidigare var bara 50 procent.
          </note>
          <note>
            Det tidigare landsbygdsstödet som nu heter Bidrag till företagsutveckling
            gäller i första hand små och medelstora företag inom stödområdena
            A och B, alltså i gles- och landsbygd. Där har man höjt högsta
            beloppet på bidraget från 800 000 till 1,2 miljoner. De nedsatta
            socialavgifterna i stödområdena A och B sänker marginalkostnaderna
            för anställningar också. Sammantaget är det en skattereduktion
            på 640 miljoner för detta år. Det är en beräknad siffra.
          </note>
          <note>
            Fru talman! Medlen till åtgärder inom den så kallade livsmedelsstrategin,
            vilket också är berört i den här skriften, har ökat så att vi
            nu totalt för detta år har 49 miljoner. Målet för den strategin
            är att få fram en konkurrenskraftig livsmedelssektor med hög tillväxt
            och med kvalitetsfrågorna i fokus. Det är ju verkligen inne nu.
          </note>
          <note>
            Insatserna när det gäller regeringens vision Sverige det nya
            matlandet, att stärka maten med mervärden som exempelvis småskalig
            livsmedelsförädling, ökar också med 30 miljoner per år för de
            kommande åren.
          </note>
          <note>
            Förslaget om sammanhållen klimat- och energipolitik ska debatteras
            i särskild ordning senare så jag berör inte det. Men det kommer
            ju med hänsyn till möjligheterna att utvinna energi att beröra
            landsbygden positivt.
          </note>
          <note>
            På tal om energi har bland annat tillståndsprocessen för att
            underlätta etablering av vindkraftverk förenklats, och medel har
            anslagits för att förkorta handläggningstiderna. Den planerade
            utbyggnaden av vindkraft kommer att ha stor betydelse för landsbygden.
          </note>
          <note>
            Ytterligare ett exempel inom energiområdet, fru talman, är att
            det nu satsas ytterligare medel, 40 miljoner per år, för att stödja
            och stimulera biogasproduktion.
          </note>
          <note>
            Några ord vill jag säga om utbildning med landsbygdskoppling.
            Arbetsmarknaden i många landsbygdsområden har ju ett behov av
            personer med praktisk och hantverksmässig utbildning. Man har
            också initierat en mängd åtgärder för att stärka den yrkesutbildningen
            på gymnasial och eftergymnasial nivå. Bland annat har en försöksverksamhet
            med gymnasial lärlingsutbildning påbörjats och yrkesskola har
            inrättats, som bekant.
          </note>
          <note>
            Fru talman! Tillgänglighet till service är en viktig förutsättning
            för tillväxt i alla delar av landet. Jag vet mycket väl, efter
            att ha deltagit i politiken i 40 år, att det inte var bättre förr.
            Men jag vet också, vilket samtliga här vet, att de demografiska
            förändringarna gör det här väldigt svårt. Vi har en befolkningsomflyttning
            som inte någon av oss har kunnat hejda tillräckligt mycket, enligt
            min uppfattning.
          </note>
          <note>
            De regionala serviceprogram som nu har kommit till uttryck ska
            genomföras i syfte att öka tillgängligheten till kommersiell och
            offentlig service. Som ni vet är det länsstyrelserna och självstyrelseorganen
            i Skåne och Västra Götaland samt även samverkansorganen i Kalmar
            och Gotland som ska jobba med detta. Från och med denna månad
            får Tillväxtverket en central roll i detta arbete.
          </note>
          <note>
            Regeringen har också avsatt 17 miljoner för att stimulera lokala
            lösningar och initiativ inom serviceområdet. Där tror jag att
            vi har väldigt mycket att göra i samverkan. Väldigt många av de
            problem och möjligheter som finns på landsbygden löses genom samverkan
            mellan många parter, privat, offentligt och ideellt. Lokalt kan
            det handla om hemtjänst, sjukvård och dagligvaruförsörjning, som
            bekant.
          </note>
          <note>
            En annan del är rättssäkerheten. Tillgången till poliser har
            debatterats tidigare. Där har regeringen som mål att den polisiära
            närvaron måste öka och att det till 2010 ska finnas 20 000 poliser
            i landet.
          </note>
          <note>
            Även domstolsverksamheten ser jag har debatterats i annat sammanhang.
            Tingsrätterna, som har stor betydelse för de enskilda, har faktiskt
            ökat i antal jämfört med det förslag som Socialdemokraterna hade
            tidigare.
          </note>
          <note>
            Fru talman! Låt mig också beröra infrastrukturfrågorna. Det gäller
            den elektroniska kommunikationen, som berördes kort av en tidigare
            talare. Det är faktiskt viktigt jag deltog intensivt i den debatten
            under förrförra perioden att man får i gång bredbandsetableringarna.
            Det satsas ju medel för samkanalisation, som det heter. Det är
            en demokratisk fråga att vi får en form av digital allemansrätt;
            ett uttryck för övrigt som vi skapade inom Centerpartiet 1999
            då vi debatterade dessa frågor som allra mest.
          </note>
          <note>
            Fru talman! När det gäller infrastrukturen har det finmaskiga
            vägnätet jättestor betydelse. Låt mig bara kort uppehålla mig
            vid enskilda vägar med statsbidrag, som ju är 20 000 mil. Jag
            var faktiskt med när den förra regeringen helt och hållet tog
            bort det här statsbidraget, vilket skadade landsbygden kolossalt
            mycket. Det återinfördes efter en hel del politiskt fotarbete
            på den tiden. Där behövs det mer. Vägverkets chef sade redan 2002
            att vi har ett eftersatt underhåll av vägnätet på 23 miljarder.
          </note>
          <note>
            Nu pågår infrastrukturplanering ute i trafikverken. Jag ska inte
            uppehålla mig vid det ytterligare. Självklart skulle även jag
            ha önskat att ramen för infrastruktursatsningarna hade varit ännu
            vidare.
          </note>
          <note>
            Sist och slutligen har vi frågan om att öppna för mer samverkan
            med den ideella sektorn. Jag är personligen, efter att ha deltagit
            i väldigt mycket av det här arbetet, alldeles övertygad om att
            utan den ideella sektorn stannar landsbygden. Det är också därför
            som stödet till exempelvis organisationen Hela Sverige ska leva
            har ökats betydligt under den här mandatperioden. Så är det även
            med stödet till Skärgårdarnas Riksförbund. Jag hoppas att vi är
            överens över blocken om att den ideella verksamheten har stor
            betydelse för utvecklingen på landsbygden.
          </note>
          <note type="speaker">
            Anf. 97 KENT PERSSON (v) replik:
          </note>
          <note>
            Fru talman! Jag tackar också Åke Sandström för anförandet. Jag
            vet att Åke brinner för frågorna, och jag förstår att Åke känner
            sig förtvivlad över den utveckling som han kan se och som delvis
            också är ett resultat av regeringens politik.
          </note>
          <note>
            Jag har läst skrivelsen från pärm till pärm med rena glasögon
            inga filter. Jag läser innantill att en god tillgång till kommersiell
            och offentlig service är en förutsättning för hållbar tillväxt
            och utveckling i landsbygdsområden. Så skriver man klart och tydligt.
          </note>
          <note type="speaker">
            (ÅKE SANDSTRÖM (c):
          </note>
          <u who="unknown" xml:id="i-3bd999b330f2dc46-1">
            <seg>
              Det är sant.)
            </seg>
          </u>
          <note>
            Det är sant. Det intressanta att se är hur det ser ut i verkligheten
            med den kommersiella och den offentliga servicen. Vi kan se att
            det faktiskt har skett en rad indragningar de två senaste åren.
            Inte minst gäller det de statliga verksamheterna, det vill säga
            apotek, försäkringskassa och arbetsförmedling. Förändringen har
            givetvis lett till försämringar för landsbygdens invånare. Det
            har skett en centralisering till regionala städer, i Norrland
            ofta utefter kusterna.
          </note>
          <note>
            Det här har inneburit att en av grundförutsättningarna för företag
            och människor att påverka i landsbygdsområdena har drastiskt försämrats.
            Det har skett på ett sådant sätt att kommuner och länsstyrelser
            i berörda områden inte har kunnat delta i processen. Var och en
            av de statliga myndigheterna har gjort sitt arbete, ofta utifrån
            ekonomiska beting, och på det sättet försökt effektivisera. Det
            har också lett till att service och arbetsförhållanden för dem
            som jobbar inom den statliga sektorn också har försämrats. Det
            är fråga om långa restider för att besöka kunder ute på landsbygden.
          </note>
          <note>
            Menar Åke Sandström att detta är en bra utveckling för landsbygdskommunerna?
          </note>
          <note type="speaker">
            Anf. 98 ÅKE SANDSTRÖM (c) replik:
          </note>
          <note>
            Fru talman! Självklart är det inte en bra utveckling. Det är
            fråga om att skilja på äpplen och päron. Som Persson vet kan vi
            inte styra i detalj över statliga verk och myndigheter.
          </note>
          <note>
            Jag vet också att länsstyrelsen i varje fall i mitt län har varit
            delaktig i planeringen. Den samlokalisering som sker av arbetsförmedling,
            försäkringskassa och så vidare är en följd av att de måste effektivisera
            för att klara sin ekonomi. Det är en jättesvår balans. Å ena sidan
            kräver vi alla effektiva statliga myndigheter, å andra sidan ska
            vi ha en hygglig närhet. Vi har haft en omfattande debatt om detta.
            Jag tillstår att det inte är en enkel fråga.
          </note>
          <note type="speaker">
            Anf. 99 KENT PERSSON (v) replik:
          </note>
          <note>
            Fru talman! Äpplen och päron är trots allt frukt. Frukten ska
            blandas ihop till en bra kompott som är smaklig för dem som ska
            nyttja den.
          </note>
          <note>
            Vi har sett en utveckling där regeringen har påskyndat omstruktureringen
            av den statliga servicen. Det har inte varit till gagn för landsbygdsbefolkningen.
            Nu ska man vara med och försöka hitta lokala lösningar med lokala
            enklare servicetjänster. Jag vet inte vad de är för något. Det
            skulle vara intressant att höra om Åke Sandström känner till vad
            det är för enklare servicetjänster som ska tillhandahållas ute
            i landsbygdsområdena.
          </note>
          <note>
            En av grundförutsättningarna för att landsbygdskommunerna ska
            ha möjlighet till utveckling är att man har ett statsbidragssystem
            som bygger på principen att man ska utjämna skillnaderna. Vi ser
            i dag att skillnaderna ökar mellan stad och landsbygd. Det sker
            inom alla dessa områden, inte minst mellan kvinnor i städer och
            kvinnor på landsbygden. Där ökar också skillnaden markant. Statsbidragen
            till kommunerna är väsentliga för att landsbygdskommunerna ska
            vara delaktiga i finansieringen av det viktiga landsbygdsprogrammet.
          </note>
          <note>
            I dag ställs många landsbygdskommuner inför valet att medfinansiera
            vägtrafiksatsningar. Det får ställas mot behoven inom skola och
            omsorg. Effekten är att man i många landsbygdskommuner känner
            sig tvingad att lägga ned landsbygdsskolor. Man ställs inför ett
            ultimatum där man är tvungen att satsa på antingen infrastruktur
            eller barnomsorg.
          </note>
          <note type="speaker">
            Anf. 100 ÅKE SANDSTRÖM (c) replik:
          </note>
          <note>
            Fru talman! Det råder inget tvivel om den demografiska förändringen,
            det blir alltså allt färre människor på den reella landsbygden.
            Det är en påfrestning för att klara servicen. Man blundar om man
            inte tillstår det.
          </note>
          <note>
            Att regeringen skulle ha påskyndat förändringen av de statliga
            myndigheterna kan jag absolut inte hålla med om. Däremot har antalet
            myndigheter rationaliserats i antal enheter över hela landet.
          </note>
          <note>
            Jag kan det kommunala skatteutjämningssystemet väl. Det berördes
            tidigare. Det är så enkelt att den socialdemokratiska regeringen
            hade beställt en utredning av Wetterholm. Han föreslog att 100
            procent av lönekostnaderna och 100 procent av byggnadskostnaderna
            skulle ingå som parametrar i systemet för utjämning av kostnader.
            Vi var inte minst i mitt parti motståndare, och uppgörelsen blev
            50 procent. Flera av Norrlandslänen, inte minst i Norrbotten och
            Västerbotten, har haft en fördel av att få in byggnadskostnadsindex
            i systemet. Däremot har lönerna vilket jag motsatte mig eftersom
            det kan påverka lönebildningen varit högre i Stockholm. Av den
            anledningen blev det en förändring som i min hemkommun innebar
            15 kronor per invånare. Det kunde variera ända upp till 120 kronor.
            Det slutresultatet nådde jag inte, men det är bakgrunden till
            förslaget.
          </note>
          <note>
            Nu ska frågorna utredas av en parlamentarisk utredning. Den är
            inte tillsatt än. Det nya systemet ska vara färdigt 2011. Så är
            läget där.
          </note>
          <note type="speaker">
            Anf. 101 KRISTER ÖRNFJÄDER (s) replik:
          </note>
          <note>
            Fru talman! Det som Åke Sandström tog upp i sin föredragning
            kräver egentligen ett antal genmälen, men det klarar man inte
            på två minuter. Jag ska hålla mig till tre.
          </note>
          <note>
            Till att börja med sade Åke Sandström att det inte går att i
            detalj styra över statliga verk och myndigheter. Låt mig läsa
            vad Maud Olofsson sade när hon var i opposition, innan hon var
            näringsminister. Frågan hon fick löd: Hur skulle du vilja att
            regionalpolitiken ser ut? Hon svarade att staten borde kräva att
            verk och företag ska fortsätta att erbjuda service på landsbygden.
          </note>
          <note>
            Hur kommenterar Åke Sandström detta? Är det något som har hänt
            sedan valet 2006 som har förändrat de förutsättningarna? Åke Sandström
            gjorde sig till talesman för de fyra partierna. Han pratade om
            allt positivt som har hänt. LRF:s ordförande Lars-Göran Pettersson
            sade för knappt två månader sedan att regeringens politik är en
            gåta. Han uppmanade regeringen att vidta ett antal åtgärder. Han
            kallade dem för de sju sveken. Han pratade om klimatpropositionen,
            gårdsstödet till betesmarkerna, ingen strategi för landsbygden,
            inget förslag om stärkt konkurrenskraft för de gröna näringarna,
            tvärtomförslag om försämrad konkurrenskraft, motstånd mot utvidgad
            ursprungsmärkning och otillräckliga tak mot krånglet.
          </note>
          <note>
            Det är knappast en bild som motsvaras av det som Åke Sandström
            försöker ge sken av när man pratar om den skrivelse som från början
            var en proposition. Sanningen är väl att det blev en skrivelse
            därför att det inte fanns några förslag att lägga fram i en proposition.
          </note>
          <note type="speaker">
            Anf. 102 ÅKE SANDSTRÖM (c) replik:
          </note>
          <note>
            Fru talman! Det är tacknämligt om vi kan hålla oss till skrivelsen
            kalla den vad du vill. Att ta med vad som sades för tre år sedan
            eller vad som har sagts efter skrivelsen trycktes ligger utanför
            den här debatten.
          </note>
          <note>
            Önskemålet att de statliga verken och myndigheterna ska se till
            att det finns en service och en verksamhet även på landsbygden
            står kvar, men det är sannerligen inte lätt att verkställa det.
          </note>
          <note>
            Jag var noga med att säga att klimat- och energipropositionen
            ska behandlas i särskild ordning. Där finns också förslag. Jag
            förstår vad som åsyftas i den utifrån LRF:s utgångspunkt. Men,
            som sagt, där förs det en dialog, och vi ska återkomma till den
            punkten när det gäller den propositionen.
          </note>
          <note type="speaker">
            Anf. 103 KRISTER ÖRNFJÄDER (s) replik:
          </note>
          <note>
            Fru talman! Den här debatten blir i så fall helt omöjlig. Skulle
            jag inte få åberopa det som står i den här skrivelsen? Dessa punkter
            har man faktiskt tagit upp och redovisat. Hade det varit en proposition
            skulle man också ha kunnat lägga fram förslag på motsvarande punkter
            i stället för att bara redovisa, enligt mitt tycke, vad som inte
            har gjorts.
          </note>
          <note>
            Att jag i detta läge hänvisar till vad Maud Olofsson sade tidigare
            beror på att hon är huvudansvarig för denna skrivelse. Hon har
            haft alla möjligheter att lägga fram vilka förslag hon vill för
            att få med precis de synpunkter som hon gav uttryck för när hon
            var i oppositionsställning.
          </note>
          <note>
            Man kan förvänta sig att det som man säger i opposition på något
            sätt avspeglar sig i den regeringsdeklaration och de förslag som
            man sedan lägger fram i regeringsställning.
          </note>
          <note>
            Jag tycker därför inte alls att det är orimligt att jag tar upp
            dessa saker.
          </note>
          <note>
            Åke Sandström stod själv här nyss och åberopade vilket underlag
            som Socialdemokraterna hade tagit fram och som ni sedan tog fram
            som beslutsunderlag ett och ett halvt år senare.
          </note>
          <note>
            Alltihop hänger alltså ihop på något sätt. Jag vill bara att
            man ska komma upp till bevis. Det räcker inte att från början
            hänvisa till att man ska komma med en proposition som ska lösa
            ett antal av de problem som vi anser finns i Sverige och sedan
            välja det är det som man har gjort att lägga fram en skrivelse,
            i stället för en proposition, som inte innehåller något beslutsunderlag
            utan som sedan bara ska läggas till handlingarna. Sedan ska vi
            som opposition på något sätt nöja oss med att det var en skrivelse
            som vi fick.
          </note>
          <note>
            Det borde ha varit en proposition, och det borde ha funnits förslag.
            Då skulle vi ha kunnat ställa upp på de förslag som vi tycker
            skulle ha genomförts.
          </note>
          <note type="speaker">
            Anf. 104 ÅKE SANDSTRÖM (c) replik:
          </note>
          <note>
            Fru talman! Det är helt riktigt att det här är en skrivelse och
            en uppräkning av det som har gjorts. Det som jag vände mig mot
            i början var att man inte kunde läsa en enda siffra eller någonting
            som hade gjorts. Det är en slutsats.
          </note>
          <note>
            Självklart hade det varit bättre om vart och ett av departementen
            hade tagit fram en proposition. Nu står både Jordbruksdepartementet
            och Näringsdepartementet bakom detta.
          </note>
          <note>
            Jag vet också av politisk erfarenhet att det är en stor skillnad
            mellan opposition och majoritet. Även sedan Socialdemokraterna
            kom i opposition har jag märkt att det är en stor skillnad på
            arbetssätt och framför allt att man har större möjligheter att
            spendera.
          </note>
          <note>
            Men denna skrivelse är en uppräkning av ett antal saker som är
            genomförda. Jag tillstår att det finns mer att göra. Jag tillstår
            att den demografiska förändringen ute i landet är den svåraste
            och den största utmaningen för oss att klara grundläggande service
            och att klara den kommunala välfärden. Det är ett jätteproblem.
          </note>
          <note>
            Jag vet till exempel att det har fötts 25 barn i en kommun under
            ett helt år spridda över 15 mil i ett av de nordligaste länen.
            Detta är alltså en utmaning. Inför den utmaningen är jag väldigt
            ödmjuk utifrån det jobb som jag har fått delta i.
          </note>
          <note>
            Jag ska försöka verka för att vi får fram en proposition där
            fler konkreta åtgärder för att nå ett bättre resultat behandlas.
          </note>
          <note type="speaker">
            Anf. 105 TINA EHN (mp) replik:
          </note>
          <note>
            Fru talman! Vi debatterar denna skrivelse, och vi är många som
            konstaterar att det som vi hade tänkt skulle finnas med saknas,
            nämligen en riktig strategi för utvecklingen av landsbygden.
          </note>
          <note>
            Det är också tråkigt att den ansvariga ministern inte finns här.
            Det hade varit ganska intressant att få lite reflexioner och tankar
            runt detta.
          </note>
          <note>
            Åke Sandström tog mycket riktigt upp den demografiska förändringen
            i vårt land, hur allvarlig den är och hur svårt det är att förändra
            den. Det är just det som vi känner att vi på något sätt måste
            hantera. Det var det som vi hade tänkt skulle finnas lite grann
            i den strategi som vi hade förväntat oss på alla områden. Vad
            vill vi framöver, och vad är det som krävs?
          </note>
          <note>
            Nu handlar det om hur vi ska utveckla vår landsbygd, och det
            är mycket som är landsbygd. Samtidigt har vi en väldigt stor fråga
            som griper över allting annat. Förutom finanskrisen tänker jag
            naturligtvis på klimatfrågan som är jätteviktig, och vi tacklar
            frågan om hur man ska komma till rätta med energisituationen på
            jorden på lite olika sätt.
          </note>
          <note>
            I denna skrivelse står det ganska klart och tydligt om naturresurserna
            i Sverige. Bland annat har vi i vår berggrund mineraler av olika
            slag. Vi har bland annat uran. Det talas också om att en del skulle
            kunna vara att bygga ut gruvor, prospektera och annat som pågår.
            Och det pågår i dag en stor prospektering.
          </note>
          <note>
            Min fråga till Åke Sandström är: Anser Åke Sandström att det
            är landsbygdsutveckling med prospekteringar och möjliga urangruvor
            i förhållande till konkurrensen med turistverksamhet?
          </note>
          <note type="speaker">
            Anf. 106 ÅKE SANDSTRÖM (c) replik:
          </note>
          <note>
            Fru talman! Gruv- och mineralverksamheterna har en oerhört stor
            betydelse för den del av landet som svarar för praktiskt taget
            50 procent av Europas tillgångar på området. Där har vi stora
            utvecklingsprojekt. Jag strök det avsnittet i mitt inledningsanförande
            eftersom jag visste att det skulle bli för långt. Där har vi utomordentligt
            stora möjligheter. Men självklart är det i konkurrens i vissa
            lägen. Men det sker en minutiös och hård miljöprövning. För ett
            av de större projekten som finns uppe i norr tog det sex och ett
            halvt år att få ett brytningstillstånd.
          </note>
          <note>
            Men, som sagt, i vissa lägen är det konkurrens med turistintressena.
            Jag väntade också på frågan om uran. Där är svaret nej, vi vill
            inte tillåta uranbrytning. Det kommunala vetot ska vara kvar.
            Jag har redan tagit upp frågan om att det kommunala vetot även
            borde omfatta prospektering av uran. Men jag vet att det är svårt
            utifrån den konkurrensbegränsningsregel som finns.
          </note>
          <note>
            Jag väntar också med spänning på vilka förslag som Miljöpartiet
            har för att stärka landsbygden utifrån det initiativ som finns
            på till exempel bränsleområdet med höjningar av priset.
          </note>
          <note>
            Däremot vet jag också mycket väl att det är lite svårt att utöka
            kollektivtrafiken i inlandet och fjälltrakterna.
          </note>
          <note>
            Men jag har gett svar beträffande möjligheterna att stärka landsbygden
            när det gäller gruvor och mineraler.
          </note>
          <note type="speaker">
            Anf. 107 TINA EHN (mp) replik:
          </note>
          <note>
            Fru talman! Jag tackar så mycket för svaret. Det var mycket intressant.
            I dag pågår otroligt mycket prospekteringar, alltså att man letar
            efter mineraler och i slutändan kanske uran. Hittar man uran vill
            man säkert bryta det.
          </note>
          <note>
            Inte minst finns det olika kommunpolitiker som uttalar sig. I
            Skövde finns det ett kommunalråd som har sagt att detta skapar
            väldigt mycket oro hos invånarna och att det kostar mycket för
            kommunen att svara på yttranden och kommunicera med kommuninvånarna
            om detta. Det är pengar som man i stället hade velat lägga på
            skola, vård och andra eftersatta områden. Detta slukar resurser
            på ett sätt som går åt helt fel håll, kan man nog säga.
          </note>
          <note>
            Miljöpartiet har vid flera tillfällen försökt att lyfta denna
            fråga, att vi också skulle få ett kommunalt veto mot själva prospekteringen
            och att man också skulle se över miljöbalken, kärntekniklagen
            och minerallagen. I voteringar om detta vet jag inte hur Åke Sandström
            har röstat, men det är ganska viktiga saker i detta sammanhang.
          </note>
          <note>
            För övrigt skulle jag vilja säga att Miljöpartiet ofta har detta
            helhetstänk på politiken, alltså att vi kopplar ihop klimatfrågan,
            miljöfrågan, frågan om den biologiska mångfalden, frågan om utvecklingen,
            hur vi använder våra energiresurser och vad vi vill framöver.
          </note>
          <note>
            Vi har jättebra företagarpolitik för landsbygden samtidigt som
            vi slår vakt om de riktiga värden som finns. Strandskyddet är
            en sådan fråga som vi har tagit upp i motioner och diskuterat
            många gånger och som vi förmodligen kommer att återkomma till
            i framtiden.
          </note>
          <note type="speaker">
            Anf. 108 ÅKE SANDSTRÖM (c) replik:
          </note>
          <note>
            Fru talman! Jag utgår ifrån att det inte är kommunen som bär
            kostnaden för prövningen vid uranbrytning och den miljökonsekvensbeskrivning
            som måste ske. Det måste vara den sökandes ensak. Detta måste
            vara en felaktig uppgift.
          </note>
          <note>
            När det gäller nuvarande minerallag var vi med från Centerpartiet
            dels genom en motion, dels i den beredning som skedde och de beslut
            som fattades under förrförra perioden. Jag vet också att vi under
            perioden 19982002 hade en del debatter om huruvida man behövde
            utöka vetot. Det är en stor majoritet i dag som är för att vi
            inte ska ändra minerallagen i dess nuvarande omfattning. Däremot
            är frågan om uranbrytning väldigt delikat. Hur ska vi se på den
            i ljuset av att vi importerar uran?
          </note>
          <note>
            Sist och slutligen frågan om strandskyddet! Där kan vi se det
            på olika sätt, som i många andra politiska frågor. Vi har haft
            ett alldeles för stelt system. Man har inte låtit kommunerna få
            bestämma. De borde få bestämma. Det blir en liten bättring där.
            Vi har områden i landet där det finns 3,7 kilometer strand per
            invånare. Jag anser att det inte är särskilt trångt där. Därför
            borde man få utveckla turistföretag och annat i större närhet
            till vattnet än vad som varit möjligt. Som sagt kommer säkert
            strandskyddsfrågan att lösa sig, eftersom vi fortfarande har en
            prövning från länsstyrelsen kvar i den delen.
          </note>
          <note type="speaker">
            Anf. 109 Tredje vice talman LISELOTT HAGBERG (fp):
          </note>
          <note>
            Fru talman! Jag hade tänkt börja debatten på ett helt annat sätt,
            men det går nästan inte att undvika att inleda med att kommentera
            det som har sagts av oppositionen. Inledningsvis var rösterna
            väldigt högljudda och kritiska. Jag ställde mig till att börja
            med frågan om vi verkligen hade läst samma skrivelse. Det gällde
            särskilt när man lyssnade till Krister Örnfjäder, som höll upp
            skrivelsen och menade att den inte innehöll någonting. Jag frågar
            mig om Krister Örnfjäder verkligen har läst det som står mellan
            de färgglada pärmarna eller om han bara har tittat på den färgglada
            bilden på utsidan. Jag övervägde ett tag om jag skulle använda
            den största delen av min tid till att läsa innantill i regeringens
            strategi för att stärka utvecklingskraften i Sveriges landsbygder.
          </note>
          <note>
            Man kan välja att se på landsbygder på olika vis. I sig är det
            svårt att definiera, eftersom landsbygder kan definieras på så
            många olika sätt. Man kan välja att fokusera antingen på styrkor
            och möjligheter eller på det motsatta. Jag tänkte välja det första.
          </note>
          <note>
            När jag tänker på landsbygder tänker jag på alla verksamheter
            som finns på landsbygden och är möjliga att utveckla. Jag tänker
            till exempel på små verkstäder, stugbyar, IT-företag, revisionsbyråer,
            livsmedelsproducenter, livsmedelsförädlare och skyltgravörer.
            Jag skulle kunna göra en lång uppräkning av de olika typer av
            verksamheter som finns på landsbygden.
          </note>
          <note>
            Det vi alla kan vara överens om är väl att företagandet är grunden
            för utvecklingen på landsbygden. Med den skrivelse som är anledningen
            till debatten i dag vänder sig regeringen, och även riksdagen,
            när vi så småningom ställer oss bakom skrivelsen, till kvinnor
            och män, till unga och äldre, till dem som driver företag och
            dem som vill driva företag och arbeta och bo i olika landsbygder.
            Strategin riktar sig till alla dem som väljer att bo och verka
            i landsbygdsmiljöer. De är många, och jag är en av dem.
          </note>
          <note>
            Om man ska följa OECD:s definiering av vad som är gles landsbygd
            är halva befolkningen i Sverige att hänföra till den gruppen.
            Vi definierar det på ett lite annorlunda sätt i vårt land och
            hamnar inte på en riktigt lika hög nivå, utan på ungefär hälften.
          </note>
          <note>
            Det är väldigt positivt med en samlad strategi av det här slaget.
            Jag hoppas verkligen att många kommer att ta del av den, för den
            ger en bra bild av vad som gjorts av alliansregeringen och vilken
            viljeinriktning som finns inför framtiden. Det är med andra ord
            en väldigt bra grund att stå på.
          </note>
          <note>
            Man skulle förstås kunna vidga debatten till att handla om det
            mesta, eftersom det är så många olika typer av verksamheter som
            berör människor som bor på landsbygden. Det handlar om allt från
            infrastruktur till utbildning, turism, livsmedelsproduktion och
            en mängd andra saker som har varit uppe här tidigare i debatten
            och i olika debatter, skulle jag vilja säga, för allt hänger samman.
          </note>
          <note>
            Förutsättningar för god utveckling på landsbygden är förstås
            bra utbildning, ett gott företagsklimat, tillgång till kompetent
            arbetskraft och god service. Det måste också finnas goda möjligheter
            att driva företag. Det är klart att de generella förbättringar
            som görs för näringslivet i hela landet även är till stor nytta
            för landsbygden och de näringar som bedrivs där.
          </note>
          <note>
            Jag skulle vilja rekommendera en liten samlad skrift som ett
            komplement till denna redan rikliga landsbygdsstrategi. Den handlar
            om 82 insatser och området som främjar jobb och växande företag.
            Den beskriver allt som har gjorts när det gäller företagande och
            möjligheterna för företagare.
          </note>
          <note>
            Skrivelsen i sig löser inte alla problem som kan finnas inom
            olika typer av landsbygder. Det är inte heller så den ska läsas
            eller användas. Den ska inte ge svar på alla frågor i detalj.
            Den ska ses som fortsättningen på ett arbete som har påbörjats
            för att synliggöra den potential som finns bland landsbygderna
            helt enkelt som en god grund att stå på inför det fortsatta arbetet,
            som jag sade tidigare.
          </note>
          <note>
            Alla vi som vill se en positiv utveckling av de svenska landsbygderna
            vet att satsningar på utbildning och forskning spelar en viktig
            roll. Att det finns tillgång till kvalificerad arbetskraft är
            ofta avgörande för företags utvecklingsmöjligheter. Här har det
            gjorts en rad insatser. Det har till exempel öppnats möjligheter
            för arbetskraftsinvandring. Vi vet att det finns arbetskraft som
            har levt och verkat i landet men som inte har haft möjlighet att
            stanna kvar på grund av det inte har funnits möjlighet till arbetskraftsinvandring
            av det slaget. Nu är det företagen och företagarnas behov som
            styr.
          </note>
          <note>
            Att det finns fungerande infrastruktur av olika slag är förstås
            också av oerhört stor betydelse. Det finns ytterligare en dimension
            i det hela: Flexibilitet, förståelse och ett bra bemötande är
            annat som är viktigt. Här hänger förstås den politik som förs
            på riksnivå samman med den politik som förs på regional och lokal
            nivå. Jag tänkte, om fru talmannen kan tillåta mig, ta ett par
            exempel hämtade rakt från verkligheten.
          </note>
          <note>
            I strategin talas det mycket om livsmedelsproduktion. I mitt
            eget län besökte jag ett par som hade valt att bosätta sig på
            den sörmländska landsbygden för att ägna sig åt småskalig livsmedelsförädling.
            De berättade om hur de drabbats av en oförstående lokal miljöinspektör.
            Den här tjänstemannen gjorde säkert så gott han kunde utifrån
            den utbildning han hade, men för det här företaget blev frågan
            om tillståndsgivning och tillsyn en lång process. Det blev onödigt
            långt och krångligt. Det fanns lång erfarenhet hos de här personerna
            i den verksamhet som de skulle bedriva, bland annat när det gäller
            livsmedelshygien, som var en av frågorna som var besvärande.
          </note>
          <note>
            Skrivelsen tar upp även sådana här saker, som handlar om att
            underlätta och se över om man på olika sätt kan bedriva tillsyn
            och tillståndsgivning på ett annat sätt. Jag tror att småskalig
            livsmedelsförädling, som är väldigt rikligt omnämnt, är ett område
            som kommer att växa och säkert kommer att utvecklas ytterligare.
            Det kan också på sitt sätt bidra till utvecklingen av en växande
            turistnäring, en näring som växer och kommer att växa ytterligare.
          </note>
          <note>
            Jag tänkte ta ett annat exempel. En annan företagare berättade
            om behovet av praktikanter inom en verkstadsmekanisk utbildning
            på landsbygden i Sörmland. Det är viktigt med god samverkan mellan
            lokala utbildningsanordnare, företag och företagare. Men kontakten
            fungerade inte. Det var i den närliggande kommunen. Det här är
            ingen borgerligt styrd kommun, ska jag säga, utan den styrs av
            Socialdemokraterna.
          </note>
          <note>
            Regeringen har kommit med förslag, som har beslutats i riksdagen,
            om försök med lärlingsutbildningar.
          </note>
          <note>
            Nu har den här kommunen infört det, och det underlättar när det
            gäller tillgången till arbetskraft och när det gäller att få in
            arbetskraft.
          </note>
          <note>
            Regeringen kommer att ta ytterligare steg när det gäller yrkesutbildningar.
            Och det blir en ny ordning för gymnasieskolan som innefattar både
            yrkesutbildningar och teoretiska utbildningar och som på ett tydligare
            sätt lyfter fram just behovet i det här landet av välutbildad
            arbetskraft inom yrkesområdena.
          </note>
          <note>
            Jag vill med de här exemplen visa att det förutom förändrad lagstiftning
            behövs förståelse och god vilja och rätt inställning hos lokala
            representanter.
          </note>
          <note>
            Vårt land är ett avlångt land med tätorter av varierande storlek
            och vidsträckta landsbygdsområden. Grundinställningen måste vara
            att människor ska få bo och leva där de vill. Det är en grundinställning
            för Folkpartiet. Det är också en grundinställning för regeringen.
          </note>
          <note>
            Folkpartiet och alliansregeringen vill se ett Sverige som sjuder
            av växtkraft, och genom att stärka landsbygdernas möjligheter
            att utvecklas kan den verksamhet som bedrivs där bidra till utveckling
            i hela landet.
          </note>
          <note>
            Det handlar således om att undanröja hinder, ge människor möjlighet
            att utveckla sig och sina idéer och att våga göra verklighet av
            en dröm. Det skulle man önska att många fler som går och bär på
            goda idéer gör.
          </note>
          <note>
            Med detta vill jag yrka bifall till förslaget i utskottets betänkande
            när det gäller skrivelsen om en strategi för att stärka utvecklingskraften
            i Sveriges landsbygder.
          </note>
          <note type="speaker">
            Anf. 110 KRISTER ÖRNFJÄDER (s) replik:
          </note>
          <note>
            Fru talman! Högt tonläge ja, det är kanske inte så konstigt.
            Det finns trots allt lite att reagera på. Men jag tycker inte
            att tonläget är högt. Jag tror snarare att Liselott Hagberg känner
            sig träffad och upplever det som ett högt tonläge.
          </note>
          <note>
            Jag vill ta upp två saker.
          </note>
          <note>
            Anledningen till att jag reagerar på det här är att man från
            den nuvarande alliansregeringens sida har framfört synpunkter
            på hur tillståndet är inom regionalpolitiken i Sverige.
          </note>
          <note>
            Man har också hänvisat till att man skulle återkomma, och när
            man nu återkommer blir det inga förslag, utan det blir en skrivelse
            där man talar om att det här är någonting som har hänt.
          </note>
          <note>
            Jag skulle egentligen kunna utmana Liselott Hagberg genom att
            på måfå slå upp en sida där jag skulle kunna läsa. Det finns inga
            förslag. Det står ingenting om att man försöker åtgärda den nuvarande
            situationen. Det är mer en redovisning av hur situationen ser
            ut.
          </note>
          <note>
            Jag trodde att det skulle komma en proposition med förslag. När
            vi lade fram en proposition i det här ärendet under vår förra
            period hänvisade man till att det var en väldigt låg ambitionsnivå
            i den propositionen.
          </note>
          <note>
            Där fanns det förslag. Där hade man alltså anslagit speciella
            pengar till speciella åtgärder.
          </note>
          <note>
            Då tänker man att det på något sätt borde synas i den här skrivelsen
            att man nu har en högre ambitionsnivå.
          </note>
          <note>
            Jag kan jämföra 2009 års budget med 2005 års siffror. Ambitionsnivån
            har på fem år höjts med 6 miljoner kronor. Vi fick kritik då.
            Vad ska man kalla det här för nu? Var finns ambitionsnivån?
          </note>
          <note type="speaker">
            Anf. 111 Tredje vice talman LISELOTT HAGBERG (fp) replik:
          </note>
          <note>
            Fru talman! Man kan alltid diskutera om man känner sig träffad
            för att det är ett högt tonläge.
          </note>
          <note>
            Jag är snarare förvånad över att Krister Örnfjäder inte ser allt
            som står på de här 189 sidorna. Det var därför som jag ett tag
            funderade över om jag skulle använda tiden till att läsa högt
            när det gäller de förslag eller de beskrivningar som finns eller
            om jag skulle ägna tiden åt någonting annat.
          </note>
          <note>
            Krister Örnfjäder säger att det inte finns några åtgärder och
            att den här skrivelsen är innehållslös.
          </note>
          <note>
            Jag skulle också kunna slå upp en sida. På flera ställen handlar
            det om sådant som pågår som började till exempel 2007. Det handlar
            om sådant som pågår ända till 2013. Det finns olika typer av åtgärder
            som sträcker sig över flera år. Det finns också saker som pågår
            under det här året, som ju faktiskt inte är slut ännu, och det
            görs satsningar hela tiden.
          </note>
          <note>
            Jag skulle också kunna skicka tillbaka en fråga till Krister
            Örnfjäder, eftersom jag har läst Socialdemokraternas motion med
            anledning av den här skrivelsen och eftersom jag har lyssnat till
            Krister Örnfjäder när Krister Örnfjäder höll sitt anförande.
          </note>
          <note>
            Så särskilt många konkreta förslag från Socialdemokraternas sida
            kunde jag varken läsa om eller höra om när jag lyssnade på Krister
            Örnfjäder.
          </note>
          <note>
            Enligt min uppfattning blir Krister Örnfjäder svaret skyldig.
            Jag menar att det finns väldigt många förslag i den här strategin.
            Men Socialdemokraternas förslag klingar tomt och innehållslöst.
            Det är också därför som jag tror att Krister Örnfjäder låter bli
            att läsa skrivelsen och i stället väljer att hålla sig med ett
            högt tonläge.
          </note>
          <note type="speaker">
            Anf. 112 KRISTER ÖRNFJÄDER (s) replik:
          </note>
          <note>
            Fru talman! Liselott Hagberg ger nu uttryck för ett traditionellt
            sätt att angripa oppositionen på.
          </note>
          <note>
            Vi svarar på en skrivelse. Om det hade funnits en proposition
            med konkreta förslag hade vi skrivit en motion som hade svarat
            mot det förslaget. Nu finns det inget sådant att ta ställning
            till. Liselott Hagberg vet mycket väl att det är så arbetet i
            riksdagen fungerar.
          </note>
          <note>
            Det är något helt annat att svara på en skrivelse än att svara
            på en proposition. Vi hade ju trott att det skulle bli en proposition.
            Det är regeringen som har valt att lägga det på den här nivån,
            så det är ni som har bestämt spelreglerna.
          </note>
          <note>
            Liselott Hagberg tog i sitt anförande upp ett antal saker. Jag
            vill bara haka på när det gäller en , på grund av tidsbrist. Då
            tar jag en som ligger Liselott Hagberg väldigt nära, eftersom
            det är hennes partikamrat som har ansvar för det verksamhetsområdet.
            Det gäller högskolor.
          </note>
          <note>
            En gång i tiden gjordes det en utbyggnad av högskolor i olika
            delar av landet i akt och mening att vi skulle fördela resurserna
            på ett sådant sätt att fler delar av landet skulle kunna bli delaktiga
            i en utvecklingsprocess där högskolor och universitet är motorer.
          </note>
          <note>
            Nu har vi sett en proposition som man har tagit ställning till
            som innebär att högskolor och universitet kommer att rangordnas
            på ett helt annat sätt än tidigare. Det innebär att de högskolor
            som är små kommer att få stå tillbaka för dem som är stora. Per
            automatik kommer det att innebära att vissa regioner får sämre
            förutsättningar än andra.
          </note>
          <note>
            Tycker Liselott Hagberg att det är en bra utveckling och ett
            bra förslag när det gäller regionalpolitiken?
          </note>
          <note type="speaker">
            Anf. 113 Tredje vice talman LISELOTT HAGBERG (fp) replik:
          </note>
          <note>
            Fru talman! Jag skulle vilja beskriva, om Krister Örnfjäder har
            missat det tidigare, hur regeringens utbildningspolitik fungerar.
          </note>
          <note>
            Ända från förskolan och hela vägen upp när det gäller vuxenutbildning
            och yrkesvuxutbildning fokuserar vi på kvalitet när det gäller
            utbildning.
          </note>
          <note>
            Det handlar om att få till en utbildning med hög kvalitet. Detta
            beror på att utbildningskvaliteten tidigare inte har varit så
            hög som man skulle kunna önska. Den kan bli mycket bättre.
          </note>
          <note>
            När det gäller utbildning i olika former finns det ju möjlighet
            att utveckla till exempel formerna för distansutbildning. Det
            är inte självklart att man behöver bo precis granne med den utbildningsanordnare
            som man är kopplad till, utan man kan också bo ett stycke därifrån.
          </note>
          <note>
            Här handlar det alltså om att göra utbildningen mycket bättre
            och mycket högre i många olika steg.
          </note>
          <note>
            Vi vet att det har varit problem. I gymnasiet har man fått ta
            hand om de problem som har funnits inom grundskolan. Likadant
            har det varit i högre utbildningar. Där har man högljutt talat
            om vad gymnasieskolan inte har lyckats med och vad man har fått
            reparera inom de högre utbildningarna, där man ska ägna sig åt
            helt andra saker.
          </note>
          <note>
            Regeringens politik är väldigt tydlig när det gäller kvalitet
            i utbildning. Det är det som är det avgörande när det gäller vår
            konkurrens med andra länder i framtiden. Det gäller att vi kan
            hålla en hög kvalitet i utbildningen. Då måste vi börja från grunden,
            från förskolan och hela vägen upp. Det är också därför som det
            har skett ett omfattande arbete.
          </note>
          <note>
            Och vi behöver spetsutbildning och spetsforskningar, och vi behöver
            fokusera på kvalitet i högre utbildning.
          </note>
          <note type="speaker">
            Anf. 114 KENT PERSSON (v) replik:
          </note>
          <note>
            Fru talman! Jag hade inte tänkt begära någon replik men kunde
            inte låta bli när Liselott Hagberg från talarstolen talar om hur
            jag ska läsa skrivelsen. Jag förbehåller mig rätten att läsa den
            på det sätt som behagar mig. Det ska ingen annan behöva tala om
            för mig.
          </note>
          <note>
            Liselott Hagberg tog sedan upp att det är viktigt att se de styrkor
            och möjligheter som finns på landsbygden. Jag delar den uppfattningen.
            Det är helt rätt.
          </note>
          <note>
            Men till skillnad från den här skrivelsen menar jag att grunden
            för en positiv utveckling är att helt enkelt se till statens roll.
            Vilken roll har staten här? Det är att se till att de grundläggande
            förutsättningarna för en utveckling finns att se. Kommunernas
            ekonomi är många gånger avgörande för hur man ska kunna vara med
            och bidra till en positiv utveckling.
          </note>
          <note>
            Jag ska läsa upp ett stycke ur den här skrivelsen, eftersom Liselott
            inte ville göra det tidigare:
          </note>
          <note>
            Prognosen för den demografiska utvecklingen i olika delar av
            Sverige pekar mot en förändrad åldersstruktur i många befolkningsmässigt
            små regioner. Utbudet av arbetskraft väntas minska på grund av
            utflyttning och en åldrad befolkning. Det senare bidrar även till
            en ökad belastning på den offentliga servicen.
          </note>
          <note>
            Befolkningsmässigt små arbetsmarknadsregioner som är belägna
            långt från varandra och som har hög andel offentligt sysselsatta
            väntas få den största bristen på sådan arbetskraft. Dessa arbetsmarknadsregioner
            återfinns framför allt i norra Sverige, Bergslagen, Värmland och
            Småland.
          </note>
          <note>
            Regeringen bedömer att det är av avgörande betydelse för den
            framtida utvecklingen i många landsbygdsområden att det inte uppkommer
            brist på arbetskraft i den storleksordning som prognoserna visar.
          </note>
          <note>
            Vad tänker regeringen göra åt det? Det finns inte ett ord i den
            här skrivelsen om det.
          </note>
          <note type="speaker">
            Anf. 115 Tredje vice talman LISELOTT HAGBERG (fp) replik:
          </note>
          <note>
            Fru talman! Kent Persson pratar om statens roll, och jag pratar
            om människor. För det är människor som är grunden för all utveckling,
            människors vilja och möjligheter att vara med och forma. Människor
            är viktiga även när det gäller landsbygderna, precis lika viktiga
            som de är i storstadsområden.
          </note>
          <note>
            Jag beskrev i mitt tal från talarstolen ett förslag. Det handlar
            om att öppna möjligheterna för arbetskraftsinvandring. Det finns
            exempel på kommuner i glesbygds- och landsbygdsområden där det
            inte har funnits möjlighet att behålla kvalificerad arbetskraft
            på grund av att människor inte har fått stanna. Regeringen har
            nu tagit den frågan på allvar och öppnat möjligheterna för arbetskraftsinvandring.
          </note>
          <note>
            Livskraftigt företagande, som jag sade, är grunden för utveckling
            på landsbygden. Det är klart att tillgången på kvalificerad arbetskraft
            har stor betydelse. Här spelar också utbildningen en viktig roll.
            Det handlar om regelverk och möjligheter för människor att starta
            företag. F-skattsedel är en viktig ingrediens när det gäller möjligheten
            att starta företag och att utveckla företag. Det finns många olika
            sätt att möta den typen av problem.
          </note>
          <note type="speaker">
            Anf. 116 KENT PERSSON (v) replik:
          </note>
          <note>
            Fru talman! Inte ett ord kunde jag höra om vad regeringen tänkte
            göra för att lösa det hela. Då ska jag läsa upp vad regeringen
            har tänkt. Man säger: Regeringen avser därför att låta utreda
            behovet av åtgärder mot en väntad framtida arbetskraftsbrist i
            många landsbygdsområden.
          </note>
          <note>
            Det är vad man tänker göra, utreda behovet av det. Det är alldeles
            som om det vore något nytt. Det här har varit ett problem under
            lång tid. Då är det bekymmersamt att se att regeringen har dragit
            ned på den kommunala vuxenutbildningen och statsbidragen till
            lärcentrum. Det har varit så viktigt för de landsbygdsområden
            som har varit tätortsnära. Vi ska komma ihåg att det är en väsentlig
            skillnad på landsbygd och landsbygd, som Liselott påpekade tidigare.
          </note>
          <note>
            Det är statens roll att se till att människor har möjlighet att
            växa och kunna bo och verka runt om i hela Sverige. Jag delar
            uppfattningen att det ska finnas rätt och möjlighet för människor
            att bosätta sig över hela Sverige. Men då måste de grundläggande
            förutsättningarna finnas.
          </note>
          <note>
            Det kan inte vara upp till enskilda människor att försöka lösa
            problem som gäller infrastrukturfrågor, sjukvård, skola och utbildning.
            Det är statens roll. Staten har också en skyldighet och ett ansvar
            att se till att kommunerna har möjligheten att göra de satsningarna
            så att man kan trygga välfärden.
          </note>
          <note>
            Det är först då företagen har möjlighet att växa och verka i
            de områdena. Jag har sett så många exempel på företagare som har
            valt bort att satsa i landsbygdsområden när de har sett att den
            statliga servicen försvinner. Den fråga de har ställt sig är:
            Tror regeringen på våra områden när de drar bort grundläggande
            service och flyttar den till andra centralorter?
          </note>
          <note type="speaker">
            Anf. 117 Tredje vice talman LISELOTT HAGBERG (fp) replik:
          </note>
          <note>
            Fru talman! Jag tror inte att en verksamhet står och faller med
            om det finns en försäkringskassa på den specifika orten. Jag tror
            inte att det är det som är avgörande för om ett företag blir kvar
            eller inte.
          </note>
          <note>
            Jag är helt överens med Kent Persson om att infrastruktur är
            viktigt. Regeringen satsar också i en långtidsplanering på infrastruktur.
            Det är ett bekymmer att den förra regeringen som Kent Persson
            fanns som stöd till gjorde andra typer av prioriteringar. Hålen
            blev väldigt djupa i vägarna, och det behövdes omfattande underhållsarbete.
            Vi blev tvungna att lägga pengarna på just det.
          </note>
          <note>
            Jag vill också bemöta det Kent Persson sade som har med kommunal
            vuxenutbildning att göra. Den kommunala vuxenutbildningen har
            hela tiden skickats upp och dragits ned i takt med hur konjunkturen
            har svängt. Det är inget nytt. Det har alltid fungerat så.
          </note>
          <note>
            Jag kan konstatera att Kent Persson som har så många goda idéer
            och Kent Perssons parti inte valde att ta tillfället i akt att
            presentera alla de goda idéerna i en motion på den här skrivelsen.
            Vänsterpartiet är ett av de partier i oppositionen som har valt
            att inte motionera över huvud taget. Det är trist att inte Kent
            Persson tog vara på möjligheten tillsammans med sitt parti att
            presentera alla de goda idéerna.
          </note>
          <note>
            När man tittar på oppositionens alternativ Kent Persson får givetvis
            ta ansvar för det som Vänsterpartiet gör är det tomt och innehållslöst
            i övrigt när det gäller förslag som alternativ till den här skrivelsen.
            Det ska bli väldigt spännande att få höra de förslag som finns
            när det gäller landsbygdsutveckling från Vänsterpartiet så att
            vi har något reellt att debattera.
          </note>
          <note type="speaker">
            Anf. 118 EVA JOHNSSON (kd):
          </note>
          <note>
            Fru talman! Att komma sist på talarlistan är alltid spännande.
            Det innebär att man under debattens gång har haft förmånen att
            justera sitt anförande uppemot tio gånger. De små rester av grunden
            i mitt anförande som möjligen finns kvar hoppas jag ändå kan tillföra
            debatten någonting. För övrigt tillåter jag mig att gå på en viss
            inspiration av tidigare talare.
          </note>
          <note>
            När man lyssnar på den här debatten får man ett intryck av att
            landsbygden är illa ute. Den lever ett farligt liv, och den har
            oerhört mycket utmaningar att ta sig an. Landsbygden lever farligt.
          </note>
          <note>
            Som själv boende på den småländska landsbygden rakt ute i skogen
            måste jag modifiera det intrycket. Det är inte ett intryck som
            jag har.
          </note>
          <note>
            Jag ägnar mycket av min tid när jag är i Småland åt att besöka
            olika företagare, olika innovatörer, olika människor. Landsbygdens
            kraft går inte att ta miste på.
          </note>
          <note>
            Thomas utanför Orrefors bygger på sin turistanläggning. Stefan
            i Vederslöv har skapat ett nytt företag där han handlar med byggnadsvård.
            Emma i Lövhult besökte jag i helgen. Rune i Odenslanda har skapat
            en rörfirma som nu lägger rör i det kommunala rörnätet i hela
            Sverige. Johan i Ljungby har ett innovativt företag som utvecklas
            och i allra högsta grad lever, trots den finanskris och internationella
            ekonomiska kris som vi befinner oss i.
          </note>
          <note>
            Innovationskraften är faktiskt väldigt stor på landsbygden. Det
            är naturligtvis viktigt att vi som stat och politiker ser den
            kraft som finns, tillvaratar den och stöttar den. Det är en viktig
            del av vårt uppdrag.
          </note>
          <note>
            Man ska komma ihåg att ett papper är ett papper; en skrivelse
            är en skrivelse. Det är inte värt någonting om vi inte har människor
            som finns, lever, verkar och utför.
          </note>
          <note>
            Landsbygden lever. Alla invånare i Sverige är vinnare på en levande
            landsbygd. Ofta sätts stad mot landsbygd. Sanningen är naturligtvis
            att storstaden är beroende av en levande landsbygd, liksom landsbygden
            är beroende av framgångsrika och växande storstäder. Vi är beroende
            av varandra. De ska inte sättas mot varandra utan ses som kommunicerande
            kärl beroende av varandra.
          </note>
          <note>
            Jag noterar med oro att landsbygden ofta sätts på undantag. Service
            och tillgänglighet minskar, och många boende på landsbygden känner
            sig tvingade att flytta till staden.
          </note>
          <note>
            Som politiker varken kan eller bör vi bestämma var människor
            ska bo, leva och arbeta men vi bör vara vaksamma så att vi inte
            skapar ett system där personer som lever på landsbygden indirekt
            tvingas att fly landsbygden på grund av brist på jobb och service
            eller på grund av undermålig kommunikation. Det är viktigt för
            regeringen.
          </note>
          <note>
            Vi har i vår skrivelse också presenterat hur det finns möjlighet
            att stärka landsbygdens utvecklingskraft. Vi lägger tyngdpunkten
            på ett bra företagsklimat, service, välfärd, förbättrad kommunikation
            och infrastruktur, ökat inflytande samt satsningar på utbildning,
            forskning och innovationer.
          </note>
          <note>
            Jag skulle kunna prata länge om många av de här delarna, men
            jag väljer att fördjupa mig lite i det som tidigare talare varit
            inne på, nämligen det som handlar om utbildning och vikten av
            att tillföra kompetens inom de olika utbildningsområdena och inom
            de olika yrkesområdena. Det är naturligtvis oerhört viktigt för
            den framtida utvecklingen av både landsbygd och stad kanske speciellt
            landsbygd.
          </note>
          <note>
            Regeringen har sett på detta och också tagit utmaningen på allvar.
            En ny myndighet har skapats, en yrkeshögskola. Vi har en yrkesskola,
            och vi har satsat genom att ta ett helhetsgrepp om det som handlar
            om kompetensförsörjning inom de här områdena. Vi har skapat en
            enhetlighet och ökat antalet platser. Allt är inspirerat av det
            mycket framgångsrika KY-konceptet. Det är alltså en direkt koppling
            mellan arbetsmarknadens behov och myndigheterna som skapar antalet
            platser. Det är ett direkt svar på Kent Perssons tidigare fråga.
          </note>
          <note>
            Frågan är viktig för regeringen. Vi tar den på allvar. Vi utvecklar
            den. Vi arbetar med den och vi har beslutat om den. Detta är i
            allra högsta grad på gång.
          </note>
          <note>
            Jag ska försöka hålla talartiden med respekt för en lång dag.
            Jag summerar därför frågan om landsbygdsprogrammet och vad vi
            gör.
          </note>
          <note>
            Den svenska landsbygden lever i allra högsta grad. Både landsortsbor
            och storstadsbor är vinnare med en levande landsbygd. Behoven
            är ofta desamma, oavsett var man bor. Alla behöver service, välfärd,
            arbete, kommunikation och tillgång till utbildning. Men förutsättningarna
            är olika.
          </note>
          <note>
            Oavsett om vi arbetar i politisk opposition eller i majoritet
            ser Sverige likadant ut. Vi har att förhålla oss till det. Pengarna
            som vi har att handskas med är desamma. Geografin är densamma.
            Den är inte den optimala i ett land där det är väldigt långt mellan
            den södra och norra delen. Demografin som vi har att förhålla
            oss till är också densamma. Det är ett antal utmaningar som inte
            är helt enkla, men som vi naturligtvis måste ta på allra största
            allvar och göra det allra bästa av.
          </note>
          <note>
            Trots dessa utmaningar är det min fullständiga övertygelse att
            landsbygden absolut inte är död. Den lever i allra högsta grad.
            Den kommer att leva och är en förutsättning för fortsatt välstånd
            i hela Sverige.
          </note>
          <note type="speaker">
            Anf. 119 KRISTER ÖRNFJÄDER (s) replik:
          </note>
          <note>
            Fru talman! Jag kan instämma i mycket av det som Eva Johnsson
            gav uttryck för. Skrivelsen är som sagt en skrivelse. Man kan
            tycka att den inte är mycket att hänga upp sig på, men den ger
            oss tillfälle att diskutera innehållet i den regionalpolitik som
            finns i Sverige och som vi har att anpassa oss till.
          </note>
          <note>
            Jag hörde att Eva Johnsson gav några lokala regionala exempel
            på vad som händer i landet. Jag hörde orten Orrefors nämnas. Det
            gör att jag reagerar med ryggmärgen. Jag kommer från Kalmar län.
            Orrefors finns inom min valkrets. Jag har vid ett par tillfällen
            under våren och vintern engagerat mig i att kunna ge just Orrefors
            en bättre förutsättning att fortsätta att existera. Skälet är
            naturligtvis problemen inom glasindustrin.
          </note>
          <note>
            Eva Johnsson nämnde en entreprenör som exempel. Om jag förstod
            det rätt lever han på turism.
          </note>
          <note>
            Ungefär en och en halv miljon människor besöker Glasriket varje
            år. Om glasindustrin i Småland inte överlever hur många besökare
            tror Eva Johnsson att man kommer att ha i det området efter det
            att glasindustrin har försvunnit?
          </note>
          <note type="speaker">
            Anf. 120 EVA JOHNSSON (kd) replik:
          </note>
          <note>
            Fru talman! Tack för frågan, Krister Örnfjäder. Det är viss skillnad
            på att vara politiker och att leda frågesportstävlingar. Jag dristar
            mig till att inte gissa. Spekulationer och gissningar är inte
            min starka sida. Därför lämnar jag den frågan helt åt sidan.
          </note>
          <note>
            Däremot är jag den första att önska att alla typer av svensk
            industri kan fortsätta att leva för alltid. Det skulle jag önska
            gällde all industri i Sverige.
          </note>
          <note>
            Av historien kan vi lära att framtiden kommer att innebära en
            förändring i olika typer av industrier. Svensk bilindustri ser
            i dag inte ut som den gjorde för 50 år sedan, och den kommer inte
            om 50 år att se ut som i dag. Svensk glasindustri ser inte i dag
            ut som den gjorde för 50 år sedan, och den kommer med stor sannolikhet
            att delvis tvingas till förändringar.
          </note>
          <note>
            Jag tror inte att staten ska gå in och reglera alltför mycket
            när det gäller industrier, oavsett om det handlar om glas, bilar,
            textilier eller något annat. Jag tror att staten ska vara försiktig
            med det. Däremot ska vi naturligtvis nogsamt följa utvecklingen.
          </note>
          <note type="speaker">
            Anf. 121 KRISTER ÖRNFJÄDER (s) replik:
          </note>
          <note>
            Fru talman! Man blir betryckt.
          </note>
          <note>
            I runda tal en och en halv miljon människor besöker Glasriket
            som turister. Enligt de uppgifter som jag har fått besöker i storleksordningen
            1,3 miljoner av dem glasindustrin. Det är uppgifter som Eva Johnsson
            mycket väl kan ta del av från sitt hemlän, Kronoberg, som till
            stora delar ingår i det samarbete som Glasriket innebär. I Kronoberg
            finns också ett antal av dessa industrier.
          </note>
          <note>
            Man har alltså gjort gemensamma uppvaktningar från Kronobergs
            och Kalmar län till regeringen i akt och mening att se till att
            den regionen i framtiden ska kunna fungera, inte minst ur turistisk
            synpunkt, med just glasindustrin som motor. Jag trodde att alla
            riksdagsledamöter från de här två valkretsarna hade fått samma
            information, men jag kanske har misstagit mig. Det är alltså information
            som är tillgänglig hos båda länsstyrelserna.
          </note>
          <note>
            Vad jag vill komma fram till med det här är att det inte handlar
            om att reglera från statens sida när det gäller den framtida glasindustrin
            långt därifrån. Det handlar om att göra det möjligt för den framtida
            glasindustrin att finnas kvar just i Sverige, just i Småland,
            just i Kronobergs och Kalmar län. För att kunna finnas kvar behöver
            man ett antal saker, och några av de sakerna anser jag ligger
            just på staten att vara del av.
          </note>
          <note>
            I den skrift som jag tidigare har nämnt pratar man just om de
            här sakerna, om turism, utbildning och forskning. Men när det
            gäller att leverera till glasindustrin och Glasriket är svaret:
            Nej. Man får ingenting. Som sagt var måste ett papper också fyllas
            med innehåll. Här finns det individer.
          </note>
          <note type="speaker">
            Anf. 122 EVA JOHNSSON (kd) replik:
          </note>
          <note>
            Fru talman! Krister Örnfjäder får faktiskt ursäkta, men när jag
            pratar med socialdemokrater om utvecklingen av Orrefors är jag
            lite försiktig. Det finns en Krister Örnfjäder närstående affärsman
            som har en väldigt nära kontakt med en kollega till Krister Örnfjäder.
            Han har fått ett rejält stöd av Lessebo kommun, helt mot kommunallagen,
            till byggandet av bland annat ett hotellkomplex i kommunen.
          </note>
          <note>
            När vi pratar om stöd inom det här området är jag försiktig,
            av precis den anledningen. Vad vi lägger in i det begreppet är
            lite olika, har jag förstått, i alla fall på det sätt som Krister
            Örnfjäders kolleger i Lessebo kommun har tolkat stöd till näringslivet.
            Det är helt mot kommunallagen.
          </note>
          <note>
            Jag måste bara konstatera: Ja, vi följer utvecklingen noga. Vi
            är väldigt angelägna om att glasindustrin ska fortsätta att leva.
            Jag vill också påminna Krister Örnfjäder om att Småland och glasindustrin
            är viktiga. Alldeles bredvid Småland finns det en ö som heter
            Öland, som naturligtvis också delvis bidrar till det enorma turistflödet
            i området. Jag vill att Öland, glasindustrin och Småland ska fortsätta
            att leva även nästa mandatperiod.
          </note>
          <note type="speaker">
            Anf. 123 ANDRE VICE TALMANNEN:
          </note>
          <note>
            Eftersom Eva Johnsson kom in på ett enskilt ärende ger jag Krister
            Örnfjäder möjlighet att kommentera det.
          </note>
          <note type="speaker">
            Anf. 124 KRISTER ÖRNFJÄDER (s) replik:
          </note>
          <note>
            Fru talman! Jag vill protestera mot den här beskrivningen. Det
            finns ingen som är mig närstående som är inblandad i något ärende
            när det gäller glasindustrin. Jag tycker därför att Eva Johnsson
            ska välja sina ord mycket bättre än vad hon gjorde nu. Närstående
            betyder för mig närstående, inte någon som figurerar långt borta
            i geografin någonstans en person som jag aldrig ens en gång har
            träffat.
          </note>
          <note type="speaker">
            Anf. 125 TINA EHN (mp) replik:
          </note>
          <note>
            Fru talman! Eva Johnsson började med att prata om landsbygden,
            om att den var illa ute och att det var någonting som oppositionen
            hade haft som en inledning i sin diskussion här i dag. Det beror
            ju på hur man ser det. På vissa ställen är den säkert illa ute,
            vad gäller att folk flyttar från landsbygden. Det vet vi alla.
            Samtidigt finns det jättemycket initiativ, och det kokar verkligen
            på vissa ställen på landsbygden.
          </note>
          <note>
            Där det är problem flyttar många kvinnor från landsbygden. Det
            är framför allt kvinnor som drar från norra delen av Sverige till
            storstäder, för att utbilda sig och så vidare. Det är dem som
            vi vill försöka ha kvar på landsbygden.
          </note>
          <note>
            Man skriver i det landsbygdspapper som vi har fått här att turismen
            i Sverige ofta är någonting som bedrivs i liten skala och omfattar
            flera olika aktiviteter. Det är ofta kvinnor som driver turistföretag
            den nivån är jämförelsevis hög. Man har ofta verksamheten anknuten
            till naturen och kulturen som basresurs.
          </note>
          <note>
            Samtidigt som jag i mitt anförande pratade om trygghetssystemen
            sade jag att det är väldigt viktigt för kvinnor att våga satsa
            på företagande. Regeringen har försämrat väldigt mycket när det
            gäller trygghetssystemen och socialförsäkringarna. Det här har
            dessutom konsekvent missgynnat kvinnor. I förra årets vårproposition
            var det en massa skattesänkningar som kraftigt försämrade kvinnors
            förutsättningar. Kan jag få en liten reflexion över det?
          </note>
          <note type="speaker">
            Anf. 126 EVA JOHNSSON (kd) replik:
          </note>
          <note>
            Fru talman! Vi pratar om landsbygd, men vi kan prata lite om
            socialförsäkringssystem också det går bra. Trygghetssystemen missgynnar
            kvinnor.
          </note>
          <note>
            Jag tycker naturligtvis att det är oerhört bra med levande företag
            och att företagen utvecklas. Det är viktigt att företag utvecklas,
            oavsett om det är män eller kvinnor som driver företagen. Egentligen
            är det inte så mycket som skiljer i grunden. Det är också vad
            företagsorganisationerna bekräftar. Allt det som underlättar kvinnors
            företagande underlättar också mäns företagande.
          </note>
          <note>
            När det gäller trygghetssystemen kan jag bara konstatera att
            det är någonting som oppositionen gillar att återkomma till.
          </note>
          <note>
            Vi har minskat arbetslösheten drastiskt i Sverige. Ungefär en
            tredjedel av den minskningen berodde på åtgärder som regeringen
            vidtog, säger Konjunkturinstitutet. Ungefär två tredjedelar berodde
            på den högkonjunktur som vi precis har lämnat bakom oss. Det har
            alltså skett en drastisk minskning av antalet människor som var
            tvungna att leva på väldigt låga nivåer, på 64 procent av sin
            lön, under regeringens pågående arbete.
          </note>
          <note>
            Det är bättre att leva på en lön än att leva på ett trygghetssystem.
            Trygghetssystemet finns fortfarande kvar det är inte raserat.
            Jag vill vara den första som understryker just det.
          </note>
          <note type="speaker">
            Anf. 127 TINA EHN (mp) replik:
          </note>
          <note>
            Fru talman! Jag kan bara instämma i det som Eva säger, att om
            man underlättar för kvinnor blir det även bättre för män. Det
            är därför vi även måste vara jättenoga med hur vi tittar på landsbygden
            ur ett jämställdhetsperspektiv, på företagandet ur det perspektivet
            och på vad som händer på landsbygden i dag. Hur får vi kvinnor
            att bli intresserade av att flytta till landsbygden, bo kvar och
            våga satsa? Det är jätteviktigt. Att satsa på kvinnor är alltid
            rätt det kan vi enas om. Det är jättebra.
          </note>
          <note>
            Jag bor också på landsbygden, i en mer kustnära landsbygd. Jag
            vet inte riktigt vad den kallas för; det beror på vilken definition
            vi väljer. Jag har jobbat mycket på landsbygden, inom jordbruk.
            Det är ganska många år sedan jag var aktiv som lantarbetare och
            djurskötare. Ja, det var allt möjligt jag höll på med. Den strukturförändring
            som skett inom jordbruket har inte undgått någon. Också den har
            medfört en förändring på landsbygden.
          </note>
          <note>
            Det som hänt är att vi nu satsar mycket mer på flera värden på
            landsbygden. Landsbygdsprogrammet är en del av det. I skrivelsen
            nämns mycket om väldigt intressanta delar där man kan göra saker.
            Det handlar om miljö, om företag och om olika projekt som kan
            få i gång landsbygden. Landsbygden är alltså inte illa ute om
            vi bara kan lära oss att använda de här projekten på ett bra sätt.
          </note>
          <note>
            Jag skulle vilja fråga dig, Eva, hur den här landsbygdsskrivelsen
            utöver att den är en verklighetsbeskrivning leder till en utveckling
            av landsbygden.
          </note>
          <note>
            Vad vi samlat här har kritiserat är att en strategi saknas. Förutom
            landsbygdsprogrammets pengar från den förra regeringen och förutom
            en massa saker som pågår i samhället hade vi velat se en strategi
            som är mer genomsyrad av jämställdhetsperspektivet och där det
            finns många fler visioner.
          </note>
          <note type="speaker">
            Anf. 128 EVA JOHNSSON (kd) replik:
          </note>
          <note>
            Fru talman! Jag skulle kunna vara väldigt konkret och räkna upp
            ett antal åtgärder som regeringen vidtar och har vidtagit. Det
            gäller då 100 miljoner till kvinnors företagande och en regelförenkling
            en minskning av reglerna med 25 procent. Bolagsskatten minskar.
            De sociala avgifterna för unga halveras. Olika institut bekräftar
            att det är en effektiv åtgärd.
          </note>
          <note>
            Jag får inte nu ställa frågor men konstaterar att oppositionen
            vill öka de sociala avgifterna med ytterligare 15 procent och
            återföra dem till det ursprungliga läget före minskningen. Almi
            får 2 miljarder, och vi har ett landsbygdsstöd på 1,2 miljoner.
          </note>
          <note>
            Det gäller alltså ett antal ganska konkreta åtgärder som det
            går att läsa om. I mycket stor utsträckning handlar det om en
            direktinsats riktad till landsbygden, så visst finns det konkreta
            åtgärder!
          </note>
          <note type="speaker">
            Anf. 129 PETER HULTQVIST (s):
          </note>
          <note>
            Fru talman! Det jag tycker är så intressant med den här debatten
            är att det hittills inte nämnts ett enda ord om hur det ser ut
            när det gäller befolkningsutvecklingen. 31 000 personer ökade
            befolkningen i Stockholmsregionen förra året med. Norrlandslänen
            minskade med ca 500 personer. Liknande statistik finns för andra
            år. Men det här tas inte upp som ett perspektiv i diskussionen
            om det som i dag kallas för landsbygdsfrågor.
          </note>
          <note>
            Det är även intressant att det är just landsbygdsfrågor, inte
            regionalpolitik, som det handlar om. Det säger också något om
            förändringen i den politiska debatten. Det hela tonas ned. I stället
            för att använda ordet regionalpolitik, som i sig innebär en samhällelig
            övergripande regeringsambition att se till att hela Sverige ska
            leva, förflyttas perspektivet. Nu handlar det om landsbygdsutveckling
            och lokal tillväxt.
          </note>
          <note>
            Det här är intressanta positionsförflyttningar. De visar att
            politiken är på väg att abdikera från viktiga huvuduppgifter.
            En gång i tiden talades det om regionalpolitiken från flera partier.
            Man samlades kring temat Hela Sverige ska leva. Statliga verk
            och myndigheter utlokaliserades till olika delar av landet. Regionala
            högskolor byggdes upp. Infrastruktursatsningar genomfördes medvetet
            bland annat i Norrlandslänen och andra glest befolkade områden.
          </note>
          <note>
            Det fanns alltså en tydlig ambition att hela Sverige skulle ha
            en framtid. Folkomflyttningarna skulle bromsas upp. Det här fick
            positiva effekter och blev motkrafter till marknadskrafterna.
            Man skapade regionala tillväxtcentra och förde samman stat, kommuner,
            regionala högskolor och näringsliv i ett samarbete som ledde till
            någonting. Nu är perspektivet ett helt annat. Det talas om fria
            individer som ska göra stora insatser och om att lyfta glesbygderna,
            och det talas om mindre stimulanser av olika slag och i olika
            former. Men det övergripande och djupa samhälleliga perspektivet
            från regeringssidan saknas på något vis i hela debatten, tycker
            jag. Det är det som är så anmärkningsvärt.
          </note>
          <note>
            Var är ministern en sådan här dag? Inte i denna kammare just
            nu i alla fall för att avlyssna debatten. Centerns stora fråga,
            regionalpolitiken, är nu reducerad till landsbygdsutvecklingsfrågor
            och då helst på individnivå. Detta tycker jag är allvarligt.
          </note>
          <note>
            Nu behövs det en stor satsning på infrastrukturen. Det finns
            ett förslag som riksdagen kommer att ta ställning till innan den
            avslutar sin verksamhet före sommaren. 40 miljarder mer i investeringar
            föreslås. Det finns också ett förslag om reella extra satsningar
            på kommuner och landsting med 5 miljarder i år och 10 miljarder
            nästa år.
          </note>
          <note>
            Många av de mindre kommunerna med i storleksordningen 10 00015
            000 personer har svåra ekonomiska problem. Stödet från staten
            har därför en oerhört stor regionalpolitisk betydelse.
          </note>
          <note>
            Ta vara på det som sagts i rapporten till Post- och telestyrelsen
            om bredbandsutvecklingen om att det har skett en försvagning under
            de senaste två åren och om att takten i utbyggnaden är på väg
            att ytterligare försvagas! Ta vara på den kritiken och gör något
            åt saken i stället för att låtsas att den kritiken inte existerar!
            Gör en rejäl översyn av de statliga verken och myndigheterna och
            stoppa trenden till återlokalisering!
          </note>
          <note>
            Säg nej till en börsintroduktion av Posten, och ta på allvar
            rädslan för att apoteksavregleringen öppnar för en apoteksdöd!
            Hur blir det med apoteken Tjädern i Sveg, Berguven i Orsa och
            Kronan i Torsby om tre år när garantin upphör? Är det någon som
            kan garantera överlevnaden? Det vore en viktig fråga att ta upp
            i en sådan här debatt. Håller de här utfästelserna över huvud
            taget, eller blir det apoteksdöd och mackdöd?
          </note>
          <note>
            Jag yrkar bifall till reservation 1.
          </note>
          <note>
            Överläggningen var härmed avslutad.
          </note>
          <note>
            9 § Vissa ändringar av balansansvaret på el- och naturgasmarknaderna
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            10 § Genomförande av elförsörjningsdirektivet
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            11 § Beskattning av ersättningar till ledamöter av Europaparlamentet
            och viss personal vid Europaskolorna (förnyad behandling)
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 130 LENNART HEDQUIST (m):
          </note>
          <note>
            Fru talman! Jag yrkar bifall till skatteutskottets förslag i
            det eniga betänkande som den förnyade behandlingen i utskottet
            efter återremissen har resulterat i.
          </note>
          <note>
            Jag vill understryka att det i Sverige enligt vår inkomstbeskattning
            råder enighet om att kostnadsersättningar ska beskattas i den
            del de inte motsvaras av havda kostnader. Detta ska rimligen också
            gälla den kostnadsersättning för utövandet av uppdraget som EU-parlamentariker
            har och som parlamentet betalar ut. Den stadga som antagits bland
            annat av Sverige 2005 har dock en lydelse som är sådan att våra
            jurister såväl i Regeringskansliet som i riksdagen anger att detta
            inte är juridiskt möjligt i dag.
          </note>
          <note>
            Den schabloniserade ersättningen ska enligt stadgan vara skattefri.
            När EU-nämnden fick information om Sveriges position 2005 gavs
            dessutom ett mycket oklart besked på en fråga om stadgans innehåll
            gällande detta.
          </note>
          <note>
            Innebörden av stadgans lydelse vad avser hantering av kostnadsersättningen
            som nu diskuteras kan därför knappast ha stått klar för ledamöterna
            i EU-nämnden. Men förmodligen visste den föredragande statssekreteraren
            vad som skulle komma att gälla.
          </note>
          <note>
            Nu är vi i utskottet eniga om ett tillkännagivande till regeringen
            och ber regeringen undersöka möjligheterna att låta den ordning
            som gäller enligt svensk inkomstskattelag gälla åtminstone i Sverige.
            Jag har sagt att det finns ett behov av en rimlig ventil. Skulle
            det vara omöjligt återstår för de svenska valda EU-parlamentarikerna
            att se till att kostnadsersättningen inte används för helt privat
            bruk utan i sin helhet går till ändamålsenliga kostnader enligt
            uppdraget eller till välgörande ändamål. Men i första hand bör
            regeringen enligt det tillkännagivande som vi gör, och regeringen
            är villig att aktivt verka i frågan, återkomma till riksdagen
            med ett entydigt besked om vad som är möjligt för Sveriges del.
          </note>
          <note type="speaker">
            Anf. 131 LARS JOHANSSON (s):
          </note>
          <note>
            Fru talman! I den här frågan har samtliga partier i skatteutskottet
            efter återremissen blivit överens om ett gemensamt ställningstagande,
            som ordföranden alldeles nyss redovisade.
          </note>
          <note>
            Vi är väldigt glada för att vi efter återremissen har kunnat
            åstadkomma en sådan enighet. Jag vill också påminna om att vi
            från Socialdemokraterna, Vänsterpartiet och Miljöpartiet tidigare
            i motioner och reservationer påtalat betydelsen av att svensk
            skattelag gäller för alla. Oavsett om man är EU-parlamentariker
            eller om man är löntagare i Sverige ska samma regler gälla. Det
            är precis det som den här diskussionen har handlat om. Svensk
            skattelagstiftning är tydlig på den punkten, medan EG-fördraget
            ger möjlighet för EU-parlamentarikerna att inte betala skatt för
            den kostnadsersättning som finns i den mån man har kostnadsersättning.
            Man har mer pengar över efter det att man har betalat sina kostnader.
            Det är naturligtvis djupt olyckligt.
          </note>
          <note>
            Jag tycker därför att det regelverket är något upprörande. Jag
            kan hålla med om att den tidigare regeringen inte var tillräckligt
            aktiv när det gäller att se till att den EG-stadgan inte blev
            godkänd. Den blev tydligen det, och EU-parlamentarikerna har utgått
            från det förhållandet och skapat denna skattefrihet.
          </note>
          <note>
            För oss är det viktigt att markera att svensk skattelagstiftning
            ska gälla. Det är också viktigt att vi kan göra det i enighet
            från riksdagens sida för att på det viset ge ett väldigt tydligt
            uppdrag till regeringen att agera för att förändra det förhållande
            som nu gäller. Det är det som är bakgrunden till det tillkännagivande
            som riksdagen har möjlighet att göra. Jag utgår från att riksdagen
            också gör det med tanke på att utskottet är enigt.
          </note>
          <note>
            Jag yrkar bifall till utskottets förslag. Med tanke på att vi
            har debatterat själva sakfrågan tidigare finns det väl ingen anledning
            till någon längre debatt.
          </note>
          <note>
            Överläggningen var härmed avslutad.
          </note>
          <note>
            12 § Språk för alla förslag till språklag
          </note>
          <note>
            Föredrogs
          </note>
          <note type="speaker">
            Anf. 132 SIV HOLMA (v):
          </note>
          <note>
            Fru talman! Vänsterpartiet föreslog redan i oktober 1996 att
            regeringen skulle utarbeta ett handlingsprogram för att främja
            det svenska språket, ett förslag som riksdagen senare avslog.
            Trots avslaget presenterade Språknämnden två år senare på uppdrag
            av regeringen ett handlingsprogram för att främja det svenska
            språket. Samma år skrev Vänsterpartiet en ny motion och föreslog
            att en parlamentarisk utredning skulle tillsättas med utgångspunkt
            från nämnda handlingsprogram. Det förslaget biföll riksdagen hösten
            1999.
          </note>
          <note>
            Tre år senare presenterade den parlamentariska utredningen sitt
            betänkande Mål i mun förslag till handlingsprogram för svenska
            språket . Betänkandet innehöll även ett förslag till en språklag.
            Ytterligare tre år senare, 2005, presenterade den socialdemokratiska
            regeringen propositionen Bästa språket en samlad svensk språkpolitik
            men utan förslag till språklag. Däremot föreslog regeringen fyra
            mål för den samlade svenska språkpolitiken. Vänsterpartiets uppfattning
            har hela tiden varit att svenska språket ska lagfästas. Eftersom
            utredningens förslag till språklag ansågs ha vissa icke önskvärda
            konsekvenser lanserade Vänsterpartiet samma år tanken att det
            svenska språket skulle regleras i grundlagen som landets officiella
            språk.
          </note>
          <note>
            Några månader efter det att riksdagen hade fattat beslutet, som
            innebar bifall till propositionen, våren 2006, inbjöd dåvarande
            utbildnings- och kulturminister Leif Pagrotsky kulturutskottets
            partiföreträdare till att samarbeta om en språklag där lagstiftningen
            som berörde de nationella minoritetsspråken skulle ingå. Den dåvarande
            oppositionen sade nej. I dag delar dessa partier på regeringsmakten,
            och då passar det med att presentera en proposition som i allt
            väsentligt har ett likalydande innehåll med det som den förra
            regeringen föreslog riktlinjerna för våren 2006.
          </note>
          <note>
            I Lagrådets yttrande över propositionen från alliansregeringen
            säger rådet okej till förslaget. Men det som är intressant är
            att man samtidigt delar Vänsterpartiets uppfattning om att en
            lagreglering av svenskans ställning som huvudspråk närmast borde
            befästas i grundlag och inte i vanlig lag. Som ni antagligen känner
            till fick det förslaget inte något gehör hos Grundlagsutredningen.
            Då återstår det, precis som Lagrådet säger, att det är okej att
            lagfästa svenska språket i vanlig lag eftersom syftet med lagen
            ändå kan uppnås, det vill säga att symboliskt höja statusen för
            svenska språket genom en språklag.
          </note>
          <note>
            Jag kan ändå med stor tillfredsställelse konstatera att Vänsterpartiets
            förslag håller på att förverkligas. Det tog närmare elva år. Visst
            kan man få gehör för sina förslag, eller hur? Det gäller bara
            att vara envis och ha tålamod.
          </note>
          <note>
            Kulturutskottet anordnade förra våren en offentlig utfrågning
            om de fem nationella minoriteternas kultur där även de nationella
            minoritetsspråkens situation berördes. Efter vår debatt kommer
            förslaget om den nya lagen om nationella minoriteter och minoritetsspråken
            att debatteras.
          </note>
          <note>
            Fru talman! I förslaget till språklag anges förutom att svenska
            är huvudspråk i Sverige också att de nationella minoritetsspråken
            är finska, jiddisch, meänkieli, romani chib och samiska. Det allmänna
            ska ha ett särskilt ansvar för att skydda och främja dessa språk
            liksom det svenska teckenspråket. Äntligen får det svenska teckenspråket
            ett likvärdigt skydd som de nationella minoritetsspråken. Det
            är också något som Vänsterpartiet har drivit i riksdagen i närmare
            tio år. Men äras de som äras bör: alla teckenspråkiga och deras
            intresseorganisationer som stått för de avgörande insatserna för
            att teckenspråket ska få samma skydd som de nationella minoritetsspråken.
            Ett viktigt historiskt steg tas i dag som är helt i linje med
            att Sverige faktiskt var det första land i världen som erkände
            teckenspråket som ett eget språk 1981.
          </note>
          <note>
            Fru talman! Jag yrkar bifall till reservation 1 om svenska språkets
            ställning i EU. Man kan kanske tycka att det är lite paradoxalt
            att det mest EU-kritiska partiet i riksdagen är det parti som
            bryr sig mest om svenska språkets ställning i EU. Det om något
            bekräftar att vi EU-kritiker behövs i EU-parlamentet. Tänk på
            det när ni går och röstar den 7 juni!
          </note>
          <note>
            EU-kommissionen beskriver att unionens ställning till språkmångfalden
            inom unionen grundas på principen om en enhet i mångfald en mångfald
            av kulturer, traditioner och övertygelse och en mångfald av olika
            språk.
          </note>
          <note>
            För att vi ska kunna leva upp till detta krävs att inte bara
            EU utan också de enskilda länderna tar sitt ansvar. När regeringen
            presenterar sitt förslag till språklag är det därför mycket märkligt
            att man väljer att inte tydliggöra vikten av att svenska används
            i så många sammanhang som möjligt inom unionen. Det är uppenbart,
            vilket också de flesta är överens om, att nyanserna riskerar att
            gå förlorade vid förhandlingar eller liknande om det språk som
            används inte är det vanliga språket. Detta till trots väljer Sverige
            många gånger bort möjligheten till tolkning inom EU. Vi anser,
            i likhet med utredningen som ligger till grund för den föreslagna
            lagen och flera remissinstanser, att en uttrycklig regel bör införas
            som pekar på behovet av att använda tolkning i så stor utsträckning
            som möjligt inom ramen för EU-samarbetet. Detta är också viktigt
            för att skapa så bra förutsättningar för insyn som möjligt.
          </note>
          <note>
            Förra året besökte Leonard Orban, EU-kommissionär med ansvar
            för språkfrågor, kulturutskottet. Under mötet presenterade han
            EU:s politiska strategi för flerspråkighet. Han poängterade att
            man främjar sin egen nations intressen genom att tala sitt modersmål
            på officiella möten, i avancerade diskussioner och i förhandlingar.
          </note>
          <note>
            Herr talman! Det är självklart att i den mån det går att följa
            förhandlingar inom unionen ska också personer med svenska som
            modersmål kunna göra så. Vi anser att riksdagen bör besluta om
            att § 13 i språklagen ska ha följande lydelse: Svenska är Sveriges
            officiella språk i internationella sammanhang. Svenskans ställning
            som officiellt språk i Europeiska unionen ska värnas. Den som
            företräder Sverige i Europeiska unionen ska använda svenska när
            tolkning erbjuds om det inte av särskilda skäl är lämpligare att
            använda ett annat språk.
          </note>
          <note>
            Det är samma lydelse som Språklagsutredningen har framfört och
            som har tillstyrkts av flera remissinstanser.
          </note>
          <note>
            Herr talman! Jag yrkar bifall till reservation 2 som handlar
            om punktskriftens ställning. Enligt regeringens förslag har det
            allmänna ett särskilt ansvar för att svenska språket, de nationella
            minoritetsspråken och teckenspråket används och utvecklas. Detta
            måste gälla såväl talat som tecknat och skrivet språk. Vänsterpartiet
            anser därför, i likhet med bland andra Handikappombudsmannen och
            Myndigheten för handikappolitisk samordning, att den svenska punktskriften
            borde ingå som en del i detta ansvar. Vi vill att regeringen återkommer
            med förslag till en reglering av punktskriftens ställning.
          </note>
          <note>
            Herr talman! Avslutningsvis är svenska språkets ställning inom
            forskning och högre utbildning en fråga som behandlas mycket styvmoderligt
            i denna proposition. Om regeringen menar allvar med att förstärka
            och bevara det svenska språket kan man inte genom att hänvisa
            till den fria forskningen avfärda behovet av att språket används
            även inom högre utbildning. Vi är, som sagt, oroade över den avfärdande
            ton som regeringen använder. Vi avser att återkomma i annat sammanhang
            eftersom språklagen är subsidiär i förhållande till andra lagar
            och förordningar. De andra lagarna kan alltså ta över och då kommer
            språklagen i andra hand.
          </note>
          <note>
            Anf. 133 GUNILLA CARLSSON i Hisings Backa (s):
          </note>
          <note>
            Herr talman! Dagens betänkande, KrU9, behandlar propositionen
            Språk för alla förslag till språklag . Vi socialdemokrater ställer
            oss bakom den föreslagna språklagen. Den proposition som vi har
            behandlat fastställer i stort sett de språkpolitiska mål som riksdagen
            beslutade om i slutet av 2005.
          </note>
          <note>
            Förslaget innebär att svenska språket ska vara huvudspråk i Sverige,
            att finska, jiddisch, meänkieli, romani chib och samiska är nationella
            minoritetsspråk och att det allmänna ska ha ett särskilt ansvar
            för att skydda och främja dessa språk. Man lyfter i propositionen
            också fram teckenspråket. Det allmänna åläggs även här ett särskilt
            ansvar för att skydda och främja det svenska teckenspråket. Vi
            socialdemokrater välkomnar att man lyfter fram vikten av teckenspråket.
            Vi anser också att det ska vara självklart att alla som behöver
            lära sig teckenspråk ska få möjlighet att göra det.
          </note>
          <note>
            Herr talman! Vi socialdemokrater önskar att regeringen hade haft
            en större ambition inom det språkpolitiska området. Visst, man
            föreslår en språklag, men var finns de konkreta förslagen inom
            språkområdet? De lyser helt med sin frånvaro.
          </note>
          <note>
            Jag vill lyfta fram några av de förslag som vi har lagt fram
            i vår motion och som vi beklagar att utskottsmajoriteten inte
            har ställt sig bakom.
          </note>
          <note>
            I det aktuella lagförslaget sägs att den som har ett annat modersmål
            än svenska eller något av de nationella minoritetsspråken ska
            ges möjlighet att utveckla och använda sitt modersmål.
          </note>
          <note>
            Vi socialdemokrater lyfter i en reservation upp vikten av språkutveckling
            i förskolan. Vi anser att alla barn ska få möjlighet att ta till
            vara sina resurser på bästa sätt. Forskning visar att barn med
            utländsk bakgrund som har goda kunskaper i sitt modersmål och
            god kännedom om sin bakgrund och som vistas i flerspråkiga miljöer
            har bättre möjlighet att lära sig svenska och att utveckla färdigheter
            även inom andra områden.
          </note>
          <note>
            Stöd för barn med annat modersmål än svenska är viktigt i förskolan,
            särskilt för de yngsta barnen som håller på att utveckla sitt
            språk och sin identitet. Det är i förskoleåldern som språkutvecklingen
            är som mest intensiv. Därför tycker vi socialdemokrater att man
            borde ta till vara alla de erfarenheter av de språkförskolor som
            var en del av storstadssatsningen. Detta säger dock utskottsmajoriteten
            nej till. Det skulle vara intressant att höra vad kulturministern
            har för åsikt i denna fråga.
          </note>
          <note>
            Herr talman! Vi ser med oro på det faktum att antalet män som
            aldrig läser har ökat sedan början av 80-talet. Män i alla åldrar
            har minskat sitt bokläsande, men den kraftigaste nedgången ser
            vi bland de yngre männen. Därför tycker vi att det är viktigt
            att man satsar på läsfrämjande insatser. På många arbetsplatser
            har ett arbetsplatsbibliotek bidragit till att öka läsandet. En
            effekt har också blivit att fler använder sig av kommunernas bibliotek.
            Inte minst har utbudet av barnböcker i arbetsplatsbiblioteken
            stimulerat vuxna att börja läsa för sina barn.
          </note>
          <note>
            Under senare år har antalet arbetsplatsbibliotek tyvärr minskat.
            Vi vet att ett bra sätt att nå nya ovana läsare är att erbjuda
            litteratur på arbetsplatsen och att man där även uppmuntrar till
            läsning.
          </note>
          <note>
            Utskottsmajoriteten hänvisar i betänkandet till att regeringen
            prioriterar läsfrämjande insatser för barn och unga och att Kulturrådet
            har möjlighet att fördela bidrag till kultur i arbetsliv och för
            läsfrämjande insatser.
          </note>
          <note>
            Det är bra att man satsar på barn och unga, men ibland hänger
            barnens beteende ganska tydligt ihop med hur barnens föräldrar
            agerar. Barn gör som vi gör, inte alltid som vi säger. Genom att
            satsa på de vuxna blir det också bra för barnen.
          </note>
          <note>
            Vi socialdemokrater satsade i vår budget 10 miljoner mer än regeringen
            på läsfrämjande insatser. Där var också vuxna en viktig del. Vad
            gör kulturministern för att stimulera till läsande bland vuxna?
          </note>
          <note>
            Man hänvisar i betänkandet till Kulturutredningens förslag att
            bidraget till kultur i arbetsliv ska omvandlas till ett bidrag
            för projekt som syftar till att vidga arbetsmarknaden för konstnärer.
            Jag tycker att det är ett olyckligt förslag. Jag vill absolut
            att arbetsmarknaden för konstnärer ska vara så stor som möjligt,
            men vår ambition med kultur i arbetsliv är att nå de grupper som
            vanligtvis inte tar del av eller är aktiva inom kulturen. Att
            detta sedan kan generera arbetstillfällen för kulturarbetare är
            jättebra, men det är inte det primära målet. Vad säger kulturministern
            om utredningens förslag om att förändra villkoren för kultur i
            arbetsliv?
          </note>
          <note>
            Herr talman! De flesta av oss har en dialekt, vissa tydligare
            än andra. I och med 1900-talets samhällsförändring då människor
            flyttade på sig har dialekterna på många håll utjämnats och närmat
            sig riksspråket. Dialekterna är ofta kopplade till städer och
            bygder och hänger tätt samman med kulturer, historia och traditioner.
            En positiv inställning är avgörande för att dialekter ska finnas
            kvar. Saknas denna inställning är risken stor att avvikelser kommer
            att uppfattas som dåligt språk.
          </note>
          <note>
            Vi socialdemokrater tycker att undervisning om dialekter i skolan
            och attitydförändrade insatser riktade mot allmänheten är viktigt.
            Vi vill dessutom understryka behovet av dokumentation för att
            bevara detta kulturarv.
          </note>
          <note>
            Herr talman! Det finns många svenskar runt om i världen som är
            anställda i svenska eller utländska företag eller invandrare som
            återvänt till sina hemländer. Ju fler människor som talar svenska
            och ju fler som känner till vårt land, desto bättre är det för
            Sverige. Det är därför angeläget att barn som växer upp i sådana
            miljöer kan lära sig en god svenska och hålla en bra kontakt med
            Sverige genom hela livet.
          </note>
          <note>
            För mer än ett år sedan gick remisstiden ut för den utredning
            som tillsattes av den socialdemokratiska regeringen. Det var en
            utredning som hade i uppdrag att se över svenskundervisningen
            i utlandet. Den borgerliga regeringen har ännu inte samlat sig
            till något beslut i frågan om framtid och struktur för den akademiska
            undervisningen i svenska.
          </note>
          <note>
            Den finns många människor i världen som intresserar sig för Sverige
            och som vill lära sig vårt språk. Ju fler som studerar svenska
            och det svenska samhället, desto bättre är det för vårt land och
            för Sverigebilden. Det behöver skapas en plan för hur vi kan möta
            ett ökande intresse för att studera såväl vårt svenska språk som
            vårt land och vårt samhälle.
          </note>
          <note>
            Därför tycker vi socialdemokrater att regeringen ska göra en
            översyn av hur svenskundervisningen i utlandet bedrivs på alla
            nivåer, det vill säga grundskola, gymnasium och högskola, samt
            behovet av liknande undervisning.
          </note>
          <note>
            Herr talman! I dag ska vi fatta beslut om en språklag där svenska
            ska vara huvudspråk i Sverige. Vi socialdemokrater anser att det
            är viktigt att regeringen, och i synnerhet Kulturdepartementet
            som högsta ansvariga vårdare av det svenska språket, föregår med
            gott exempel. Det gäller i allra högsta grad kommunikationerna
            på Internet mellan Regeringskansliet och allmänheten. I dag har
            riksdagen en svensk e-postadress medan Regeringskansliet har en
            engelsk e-postadress. I den utredning som riksdagens utredningstjänst
            har gjort på uppdrag av kulturutskottet visar det sig att de av
            riksdagens utskott som har många utländska kontakter inte upplever
            några problem med att ha en svensk e-postadress. Enligt förvaltningsavdelningen
            på Regeringskansliet sker större delen e-postkommunikationen på
            svenska. Vi socialdemokrater anser att Regeringskansliet bör övergå
            till att använda det svenska språket i sina e-postadresser, och
            det bör ske utan dröjsmål.
          </note>
          <note>
            Herr talman! Jag ställer mig bakom samtliga socialdemokratiska
            reservationer, men för att vinna tid yrkar jag bifall till reservationerna
            nr 6 och nr 7.
          </note>
          <note type="speaker">
            Anf. 134 ESABELLE DINGIZIAN (mp):
          </note>
          <note>
            Herr talman! Miljöpartiet välkomnar en språklag som befäster
            svenskan som huvudspråk och Sveriges officiella språk i internationella
            sammanhang. Att i lag ange svenskan som huvudspråk har en stor
            symbolisk betydelse men naturligtvis även en praktisk. Därför
            är det utan tvekan viktigt att det svenska språkets ställning
            tydligt markeras.
          </note>
          <note>
            Miljöpartiet är i huvudsak positivt till propositionens innehåll,
            men på ett område har vi en gemensam reservation med Socialdemokraterna
            och Vänsterpartiet. Den handlar om läsfrämjande insatser.
          </note>
          <note>
            Språklagen ger en tydlig signal om svenskans betydelse i vårt
            samhälle, vilket är särskilt viktigt med tanke på att det svenska
            språket tillhör ett mycket litet språkområde utifrån ett globalt
            perspektiv. Med tanke på att vi lever i en alltmer globaliserad
            värld där våra kontakter med omvärlden ständigt ökar finns det
            också en risk att vårt språk luckras upp, förändras och anpassas
            till de stora språken.
          </note>
          <note>
            Det är alltså viktigt att slå vakt om det svenska språket om
            vi vill att det ska vara levande även i framtiden. Det är lika
            viktigt som att också andra ges rätten att värna sitt språk då
            språket är en oerhört viktig del för människors identitet och
            kultur. Det handlar således i första hand om människors och grupper
            av människors rätt till sitt uttryckssätt och inte om olika statsbildningars
            rätt.
          </note>
          <note>
            Språklagens praktiska betydelse är naturligtvis mycket väsentlig.
            Den förpliktar. Den förpliktar staten, våra kommuner och landsting
            och offentliga institutioner i övrigt att vara kommunicerbara
            för alla. Det är naturligtvis ett stort uppdrag eftersom det innebär
            att myndighetsutövare och offentlig sektor har det stora ansvaret
            att uttrycka sig på ett sätt som innebär att människor förstår.
            Språket ska vara mottagaranpassat och enkelt men även vårdat.
          </note>
          <note>
            Herr talman! Språket är vårt viktigaste verktyg i mötet med andra
            människor och det viktigaste uttryckssättet för tankar, idéer
            och känslor. Den som har en brist i sin språkliga förmåga riskerar
            därför att hamna utanför den sociala gemenskapen och bli missförstådd.
            Så vill vi inte ha det, och därför kan man inte nog betona vikten
            av allas rätt att delta i språklig kommunikation och dialog.
          </note>
          <note>
            Att behärska språket är också ett maktmedel, och makt kan som
            bekant också missbrukas. Många är de, både etniska svenskar och
            de med annan etnisk bakgrund, som berättat för mig om vilket hopplöst
            underläge de känner när de till exempel inte förstår vad myndigheterna
            uttrycker. Jag talar om människor som redan befinner sig i underläge.
            Att behärska sitt språk och majoritetsspråket är en avgörande
            fråga för demokratin. Då finns förutsättningar för fördelning
            av makt och inflytande.
          </note>
          <note>
            Av olika skäl kommer det alltid att finnas människor i Sverige,
            liksom i andra länder, som har svårt med kommunikationen. Många
            har även läs- och skrivsvårigheter. Människors förutsättningar
            är med andra ord helt olika. Det betyder i sin tur att tillgången
            till språk är ojämlikt fördelad. Det är Miljöpartiets uppfattning
            att staten har ett ansvar att motverka ojämlikheter i samhället.
          </note>
          <note>
            Förutsättningarna för den enskilde måste förbättras avsevärt
            för att alla som är bosatta i Sverige ska ha tillgång till svenskan.
            Men samtidigt vet vi att för dem som har ett annat modersmål än
            svenska är god kunskap i det egna modersmålet en grundförutsättning
            för att man ska kunna tillgodogöra sig svenskan på ett tillfredsställande
            sätt. Det betyder att det inte finns någon motsättning mellan
            å ena sidan kunskaper i modersmålet och å andra sidan kunskaper
            i svenska. De som hävdar motsatsen fiskar bara i grumligt vatten
            och spär på stödet för nationalistiska och invandrarfientliga
            strömningar.
          </note>
          <note>
            Herr talman! Mot denna bakgrund är det särskilt allvarligt att
            alliansregeringen motverkar sådant som befrämjar möjligheten att
            utveckla färdigheter i språk. Jag tänker särskilt på att regeringen
            är sparsam med läsfrämjande insatser och att det inte finns några
            som helst nya satsningar på folkbibliotek och skolbibliotek. Alla
            är överens om att läsandet har en enormt stor betydelse när det
            gäller förmågan att utveckla språket. Att ha tillgång till böcker
            och få upptäcka bokens betydelse är för den enskilde, ung som
            gammal, något som inte nog kan betonas.
          </note>
          <note>
            För att barn ska kunna få ett rikt språk är det viktigt att de
            får ta del av böcker. Läsning ökar ordförrådet och öppnar dörrar
            till nya tankar och idéer. Tillgången till barnböcker är oerhört
            viktig. Därför är det mycket sorgligt att regeringen inte initierar
            några nya kraftiga satsningar för både barn och vuxna som inte
            har läsvana.
          </note>
          <note>
            Herr talman! Låt mig till sist säga något om diskussionen om
            svenskans roll i EU-institutionerna. Jag håller med dem som hävdar
            att det är viktigt att svenskan inte trängs undan i EU-parlamentet
            och dess institutioner. Det är också viktigt att så är fallet
            i riksdagens arbete. Vi i Miljöpartiet har även tidigare påtalat
            att många av de EU-handlingar som behandlas i EU-nämnden och i
            riksdagens utskott alltför ofta bara tillhandahålls på engelska.
            Det är oacceptabelt enligt min mening då många av riksdagens ledamöter
            inte har tillräckliga språkkunskaper för att på ett säkert sätt
            ta till sig innehållet i handlingarna. Det finns en uppenbar risk
            att vi fattar beslut på underlag som vi inte helt och hållet kunnat
            ta till oss. Det innebär vidare att det uppstår svårigheter i
            vår kommunikation med medborgarna, att vi inte förmedlar till
            våra väljare vad som ska beslutas i EU-parlamentet utifrån våra
            synpunkter.
          </note>
          <note>
            Jag yrkar bifall till reservation 7.
          </note>
          <note type="speaker">
            Anf. 135 Kulturminister LENA ADELSOHN LILJEROTH (m):
          </note>
          <note>
            Herr talman! Äntligen! En känd radioperson som nu vandrar genom
            Sverige för att uppmärksamma Cancerfondens arbete mot prostatacancer
            brukade förr utbrista just Äntligen! när Nobelpristagaren i litteratur
            presenterades. Jag tror att många med mig i dag känner detsamma:
            äntligen! Äntligen kan vi få en språklag!
          </note>
          <note>
            Arbetet med att göra svenska språkets ställning tydlig i lag
            har pågått under lång, lång tid. Vägen hit har varit krokig, men
            i dag står vi här i kammaren med ett konkret och bra förslag till
            en språklag. Det är ett förslag där vi slår fast att svenskan
            är huvudspråk i Sverige. Denna lag har stor betydelse, både praktiskt
            och symboliskt. Om riksdagen röstar igenom detta förslag betyder
            det att all offentlig verksamhet har en skyldighet att värna svenska
            språket.
          </note>
          <note>
            Herr talman! Vi tillhör ett litet språkområde, men få tror i
            dag att det finns något allvarligt hot mot svenska språket. Själv
            är jag däremot övertygad om att det är farligt att ta språket
            för givet. Av de ungefär 6 500 språk som i dag talas i världen
            är enligt Unesco nästan hälften i farozonen. De riskerar kort
            och gott att försvinna för alltid under det kommande seklet.
          </note>
          <note>
            Jag citerar författaren och historikern Peter Englund i Svenska
            Akademien: Det betyder att världen rent statistiskt sett förlorar
            ett språk var tionde dag. Och det är en kolossal förlust, för
            vart enskilt språk är sprunget ur en särskild miljö, särskild
            ekologi, särskild kultur, och bär inbäddade i sig, som ett slags
            kärna, erfarenheter och attityder som inte låter sig uttryckas
            på ett annat språk.
          </note>
          <note>
            I vår omedelbara närhet kan vi med sorg konstatera att liviskan
            som talats i västra Lettland inom kort kommer att försvinna. Ännu
            i slutet av 1930-talet fanns det tolv liviska byar, men på grund
            av andra världskriget och kollektiviseringen under den kommunistiska
            sovjettiden försvann dessa byar och med dem grunden för liviskan
            som vardagsspråk. I dag lär det finns endast en person som talar
            liviska. Därmed försvinner sannolikt också viktiga kulturella
            band och förståelse för historia och traditioner.
          </note>
          <note>
            De motioner som Socialdemokraterna och Vänsterpartiet skrivit
            stöder i allt väsentligt det förslag som regeringen presenterat
            i sin proposition Språk för alla förslag till språklag . Denna
            enighet är glädjande, vill jag säga. Vi har tidigare inte varit
            bortskämda med en enig opposition. De pekar visserligen på olika
            frågor i sina motioner, men jag väljer ändå att tolka det här
            välvilligt och konstaterar att det finns ett brett stöd för en
            språklag även här i riksdagen.
          </note>
          <note>
            Lagen tar sin utgångspunkt i de språkpolitiska mål som gäller
            i dag. Syftet med språklagen är att ange svenskans och andra språks
            ställning och användning i det svenska samhället.
          </note>
          <note>
            Genom en ny lag ger vi också en tydlig signal om det svenska
            språkets betydelse i samhället. Svenskan måste värnas för att
            även i framtiden kunna vara det gemensamma huvudspråket. Språklagen
            handlar om det allmännas ansvar att värna och vårda vårt gemensamma
            huvudspråk. För domstolar, myndigheter och andra som utför uppgifter
            i offentlig verksamhet är svenskan det språk som ska användas.
          </note>
          <note>
            Men det räcker inte. Språket ska också vara vårdat, enkelt och
            begripligt. Det här är egentligen ingenting nytt, men jag tror
            ändå att en del myndigheter kan behöva en påminnelse om detta.
          </note>
          <note>
            Var och en som är bosatt i Sverige ska ha rätt att lära sig,
            utveckla och använda svenskan. Ytterst är det här en fråga om
            demokrati och om vars och ens rättighet att kunna göra sig förstådd
            men också förstå förstå vilka beslut som fattas här i riksdagen,
            förstå vad som händer i våra domstolar, förstå vilka beslut som
            fattas på förvaltningsmyndigheterna. Utan ett gemensamt språk
            riskerar demokratin att försvagas, och det är en utveckling jag
            inte vill se och absolut inte vill vara med om.
          </note>
          <note>
            Vi har fem minoritetsspråk i Sverige som samtliga är skyddade
            i svensk lag. Minoritetsspråkens ställning är stark i Sverige
            i dag. Detta bekräftas och förstärks ytterligare genom den föreslagna
            språklagen. De som tillhör en nationell minoritet ska också få
            möjlighet att lära sig, utveckla och använda sitt språk.
          </note>
          <note>
            Senare i eftermiddag ska riksdagen också debattera förslaget
            om lagen om nationella minoriteter och minoritetsspråk. Det är
            en lag som är nära förbunden med den kommande språklagen.
          </note>
          <note>
            Herr talman! Även teckenspråket är nationellt inte internationellt
            som många tror men teckenspråkets ställning har inte tidigare
            varit reglerad i lag. I språklagen slår vi därför fast att det
            allmänna har ett särskilt ansvar för att skydda och främja det
            svenska teckenspråket. Jag vill poängtera att detta även gäller,
            precis som för det svenska talspråket, frågan om att lära sig,
            utveckla och använda teckenspråket.
          </note>
          <note>
            Avslutningsvis vill jag säga att jag är mycket glad att kunna
            stå här i riksdagens kammare i dag och debattera den föreslagna
            språklagen med ledamöterna i kulturutskottet. Jag hoppas att vi
            nu äntligen kan stärka svenska språket, minoritetsspråkens ställning
            och teckenspråkets ställning genom att anta denna lag.
          </note>
          <note>
            I detta anförande instämde Olof Lavesson och Cecilia Magnusson
            (båda m).
          </note>
          <note type="speaker">
            Anf. 136 ESABELLE DINGIZIAN (mp) replik:
          </note>
          <note>
            Herr talman! Jag har några frågor till kulturministern. Vi är
            överens om lagen. Nu handlar det mer om att kunna förverkliga
            lagens innehåll och se till att det verkligen blir någon mening
            med den.
          </note>
          <note>
            Jag undrar lite hur ministern har tänkt förverkliga det här ute
            i samhället med alla myndigheter som ministern pratar om. Har
            ministern några intentioner att ge några förslag om detta, eller
            är det upp till var och en ute i de olika myndigheterna?
          </note>
          <note>
            I betänkandet står det att regeringen satsar på läsfrämjande
            åtgärder. Jag undrar bara vilka det är. Det kan ju vara något
            som jag inte vet, och då jag skulle gärna vilja veta det.
          </note>
          <note>
            Jag undrar också om ministerns ambitioner om att få handlingarna
            översätta till svenska i utskott och EU-nämnden.
          </note>
          <note type="speaker">
            Anf. 137 Kulturminister LENA ADELSOHN LILJEROTH (m) replik:
          </note>
          <note>
            Herr talman! Hur den här lagen ska bevakas är naturligtvis en
            fråga för väldigt många. Att vi antar lagen är en symbolisk handling
            i sig, och det är naturligtvis också ett klart och tydligt budskap
            till forskningen och till högskolorna. Men den myndighet inom
            kulturområdet som framför allt har ett direkt ansvar och intresse
            för detta är Institutet för språk och folkminnen i Uppsala som
            också bevakar detta med Unesco och ställningen där när det gäller
            det immateriella kulturarvet och även språkfrågorna. De är väl
            förberedda för att ta emot detta.
          </note>
          <note>
            När det handlar om läsfrämjandet har vi via Kulturrådet satsat
            extra pengar på läsfrämjande. Skolbibliotekens roll kommer också
            att stärkas i skollagen. Det ligger inte på vårt departement,
            men det är ändå något jag gläder mig åt, och vi kommer också framöver
            att se över bibliotekslagen vilket vi har annonserat tidigare
            i budgetpropositionen.
          </note>
          <note type="speaker">
            Anf. 138 ESABELLE DINGIZIAN (mp) replik:
          </note>
          <note>
            Herr talman! Jag undrar om ministern har för avsikt att följa
            upp detta så att det händer någonting där ute framöver.
          </note>
          <note>
            När det gäller läsfrämjande insatser har jag hört mig för. Jag
            har pratat med Kulturrådet och med utskottet, och jag kan faktiskt
            inte se att det är några större förändringar som har gjorts från
            2005 och framåt. Stödet för inköp av litteratur till folk- och
            skolbibliotek har till och med minskat sedan 2005. När man tittar
            på antalet kommuner som sökt för olika projekt ser man att det
            hittills är ett tjugotal kommuner som har ansökt om medel för
            läsfrämjande insatser.
          </note>
          <note>
            Jag tycker att det behövs en lite kraftigare insats från regeringen
            om man ska säga att man prioriterar detta. Jag undrar vad ministern
            tycker om detta att just inköp av litteratur har minskat i budgeten.
          </note>
          <note type="speaker">
            Anf. 139 Kulturminister LENA ADELSOHN LILJEROTH (m) replik:
          </note>
          <note>
            Herr talman! Det finns nog många frågor som skulle prioriteras.
            Jag är inte journalist för inte jag har ett starkt eget, privat
            intresse av språkfrågorna.
          </note>
          <note>
            När det gäller olika möjligheter att främja just läsandet vet
            vi att länsbiblioteken har utvecklat flera olika projekt som vi
            har följt med stort intresse, och det har även Kulturrådet gjort.
            Bokförsäljningen har ökat, och det får man väl också se som ett
            tydligt tecken på intresset för läsande. Sedan är jag också väl
            medveten om att det skiljer sig åt, att många som tidigare läste
            mycket fortfarande läser mycket och kanske ännu mer och att det
            har varit svårt att nå vissa, framför allt män. Då är det glädjande
            att vi, faktiskt med rätt mycket möda och kraft från Finansdepartementets
            och vår sida, har lyckats få EU-kommissionen och ministerrådet
            att stödja oss i kampen för att behålla den 6-procentiga momsen
            på ljudböcker. Det har betytt väldigt mycket för att få grupper
            som tidigare inte har läst mycket att vilja ta till sig litteraturen
            och män att göra det i annan form.
          </note>
          <note type="speaker">
            Anf. 140 SIV HOLMA (v) replik:
          </note>
          <note>
            Herr talman! Jag gör en jämförelse med nästa punkt som ska debatteras
            här, det vill säga lagen om nationella minoriteter och minoritetsspråk.
            Där stärker regeringen resurserna. Nu minns jag inte exakt om
            det handlade om 80 miljoner, men i alla fall.
          </note>
          <note>
            Då undrar jag naturligtvis: När den här språklagen kommer till
            och med all sannolikhet beslutas, vad har kulturministern för
            ambitioner att stärka detta så att man kan förverkliga detta precis
            på det sättet som Esabelle Dingizian var inne på? Stärker man
            resurserna till arbetsplatsbibliotek, regionala bibliotek, resursbibliotek
            för döva, barnböcker på teckenspråk och läsfrämjande insatser?
            Det är några exempel som vi har tagit fram i vårt budgetförslag.
            Kommer man att göra de här förstärkningarna?
          </note>
          <note>
            Jag läste Svenska Tornedalingars Riksförbunds remissvar, och
            de tar upp att det är oerhört mycket som behöver förstärkas även
            där. Visserligen är det samma villkor som man har beslutat om
            att godkänna i den här kommissionen, men det finns ju redan i
            dag brister. Kommer kulturministern att förstärka så att man kan
            förverkliga de här fina orden i språklagen?
          </note>
          <note type="speaker">
            Anf. 141 Kulturminister LENA ADELSOHN LILJEROTH (m) replik:
          </note>
          <note>
            Herr talman! Jag hörde att Siv Holma refererade till sitt eget
            partis budgetförslag. Innan vi börjar resonera om det kanske vi
            kan få se ett samlat budgetförslag från Vänsterpartiet, Miljöpartiet
            och Socialdemokraterna så att vi har något att förhålla oss till?
            Annars handlar det rätt mycket om önskelistor.
          </note>
          <note>
            När det handlar om att stärka språket kommer det in på mycket.
            Biblioteken har en viktig roll, det har vi talat om tidigare.
            Den proposition som ska diskuteras senare här som handlar om minoritetsspråken
            går ju också ut på att det ska bli ökade möjligheter att tala
            bland annat finska i Mälardalsområdet, vilket naturligtvis gläder
            oerhört många. Det är trots allt i den här delen av Sverige som
            många finsktalande bor.
          </note>
          <note>
            Via presstödet ger vi stöd till tidningar som kommer ut bland
            annat på samiska och även, tror jag, på meänkieli. Det gäller
            även bidrag till kulturtidskrifter som fördelas via Kulturrådet.
            Det är alltså många källor som bidrar till att de fem nationella
            minoritetsspråken ska kunna behålla sin starka ställning.
          </note>
          <note type="speaker">
            Anf. 142 SIV HOLMA (v) replik:
          </note>
          <note>
            Herr talman! Det må vara önskelistor, men man måste ju ha någon
            form av ambitioner och visioner, vilket jag bara kan konstatera
            att det finns mycket kvar att önska om här.
          </note>
          <note>
            Jag har en annan fråga. Förra mandatperioden då Lena Adelsohn
            Liljeroth ingick i oppositionen och i dag är hon minister erbjöd
            den socialdemokratiska regeringen ett samarbete för att ta fram
            en språklag. Då sade ni nej.
          </note>
          <note>
            Kan kulturministern redogöra för varför ni sade nej till Pagrotskys
            förslag till samarbete för att få den här språklagen som ni nu
            har sagt äntligen om?
          </note>
          <note>
            Var det inte också på det sättet att förslaget till ny språklag
            var relativt enkelt att ta fram eftersom förarbetet redan hade
            gjorts i propositionen som den förra regeringen tog fram i samarbete
            med oss? Var det inte ganska enkelt att få fram detta?
          </note>
          <note>
            Sedan har jag också en fråga när det gäller den svenska ställningen
            i EU. Förra gången vi debatterade det här skrev Lena Adelsohn
            Liljeroth med sina allianspartikolleger en reservation där man
            tyckte att man skulle stärka språkets ställning i EU. Jag undrar
            om Lena Adelsohn Liljeroth är nöjd med att inte gå på den linje
            som Språkutredningen gör, det vill säga att man ska lagfästa att
            man ska använda sig av tolk när så erbjuds om inte andra skäl
            säger något annat.
          </note>
          <note>
            Varför går man inte helt ut eftersom man var så kritisk förra
            gången vi hade den här debatten?
          </note>
          <note type="speaker">
            Anf. 143 Kulturminister LENA ADELSOHN LILJEROTH (m) replik:
          </note>
          <note>
            Herr talman! Det är lite lustigt att höra Siv Holma tala om att
            här inte finns några ambitioner och visioner. Här står vi i dag
            och debatterar två lagar som stärker svenskans roll och som stärker
            minoritetsspråken, och så kommer Siv Holma och säger att det inte
            finns några visioner! Det är mycket märkligt.
          </note>
          <note>
            När det gäller förra gången som den här frågan var uppe kan jag
            det är kanske lite tråkigt för Siv Holma och hennes koalitionspartner
            erinra om hur det gick till. Det fanns faktiskt en majoritet i
            kammaren för oppositionens förslag om en språklag. Men en feltryckning
            från en som hörde hemma i vänsterblocket gjorde att det inte gick
            igenom då. Det kan man mycket väl se i protokollen, så i den delen
            ska inte skulden falla på oss.
          </note>
          <note>
            När det gäller EU-frågorna tycker jag att det är väldigt bra
            att det finns tolkning. Jag använder mig av det så ofta jag kan,
            vilket också är nödvändigt för mig eftersom jag har lite svårt
            att höra.
          </note>
          <note>
            Jag kan också se att tolkningen har gått upp från ungefär 10
            procent som det var runt 2006 och det var ingen fråga som den
            tidigare regeringen drev, utan det var snarare tvärtom till över
            50 procent som nu begär tolkning.
          </note>
          <note>
            Det har också betydelse att det blir väl tolkat i de skriftliga
            handlingar som finns. Själv använder jag mig av tolkning. Många
            av mina kolleger gör det också, och det gör vi även i många arbetsmöten,
            så jag tycker snarare att vi har anledning att vara stolta över
            att vi utvecklar och utnyttjar de här möjligheterna som finns.
            Och det är alldeles säkert så att vi skulle kunna göra det bättre.
          </note>
          <note>
            Anf. 144 GUNILLA CARLSSON i Hisings Backa (s) replik:
          </note>
          <note>
            Herr talman! Jag ställde några frågor till kulturministern i
            mitt anförande. Jag lyfte bland annat det här med språkförskolor
            och det positiva resultat som kom av att man faktiskt satsade
            på språkförskolor som en del av storstadssatsningen. Vi har i
            vår reservation med just det här att vi tycker att man ska använda
            sig av de erfarenheterna eftersom vi vet att om barn i unga år
            får använda sig både av sitt modersmål och också lära sig sitt
            nya språk i det nya hemlandet Sverige i det här fallet ger det
            bra och positiva resultat.
          </note>
          <note>
            Då ställer jag frågan till kulturministern hur hon ser på det
            här, för utskottsmajoriteten säger ju nej till att använda sig
            av de erfarenheter som man drog i storstadssatsningen av språkförskolor.
            Det är den ena frågan som skulle vara intressant att få svar på
            av kulturministern.
          </note>
          <note>
            Den andra handlar om det här med läsfrämjande insatser, som jag
            tidigare var inne på och även Esabelle. Vi vet att om man satsar
            på vuxna vad gäller läsfrämjande gynnar det också barnen. Du var
            själv inne på att ljudböckerna har gjort att väldigt många som
            tidigare inte lyssnade på böcker har börjat göra det. Ett lyckat
            projekt har varit vägkrogsbiblioteken som har genomförts genom
            de fackliga organisationerna. Här är kultur i arbetslivet en jätteviktig
            del.
          </note>
          <note>
            Vi tycker att det är viktigt att ha kvar läsfrämjande insatser
            även för vuxna. Även om man nu satsar på barn och unga är det
            också viktigt att satsa på läsfrämjande insatser för vuxna. Jag
            skulle vilja veta vad kulturministern har för ambition på det
            här området för att faktiskt se till att också fler vuxna läser.
          </note>
          <note type="speaker">
            Anf. 145 Kulturminister LENA ADELSOHN LILJEROTH (m) replik:
          </note>
          <note>
            Herr talman! För att börja med frågan om språkförskolan måste
            jag erkänna att det är en fråga som jag inte kan särskilt väl.
            Den hör närmast hemma på Utbildningsdepartementets område. Jag
            vet att det i budgetpropositionen i höstas fanns skrivningar om
            att målen i förskolans läroplan ska bli tydligare. I detta går
            naturligtvis språkutvecklingen in som en viktig del.
          </note>
          <note>
            Vi kan också glädjas åt att just barn som går i förskolan är
            de flitigaste lånarna av böcker på biblioteken. Där har litteraturen
            bevarat och, tror jag, på många håll även stärkt sin ställning.
            Det finns också ett omfattande och viktigt pedagogiskt arbete
            som sker på våra bibliotek.
          </note>
          <note>
            Sedan är det mycket kunskap som finns inom Kulturrådet, som samlar
            in de olika förslag som finns som jag nämnde i en tidigare replik,
            från bland annat länsbiblioteken om hur man arbetar för att öka
            läsningen, inte bara bland barn utan också bland unga och även
            bland vuxna. Det är något som vi följer och har som en av våra
            prioriterade frågor. Så vi har fortfarande tid på oss. Och jag
            tycker att det här är mycket viktigt, som jag sade tidigare.
          </note>
          <note>
            När det gäller vuxna tycker också jag att det är mycket intressant
            med de projekt man har haft vid vägkrogarna. Det är också argument
            som jag kunnat använda mig av i EU-sammanhang, inte minst gentemot
            de länder som inte har velat se att den 6-procentiga momsen också
            på ljudböcker skulle kunna ha en betydelse, vilket vi ju vet att
            den har. Drygt en miljon sålda ljudböcker i fjol talar sitt tydliga
            språk. Kan vi dessutom komma till rätta med något av den illegala
            nedladdningen av ljudböcker kan det också hända att författarna
            får del av intäkterna för dessa böcker.
          </note>
          <note>
            Anf. 146 GUNILLA CARLSSON i Hisings Backa (s) replik:
          </note>
          <note>
            Herr talman! Vad gäller ljudböckerna och momsen är vi överens.
            Men jag tror inte att det här sköter sig helt självt. Det behövs
            också insatser och ambitioner vad gäller läsfrämjande.
          </note>
          <note>
            Om man nu väljer att plocka bort stödet bland annat till kultur
            i arbetslivet, som faktiskt har möjliggjort införandet av vägkrogsbibliotek,
            slår man undan fötterna för ett vidare arbete med den typen av
            satsningar. Där är de fackliga organisationerna naturligtvis en
            jätteviktig del för att kunna nå ut på våra arbetsplatser.
          </note>
          <note>
            Jag ställde också frågan i mitt anförande hur kulturministern
            ser på förslaget som Kulturutredningen nu lägger fram om att man
            ska ändra på upplägget av kultur i arbetslivet. Det ska vara inriktat
            på att kulturarbetare ska få arbete. Jag tycker att det är jättebra.
            Jag vill gärna se en vidgad arbetsmarknad för våra kulturarbetare.
            Men målet måste väl ändå vara att se till att de som inte vanligtvis
            tar del av kultur får en möjlighet att göra det, att man stimulerar
            de grupper som inte tar del av kultur. Där har de läsfrämjande
            insatserna varit en jätteviktig del. De har flera positiva effekter,
            att folk börjar läsa mer men kanske också blir mer aktiva kulturanvändare.
          </note>
          <note>
            Jag skulle vilja veta vad kulturministern säger om förslagets
            inriktning på att det ska vara arbetstillfällen för kulturarbetare.
            Jag tror att det blir det ändå, men för mig är det otroligt viktigt
            att det är själva målgruppen, de som inte vanligtvis tar del av
            kultur, som är den som ska vara i fokus.
          </note>
          <note>
            Kulturministern säger att frågan om språkförskolorna ligger inom
            Utbildningsdepartementets område. Javisst, men å andra sidan handlar
            det väldigt mycket om vad vi har för vision för att få fler att
            ta del av svenska språket, som är precis vad den lag som vi ska
            besluta om lite senare här i dag handlar om. Vi måste ta reda
            på hur vi kan se till att fler använder sig av det svenska språket?
            Då måste vi ibland gå över på olika politikområden för att lyckas
            med den ambition vi kan ha.
          </note>
          <note type="speaker">
            Anf. 147 Kulturminister LENA ADELSOHN LILJEROTH (m) replik:
          </note>
          <note>
            Herr talman! Jo, jag är absolut också en vän av att man kliver
            över de olika politikområdena. I och med detta ligger mycket av
            aspektpolitiken som Kulturutredningen för fram som en viktig del
            och är någonting som vi måste arbeta vidare med.
          </note>
          <note>
            Jag har noterat det här förslaget. Jag tycker att det är absolut
            intressant, därför att när det gäller kulturpolitiken i den delen
            handlar det om att stärka kulturskaparnas ställning. Om vi just
            kommer att gå på utredningens förslag när det gäller att förändra
            det här bidraget är för tidigt att säga. Nu har vi fått in alla
            remissvar, och det kan finnas synpunkter där också.
          </note>
          <note>
            Sedan kan jag konstatera att allt inte behöver statsstöd för
            att överleva. Den kultur som ska finnas på arbetsplatserna kan
            ju också vara ett engagemang från arbetsgivarna och från de fackliga
            organisationerna. Det är inte säkert att allting behöver ske med
            hjälp av statsstöd.
          </note>
          <note>
            Vi gjorde en förändring på litteraturområdet genom att ta bort
            det statliga stödet till En bok för alla, därför att vi ansåg
            att stödet inte längre hade en relevans. Vi har nu kunnat se att
            En bok för alla lever och frodas och fortsätter att komma ut,
            i synnerhet när det handlar om böcker till barn och unga.
          </note>
          <note type="speaker">
            Anf. 148 ANDERS ÅKESSON (c):
          </note>
          <note>
            Herr talman! Det svenska språket är mitt språk och mitt modersmål.
            Det känns därför viktigt att kunna värna det. Det är lika viktigt
            som det varit för samer, judar, romer, Tornedalsfinskar och Sverigefinnar
            att värna sina språk, och som de också med framgång gjort och
            därmed fått sina språk lagskyddade i Sverige.
          </note>
          <note>
            Genom tidigare och fortsatt invandring är det många i vårt land
            som talar många andra språk, och jag är säker på att många av
            dessa kommer att kämpa för att få ett motsvarande lagskydd i framtiden.
            När utredningen Mål i mun skrevs den utredning som föregått dagens
            förslag till ny språklag som vi strax ska besluta om visade det
            sig vid en enkätundersökning att 58 procent av svenska folket
            tyckte att det var viktigt att bevara invandrarspråken i Sverige.
          </note>
          <note>
            Herr talman! Centerpartiet har länge kämpat för att svenska språket
            ska lagskyddas. Den förra, socialdemokratiska regeringen var dock
            negativ till detta och motiverade då sin negativa hållning mot
            att lagstifta med: Svenska språket är av hävd det språk som används
            i Sverige och är ett mycket väl beskrivet och dokumenterat språk,
            såväl i nutid som under tidigare perioder. Svenska är också ett
            av EU:s officiella språk.
          </note>
          <note>
            Den förra regeringen ansåg därför att det räckte med att markera
            att svenska språket var landets huvudspråk genom att föreslå ett
            språkpolitiskt mål, ett mål som sedan fastställdes här i riksdagen.
          </note>
          <note>
            Herr talman! Jag är glad över att alliansregeringen nu gör verklighet
            av det som en enig parlamentarisk utredning var överens om redan
            2002, att i lag befästa svenska språket som huvudspråk i Sverige
            och att slå fast att finska, jiddisch, meänkieli, romani chib
            och samiska har ställningen som nationella minoritetsspråk. Också
            teckenspråkets ställning markeras i detta lagförslag. Det är också
            bra.
          </note>
          <note>
            Det allmännas ansvar för den enskildes tillgång till språk tas
            upp som ett grundläggande moment i lagen. Genom denna lag värnar
            vi den språkliga mångfalden i vårt land.
          </note>
          <note>
            Herr talman! Språket är nyckeln till vår kultur och till vår
            historia. Det är bärare av vår identitet och grunden för vår sociala
            gemenskap på alla nivåer. Att behärska och kunna uttrycka oss
            på ett språk gör att vi växer som människor. Alla ska därför ha
            möjlighet att utveckla en god språkförmåga.
          </note>
          <note>
            Jag är glad, herr talman, över att alliansregeringen lagt fram
            förslaget om att i lag skydda språket och yrkar därmed bifall
            till förslaget i kulturutskottets betänkande nr 9 Språk för alla
            förslag till språklag .
          </note>
          <note type="speaker">
            Anf. 149 DAN KIHLSTRÖM (kd):
          </note>
          <note>
            Herr talman! I debatten har vi hittills hört de flesta argumenten
            för språklagen. Det är logiskt att vi har ett lagfäst huvudspråk
            när vi sedan tidigare har fem lagfästa minoritetsspråk. Att lagstifta
            om svenskan som huvudspråk har både en praktisk och en symbolisk
            betydelse. Det ger en tydlig signal om svenskans betydelse i vårt
            samhälle och garanterar att svenskan även i framtiden ska vara
            vårt huvudspråk. Till detta kommer också demokratiaspekten: Det
            svenska språket är viktigt för att alla ska kunna ta del av det
            allmänna rummet. Jag ska inte upprepa mer av det som sagts utan
            i stället ge några reflexioner och tankar i mitt korta inlägg.
          </note>
          <note>
            Det svenska språket har formats under många århundraden och utgör
            i dag en kulturell enhet för alla svenskspråkiga, oavsett ursprung
            och hemvist. I utskottet pratar vi ofta om kulturarvet. Det handlar
            om det materiella men också om det icke-materiella kulturarvet.
            Det svenska språket är verkligen en bärare av en stor del av vårt
            kulturarv. Vi har alla en skyldighet att på olika sätt värna och
            vårda språket. Det gäller såväl den talade som den skrivna och
            tecknade svenskan.
          </note>
          <note>
            Språket vi använder ger oss ord för omvärlden och underlättar
            vår förståelse av den. I språket och orden finns också känslor.
            Precis som det står i betänkandet är språket en av de viktigaste
            förutsättningarna för individens kulturella identitet. När jag
            tänker tillbaka på tidiga barndomsupplevelser finns också tydliga
            kopplingar till språket och till att förstå språket. Vi har väl
            alla minnen av samtal där vi egentligen inte förstod vad som sades
            eftersom vi inte kunde språket fullt ut.
          </note>
          <note>
            Språket för vidare våra normer, hjälper till att uttrycka våra
            seder och bruk. Det är en viktig del av kulturöverföringen. Därmed
            har jag sagt några ord om kulturarvet.
          </note>
          <note>
            En annan viktig del handlar helt enkelt om demokratin. Att behärska
            språket är grunden för demokratiskt deltagande. Den språkfattige
            riskerar utanförskap. Språket är grundläggande i arbetet för integration,
            och för att erövra ett nytt språk är goda kunskaper i det egna
            modersmålet en viktig utgångspunkt.
          </note>
          <note>
            Genom dagens beslut befäster vi svenskan som huvudspråk i Sverige.
            Det allmänna föreslås ha ett särskilt ansvar för att svenskan
            används och utvecklas. Jag menar att medierna på det här området
            har ett särskilt ansvar både när det gäller att värna det gemensamma
            talade och icke-talade språket och att slå vakt om och befästa
            minoritetsspråkens ställning.
          </note>
          <note>
            Nu tycker jag inte att det går att tala om svenskan, om språket,
            utan att också säga något om läsandet och om boken. Litteraturen
            är en språklig konstart och boken en viktig bärare av vårt kulturarv.
            Den nya tekniken är fantastisk och har många fördelar, men den
            kan inte ersätta boken vare sig i undervisning eller som upplevelse.
            Däremot kan den komplettera på ett bra sätt. Ordbehandlingsprogram
            är till exempel ganska verkningslösa om den som ska använda sig
            av dem saknar känsla för orden. Den känslan skapas genom att man
            läser, och boken har därför en särställning inom kulturen. Särskilt
            viktiga är böckerna och läsandet med och för barn. Folk- och skolbiblioteken
            är en viktig förutsättning för att nå alla barn.
          </note>
          <note>
            Staten har under lång tid försökt öka läsandet genom olika former
            av läsfrämjande insatser. Genom olika kanaler har statligt stöd
            gått till exempelvis föreningar och organisationer för detta ändamål.
            Satsningarna har varit viktiga. Samtidigt är det viktigt att de
            statliga insatserna verkligen leder fram till positiva effekter
            på läsandet.
          </note>
          <note>
            Precis som jag sade förut finns några insatser som kanske är
            viktigare än andra. Dit hör till exempel skolbiblioteken. För
            ett tag sedan fick vi ta del av en undersökning gjord av Kulturrådet
            som hade undersökt hur många av dagens skolelever som hade tillgång
            till skolbibliotek. Här kan vi verkligen tala om en basresurs
            som påverkar barns och ungdomars möjlighet till läsvana, läsförståelse
            och därmed också tillgång till språket. Jag utgår därför från
            att frågan om skolbiblioteken är viktig när det gäller den kommande
            skollagen.
          </note>
          <note>
            Anf. 150 GUNILLA CARLSSON i Hisings Backa (s) replik:
          </note>
          <note>
            Herr talman! Eftersom Dan Kihlström lyfte fram läsandet och hur
            viktig boken är måste jag ställa några frågor till honom om hur
            han ser på läsfrämjande insatser.
          </note>
          <note>
            Innan kulturministern sprang i väg sade hon att det inte gjorde
            någon skada att man plockade bort de statliga bidragen till En
            bok för alla eftersom de har en verksamhet som frodas, eller vad
            det nu var hon sade. Den bilden stämmer inte riktigt. Jag var
            i kontakt med dem som arbetar på En bok för alla så sent som i
            går. De berättade att de fått dra ned jättemycket på sin verksamhet.
            Tidigare var det tre som jobbade med läsfrämjande insatser. I
            dag är det en. De har svårt att hinna med. De kan inte själva
            driva projekt utan bara vara en del i vissa projekt. Den bild
            som kulturministern gav stämmer inte när man pratar med dem som
            arbetar på En bok för alla.
          </note>
          <note>
            Jag undrar om Dan Kihlström har samma syn som kulturministern,
            att det inte spelar någon roll ifall staten lägger några resurser
            på En bok för alla, för det blir inte någon skillnad på verksamheten,
            och att detta med läsfrämjande insatser så att säga sköter sig
            självt. Eller har Dan Kihlström en annan ambitionsnivå än kulturministern?
            Det vore roligt att få höra det.
          </note>
          <note>
            När det gäller skolbiblioteken tittade jag på Kulturrådets hemsida
            och såg att en tredjedel av landets skolenheter saknar skolbibliotek.
            Detta är, som Dan Kihlström också sade, en jätteviktig fråga.
            Vad finns det för ambition från den borgerliga majoritetens sida?
            Vad vill majoriteten göra för att öka tillgången till böcker och
            läsande?
          </note>
          <note type="speaker">
            Anf. 151 DAN KIHLSTRÖM (kd) replik:
          </note>
          <note>
            Herr talman! Vad kulturministern sade får vi nog titta efter
            i protokollet. Jag är inte alldeles övertygad om att det var riktigt
            så negativt som Gunilla Carlsson framställer det. Jag sade i mitt
            anförande att läsfrämjande insatser är viktiga på olika områden.
            Jag sade också att de insatser som gjorts är viktiga. Visst, det
            kan behövas även statliga insatser och en statlig stimulans på
            det här området.
          </note>
          <note>
            Man kanske ska vidga diskussionen något. Själv är jag engagerad
            inom folkbildningen, och det tror jag att även Gunilla Carlsson
            är. Också folkbildningen kan göra en betydande insats. Det är
            inte alldeles säkert att alla insatser måste komma från Kulturrådet
            eller från Stockholm. Med lite uppfinningsrikedom tror jag att
            man kan hitta många olika sätt att öka läsandet på till exempel
            arbetsplatser, i föreningar, organisationer och så vidare. Inom
            exempelvis den folkbildning som jag är engagerad i kan man hitta
            former för att på olika sätt öka läsandet.
          </note>
          <note>
            När det gäller ambitionen beträffande skolbiblioteken, och vad
            som ska göras för att öka efterfrågan, sade jag i mitt anförande
            att det kan vara en insats som kan komma att betyda oerhört mycket.
            Det är också en fråga för skollagen som håller på att beredas.
            Jag har stora förhoppningar om att den frågan kommer att vara
            aktuell och väldigt het när den nya skollagen läggs fram.
          </note>
          <note>
            Anf. 152 GUNILLA CARLSSON i Hisings Backa (s) replik:
          </note>
          <note>
            Herr talman! Det är bra om den frågan blir het. Jag ser dock
            med oro på den ekonomiska situation som många kommuner nu befinner
            sig i. Det är trots allt kommunerna som finansierar våra skolbibliotek.
            Som det ser ut i dag tror jag inte att våra politiker ute i kommunerna
            har möjlighet att prioritera skolbiblioteken. Tyvärr är det så.
            De skulle behöva mer resurser från statligt håll för att kunna
            höja ambitionen, eller åtminstone behålla dagens nivå, vad gäller
            skolbiblioteken. Det är lätt att säga att skolbiblioteken är viktiga,
            men det kräver resurser. Som det nu ser ut tror jag inte att kommunerna
            kommer att kunna prioritera dessa.
          </note>
          <note>
            Jag vet att folkbildningen gör enorma insatser inom det här området,
            vilket jag tycker är jättebra. Med det måste också finnas en ambition
            från statligt håll att se till att det jobbas med dessa frågor,
            och det har vi ju sett resultatet av.
          </note>
          <note>
            Jag tog ett exempel med biblioteken ute på vägkrogarna. Det har
            gjort att man har nått ut till en grupp som man tidigare inte
            har nått på det sättet. Det har blivit enormt bra effekter. Det
            är likadant med arbetsplatsbibliotek. Men då behövs det i många
            fall resurser och också en politisk ambition kanske från nationellt
            eller från annat håll för att se till att man jobbar med de frågorna.
          </note>
          <note>
            Jag blir därför orolig utifrån det som Kulturutredningen nu lyfter
            fram. Det är inte så viktigt med kultur i arbetsliv, och det viktigaste
            är att kulturarbetare får arbetstillfällen. Då har man helt missat
            målet. Jag tycker att det är jättebra att kulturarbetare får arbetstillfällen.
            Jag är jätteglad för det. Men i det här fallet handlar det om
            att nå grupper som annars inte tar del av detta. Vad säger Dan
            Kihlström om det förslaget?
          </note>
          <note type="speaker">
            Anf. 153 DAN KIHLSTRÖM (kd) replik:
          </note>
          <note>
            Herr talman! Visst ska vi ha ambitioner och ska gå före på olika
            sätt. Jag försökte vidga det hela. Vi ska göra insatser och ha
            höga ambitioner. Vi får återkomma när det gäller skollagen och
            vad det får för praktiska konsekvenser. Också jag tycker att det
            är oerhört viktigt, och det försökte jag lyfta fram i mitt anförande,
            att barnen tidigt får möjlighet att läsa på olika sätt. Det tror
            jag att jag var ganska tydlig om.
          </note>
          <note>
            Vi vet det som kulturministern också sade, nämligen att tillgängligheten
            till böcker på olika sätt har ökat ganska markant under senare
            tid. Det finns en stor tillgång till bra böcker. Det finns läsecirklar
            och bokbord. Jag har läst om en ny trend som har uppstått på senaste
            tiden, och det är bokbytardagar. Det kan också förekomma på arbetsplatser.
          </note>
          <note>
            Jag tror att jag läste i tidningen i dag att man skulle ha det
            på ett ställe. Det var så stort tryck på det att man bara fick
            ta med tio böcker, och lämnade man en bok fick man i princip en
            biljett till en ny bok. Det är möjligt att göra på många arbetsplatser.
            Man kan ta med sig sina väl lästa barnböcker och annat och kanske
            byta med arbetskamrater och på så sätt hålla kulturdelen vid liv.
          </note>
          <note>
            Väldigt mycket går att göra. Men självklart ska vi också ha ambitioner
            och målsättningar från riksdag och regering.
          </note>
          <note type="speaker">
            Anf. 154 LEIF PAGROTSKY (s):
          </note>
          <note>
            Herr talman! Även jag vill utropa äntligen när jag står här som
            siste talare innan vi går till beslut och jag har att summera
            debatten om en språklag. Det har varit en lång resa. Det är väldigt
            skoj att vi nu äntligen har hamnat här några minuter före målsnöret.
          </note>
          <note>
            För ett par år sedan stod jag också här och diskuterade språklagen.
            Då hade vi ett utredningsförslag om en språklag som hade blivit
            komplett underkänt av de sakgranskande juristerna i Stockholms
            tingsrätt, Regeringskansliet och på andra håll. Det gick helt
            enkelt inte att använda.
          </note>
          <note>
            Riksdagsbeslutet handlade då om andra element. Det var ingen
            idé att stoppa upp och vänta, utan vi gick vidare med de delar
            i förslagen som kunde genomföras. Men efter debatt mellan partierna
            bestämde vi tillsammans sex partier att gå vidare och utreda just
            den tekniska utformningen, den formella juridiska utformningen,
            av lagtexten på nytt för att få ett förslag som vi alla kunde
            ställa oss bakom.
          </note>
          <note>
            Sex partier enades om denna framgångsväg. Men representanten
            för ett sjunde parti, Moderaterna, lämnade rummet med det enda
            ordet nej, nämligen för att i stället omedelbart genomföra det
            underkända och enligt min mening helt odugliga förslaget. Det
            var dåvarande oppositionspolitikern Lena Adelsohn Liljeroth. Hon
            ville göra detta.
          </note>
          <note>
            Med tanke på den otåligheten tycker jag därför att det varit
            en stor besvikelse att det nu har tagit nästan tre år att utforma
            dessa två eller tre lagparagrafer det handlar om som behövde mejslas
            ut. Jag säger det för att få det till protokollet och hoppas att
            kulturministern kommer att läsa detta, eftersom hon inte tyckte
            att det var viktigt nog att stanna här och lyssna på när vi debatterar
            hennes insatser och hennes proposition.
          </note>
          <note>
            All offentlig verksamhet ska nu präglas av lagen. Det ska vara
            klart, redigt och begripligt språk, svenskan ska vara huvudspråk,
            och så vidare. Här är vi nu eniga, och jag räknar med att det
            blir en enig votering om detta, och det är också en stor glädje.
          </note>
          <note>
            Trots den enigheten vill jag ändå ta mig friheten att göra ett
            par reflexioner om detta. Med den otålighet som har visats om
            språkfrågan tycker jag att man helt frivilligt skulle ha kunnat
            låta den syn som lagen nu är ett uttryck för genomsyra det man
            gör i vardagen.
          </note>
          <note>
            Om man till exempel är kulturminister och inrättar ett helt nytt
            departement med en helt ny e-postadress som ska döpas och hittas
            på från noll och inget utgångsläge alls borde man välja att utforma
            det på svenska, om man nu är så angelägen om att svenska språkets
            ställning ska lagfästas och att det ska snudd på kriminaliseras
            att bryta mot detta.
          </note>
          <note>
            Jag tyckte för egen del att det var pinsamt som kulturminister
            att ha en e-postadress på engelska. Jag tog initiativ till att
            våra dataexperter skulle sätta i gång och ändra på det. De lade
            det i någon hög för utvecklingsprojekt. Valet kom tyvärr väldigt
            snabbt inpå, så där blev det liggande.
          </note>
          <note>
            När vi nu tar upp frågan på nytt får vi höra att den eventuellt
            ska läggas i en hög för utvecklingsprojekt år 2010 och kanske
            genomföras några år framåt. Vi gjorde ett misstag. Det krävs inga
            nya datorprogram. Det gäller att man bestämmer sig för att i de
            program som finns byta ut engelska ord mot svenska ord.
          </note>
          <note>
            Särskilt för det departement som sysslar med språkvård och vården
            av svenska språket vore det en hederssak att göra det. Jag tycker
            att det är trist att inte kulturministern kan berätta hur hon
            har resonerat när hon var valt detta dröjsmål eftersom hon förra
            gången när vi hade frågan uppe hade en sådan extrem otålighet.
          </note>
          <note>
            Jag har en andra reflexion jag vill göra. Till alla som vill
            åka hem snart och först votera ska jag säga att det är en kort
            och sista reflexion. Vi har nu efter en lång period av utredningsarbete,
            juridiskt hårdjobb och politiskt förankringsarbete kommit i mål
            med den här frågan.
          </note>
          <note>
            Då hade det varit naturligt att också ställa frågan: Vad gör
            vi sedan? Det känns som att det är en slutpunkt på ett projekt,
            och det tycker jag är trist. Här finns inga visioner om en framtid
            och ingen bild av hur man tar ut kursen för nästa etapp i processen
            att stärka det svenska språkets ställning. Det känns som att man
            nu lutar sig tillbaka och är nöjd och belåten med det man nu har
            uträttat, trots den långa tidsutdräkten.
          </note>
          <note>
            Min åsikt är att det finns gott om projekt att utveckla det svenska
            språkets ställning vidare. Ett sådant handlar om globaliseringen.
            Svenska språket används inte bara i Sverige och inte bara av dem
            som nu bor i Sverige. Det finns ett starkt svenskt intresse att
            svenska språket i världen stärks.
          </note>
          <note>
            Vi har svenskar som bor runt om i världen. De är ett par hundratusen.
            De arbetar i utländska företag eller studerar i utlandet. De har
            barn som går i skolor där de inte har tillgång till svenska språket
            för sin språkliga utveckling. Här bör Sverige ta ett ökat ansvar.
          </note>
          <note>
            Vi har många utlänningar som vill lära sig svenska. Det är ett
            tryck på svenskkurserna på universitet och lärosäten runt om i
            världen. Det finns barn runt om i världen till återvändande politiska
            flyktingar som har varit i Sverige och återvänt till sina länder
            efter att demokratin har återkommit. Är det likgiltigt för Sverige
            om de barnen förlorar svenskan, eller är det ett svenskt intresse?
          </note>
          <note>
            För mig är det viktiga och angelägna frågor. Jag tycker att det
            vore rimligt att man i ett sådant här sammanhang diskuterar: Hur
            går vi vidare i att utforma nya strategier för att flytta fram
            positionerna för det svenska språket?
          </note>
          <note>
            Här har jag försökt att få en diskussion i kulturutskottet. Men
            kulturen i detta utskott är sådan att där pratar man inte utan
            voterar. Det blev ingen diskussion, utan det bara klubbades av,
            och svaret blev nej. Detta var därför min enda möjlighet att få
            en diskussion om detta, och därför har jag nu sagt det i kammaren
            och hoppas att någon vill lyssna.
          </note>
          <note>
            Nu vill jag avsluta den långa processen om en språklag genom
            att ropa: Äntligen är vi framme vid beslut!
          </note>
          <note>
            Överläggningen var härmed avslutad.
          </note>
          <note>
            13 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 8
          </note>
          <note>
            Punkt 9
          </note>
          <note>
            Övriga punkter
          </note>
          <note>
            14 § Lag om nationella minoriteter och minoritetsspråk m.m.
          </note>
          <note>
            Föredrogs
          </note>
          <note>
            Anf. 155 HELENE PETERSSON i Stockaryd (s):
          </note>
          <note>
            Herr talman! Den 1 december 1999 tog riksdagen ställning till
            att judar, romer, samer, sverigefinnar och tornedalingar skulle
            erkännas som nationella minoriteter i Sverige. Dessa utgör i dag
            en halv miljon av vårt lands innevånare. Det har skett en hel
            del under de år som har gått för att stärka minoriteternas ställning
            och inflytande, att stärka rätten och tillgången till minoritetsspråken,
            att majoritetsbefolkningens kunskap om minoriteternas historia
            och dagsförhållanden ska öka och att minoriteternas särart ska
            skyddas.
          </note>
          <note>
            Men det finns fortfarande oändligt mycket kvar att göra. Dagligen
            hör vi om romer som diskrimineras när de söker arbete eller bostad,
            hatbrott som begås mot den judiska befolkningen, barn som utsätts
            för mobbning och trakasserier för sitt ursprung, samiska ungdomar
            som blir bemötta av fördomar och diskriminering och minoritetsbefolkning
            som blir nekad att använda sitt språk i kontakter med myndigheter
            eller nekas möjligheter att lära sig sitt språk.
          </note>
          <note>
            Ska vi leva upp till de konventioner Sverige som land har skrivit
            på krävs det fortfarande stora förbättringar och förändringar.
            De förslag som i dag ligger på riksdagens bord grundar sig bland
            annat på de utredningar som den socialdemokratiska regeringen
            tillsatte 2004 och som redovisades strax före regeringsskiftet
            2006. Detta är ett steg på vägen, men mycket återstår innan vi
            fullt ut kan säga att vi lever upp till Europarådets ramkonvention.
          </note>
          <note>
            Herr talman! I söndags var det val till Sametinget, ett institut
            som är ett demokratiskt valt parlament men också en myndighet
            som ska hantera de samiska frågorna. En av de viktigaste frågorna
            under valrörelsen var rätten till sitt språk och rätten till inflytande
            och att få möjlighet att delta i valet till Sametinget.
          </note>
          <note>
            Ett av kriterierna för att upptas i vallängden är just språket.
            Här har samhället en stor skuld till den samiska befolkningen
            men också till de andra minoriteterna. Det är inte så länge sedan
            det inte var tillåtet att tala sitt ursprungsspråk, utan alla
            skulle lära sig att tala svenska. I dag finns rätten, men svårigheter
            uppkommer när läromedlen är torftiga eller lärare saknas.
          </note>
          <note>
            Det finns också en punkt i grundskoleförordningen som säger att
            eleven har rätt till undervisning i minoritetsspråket om eleven
            har grundläggande kunskaper i språket. Det här är ett krav som
            kan vara mycket svårt att leva upp till om föräldrarna när de
            var små blev nekade att använda sitt språk. Därför har vi tillsammans
            med v och mp reserverat oss till förmån för det förslag som utredningen
            kom fram till, att en elev från någon av minoriteterna inte ska
            behöva ha den grundläggande kunskapen för att få rätt till modersmålsundervisning
            i sitt minoritetsspråk. Ska vi någon gång få rätsida på just språkfrågan
            och ge barnen möjlighet att lära sig sitt minoritetsspråk kan
            vi inte ställa krav på grundläggande kunskaper.
          </note>
          <note>
            När det gäller lärarutbildning och tillgång till läromedel kommer
            vi att följa vad de åtgärder som föreslås kommer att få för effekter,
            men vi är ganska övertygade om att det kommer att fordras fler
            insatser. Att pröva distansundervisning och mer integrerad undervisning
            är dock en början innan fler utbildade lärare i minoritetsspråken
            kan rekryteras.
          </note>
          <note>
            Rätten att använda sitt språk inom de speciella geografiska områden
            som kallas förvaltningsområden för den samiska och den finska
            befolkningen utökas. Det är bra. Vi från s-sidan instämmer i regeringens
            förslag när det gäller den finska befolkningen. Det kan vara bra
            att börja med de kommuner i Mälardalen som visat intresse och
            som anser sig ha möjligheter. Men detta bör följas noga för att
            se att verkligen alla de som har rätten till sitt språk också
            kommer att få det.
          </note>
          <note>
            När det gäller den samiska befolkningen tycker vi att det finns
            tre vita fläckar på den sydsamiska kartan. Sydsamiskan är ett
            hotat språk, och starka insatser måste till för att inte språket
            ska försvinna helt. När utredningen Att återta mitt språk gick
            ut på remiss 2006 var det tre kommuner inom det sydsamiska området
            som avstod från att svara. Det var Krokom, Åsele och Dorotea.
            Man var enligt de uppgifter jag har fått osäker på om man kunde
            leva upp till att erbjuda äldreomsorg och förskola på minoritetsspråken.
            Därför avstod man från att svara på remissen.
          </note>
          <note>
            I dag har man inte de funderingarna. Under de år som gått har
            man byggt upp en väl fungerande äldreomsorg och förskola med tillgång
            till personal med kunskap i sydsamiska. Vi tycker att det är lite
            underligt att regeringen när det gäller sydsamiskan, som är ett
            hotat språk, rakt av tar bara de kommuner som aktivt sagt ja till
            att ingå i förvaltningsområdet när språket riskerar att försvinna
            och att man inte har bemödat sig om att följa upp varför de kommuner
            som så tydligt bildar de här vita fläckarna i området inte svarat
            på remissen.
          </note>
          <note>
            Därför föreslår vi att det föreslagna sydsamiska förvaltningsområdet
            ska utökas med kommunerna Krokom, Åsele och Dorotea.
          </note>
          <note>
            Herr talman! Hur ska vi kunna vara säkra på att lagstiftningen
            efterlevs om det inte finns någon myndighet som bär tillsynsansvaret?
            Vi instämmer med den dåvarande Ombudsmannen för etnisk diskriminering
            i dennes synpunkter och förslag att det bör finnas en fristående
            tillsynsmyndighet. Regeringen föreslår i sitt förslag ingen tillsyn
            alls förutom den tillsyn som redan finns rörande kommunernas anordnande
            av äldreomsorg och förskoleverksamhet.
          </note>
          <note>
            Ombudsmannen säger att man bör dela på styrning, uppgiften att
            formulera mål, fördelning av ekonomiska medel, samordning, allmän
            bevakning, uppföljning och just tillsynen. Länsstyrelsen i Stockholm
            och Sametinget kan behålla sina nuvarande uppgifter och få ett
            uppföljningsansvar. Det kan vara bra. Men vi anser att ett tillsynsansvar
            ska utövas av en central fristående instans. Vi föreslår att regeringen
            ska återkomma med förslag på hur detta tillsynsarbete ska bedrivas
            och organiseras.
          </note>
          <note>
            Herr talman! Den sista frågan som jag vill ta upp är rätten till
            skriftligt material i samband med domstolsförhandlingar. Vi har
            förståelse för att det kan bli både tidsödande och kostsamt att
            utöka rätten till skriftligt material till allt material som kan
            figurera i en rättegång. Men att rätten enbart ska omfatta domslut
            och domskäl eller beslut och beslutsmotivering kan vara för snävt
            och riskera att inte bli tillräckligt rättssäkert. Ett skriftligt
            dokument är överlägset både som stöd för minnet och för att undvika
            onödiga tolkningstvister. Därför ber vi även i detta fall regeringen
            att återkomma med förslag på lämplig avvägning i frågan om rätt
            till skriftlig översättning av rättegångsmaterial allt för att
            öka rättssäkerheten för den enskilde.
          </note>
          <note>
            Det finns fler förslag som tas upp i propositionen, som i sig
            är av den vikten att de är värda att lyftas upp. För samrådsskyldigheten
            står det bör, kanske borde det ha stått ska, vidare att Sametinget
            ska fastställa mål och leda det samiska språkarbetet, att det
            ska vara en fortsättning på arbetet som den romska delegationen
            inlett även efter den 1 januari 2010 samt att barns utveckling
            av en kulturell identitet och användning av det egna minoritetsspråket
            ska främjas. Ja, det finns många viktiga saker som behöver förstärkas
            och arbetas med för att vi ska leva upp till de konventioner vi
            skrivit på. Där bär vi alla ett ansvar, men ytterst vilar det
            på regeringen och de möjligheter regeringen ger till kommunerna,
            andra myndigheter och organisationer att arbeta vidare med att
            stärka kulturen, språket och minoritetsbefolkningens inflytande
            över sina egna frågor.
          </note>
          <note>
            Herr talman! Vi står självfallet bakom samtliga våra reservationer,
            men för tids vinnande yrkar vi bifall till endast reservation
            8.
          </note>
          <note type="speaker">
            Anf. 156 MARIANNE BERG (v):
          </note>
          <note>
            Sadne jode didje! Raya sheltno! Herra puhemies! Herr rednear!
            Herr talman!
          </note>
          <note>
            Vi ska nu debattera betänkande KU23 Lag om nationella minoriteter
            och minoritetsspråk , och jag anser i stort att regeringens förslag
            är bra. Men, herr talman, det finns ingenting som inte kan göras
            bättre.
          </note>
          <note>
            Herr talman! Om vi tittar tillbaka på historien kan vi se att
            nationella minoriteter i vårt land har varit utsatta för övergrepp
            av svenska myndigheter. De nationella minoriteterna i samhället
            har överlag behandlats som andra klassens medborgare, vilket sorgligt
            nog fortfarande inträffar i vårt land och i vårt samhälle. Det
            är för mig som vänsterpartist mycket oroväckande och helt oacceptabelt.
          </note>
          <note>
            Herr talman! Vi måste nu verkligen ta till oss historien, försöka
            försonas med densamma, så att nationella minoriteter får upprättelse
            för de övergrepp och misstag de svenska myndigheterna och övriga
            samhället har begått mot dem.
          </note>
          <note>
            Jag vet att ursäkter har framförts till samerna av företrädare
            för den nuvarande och den tidigare regeringen. Det är bra. Men
            jag anser också att en ursäkt måste ges till alla, det vill säga
            romer, judar, sverigefinnar, tornedalingar och naturligtvis också
            samer.
          </note>
          <note>
            För att detta ska vara trovärdigt anser Vänsterpartiet att en
            ursäkt är ett måste och att regeringen också verkligen ska återkomma
            med en strategi för hur de nationella minoriteterna ska få upprättelse
            för vad de har varit utsatta för. En strategi kan vara att systematiskt
            sammanställa befintlig dokumentation för att de fatala historiska
            misstagen inte ska upprepas.
          </note>
          <note>
            Herr talman! För min identitet, min självkänsla, för min förståelse
            för mitt ursprung och min historia är språket en avgörande faktor,
            men i dag har inte alla barn rätt till sitt minoritetsspråk i
            skolans värld.
          </note>
          <note>
            I dag ställs krav på grundläggande kunskaper som bygger på föräldrarnas
            eller det enskilda barnets tidigare kunskaper för rätt till undervisning
            i sitt modersmål. Detta är enligt mig helt orimligt och oacceptabelt.
            Vi måste väl ta till oss den historia som finns och utgå från
            den innan vi fattar beslut i kammaren.
          </note>
          <note>
            Historiskt har de nationella minoriteterna i vårt land knappt
            fått prata sitt eget språk. Det fanns över huvud taget inga rättigheter
            förknippade med språket. I skolans värld existerade det inte.
            Där var det svenska som gällde. Hur ska dessa personer kunna upprätthålla
            och föra sitt språk vidare? Det blev ju för många en helt omöjlig
            konst att göra. Att utifrån detta ställa krav på grundläggande
            kunskaper är under all kritik och enligt mig en dubbelbestraffning
            inget annat.
          </note>
          <note>
            Herr talman! Den som förlorar sitt modersmål tappar en stor och
            mycket viktig del av sin identitet som individ och som en del
            av vårt samhälle. Det tidigare kravet om grundläggande kunskaper
            för ett barns rätt till minoritetsspråket ska inte göras beroende
            av föräldrarnas eller barnets tidigare kunskaper. Det är helt
            horribelt med tanke på vad jag också har tagit upp om historien,
            det vill säga vad de tidigare har varit utsatta för av svenska
            myndigheter och hur de blivit behandlade av samhället i stort.
          </note>
          <note>
            Enligt Europarådets ramkonvention om skydd för nationella minoriteter,
            vilket Sverige ratificerade år 2000, finns inte möjligheten att
            villkora rätten till undervisning för nationella minoriteter.
            Det nämns heller inte i ramkonventionen någon möjlighet till begränsning
            med anledning av det enskilda barnets eller föräldrarnas tidigare
            kunskaper eller bruk av språket. Sverige har, som sagt, ratificerat
            ramkonventionen, men om vi inte sedan följer den, vad är det då
            för mening att godkänna densamma?
          </note>
          <note>
            Herr talman! I en demokrati som Sverige, där vi i olika sammanhang
            kämpar för rättigheter, för människors lika värde här hemma liksom
            för befolkningen världen över, rimmar det verkligen illa med de
            krav som ställs i vårt land i samband med rätten till undervisning
            i minoritetsspråk. Nu är det dags att sopa trappan uppifrån och
            se till att Sverige följer Europarådets ramkonvention, som vi
            ratificerade år 2000. Något annat alternativ anser Vänsterpartiet
            i nuläget inte finns.
          </note>
          <note>
            Herr talman! Jag yrkar härmed bifall till reservation 8, och
            jag uppmanar alliansen att stödja denna reservation så att vi
            verkligen ser till att Sverige följer de överenskommelser som
            vi har sagt ja till, det vill säga Europarådets ramkonvention.
          </note>
          <note>
            I detta anförande instämde Siv Holma, Elina Linna och LiseLotte
            Olsson (alla v).
          </note>
          <note type="speaker">
            Anf. 157 MIKAEL JOHANSSON (mp):
          </note>
          <note>
            Herr talman! Jag vill börja med att yrka bifall till reservation
            8 av Miljöpartiet de gröna, Socialdemokraterna och Vänsterpartiet.
            Självklart står jag bakom samtliga reservationer där vi gröna
            finns med, men för tids vinnande avstår jag från att yrka bifall
            till dessa.
          </note>
          <note>
            Herr talman! Majoritetsbefolkningen har gratis tillgång till
            sin kultur och sitt språk. För minoriteterna är det ett ständigt
            pågående arbete att upprätthålla de egna traditionerna och den
            egna identiteten. Statens främsta ansvar är självklart att säkerställa
            att inga inskränkningar sker i minoriteternas frihet att upprätthålla
            sin identitet och sitt kulturliv. Miljöpartiet menar att staten
            också har ett ansvar att underlätta för minoriteterna att upprätthålla
            sin kultur och identitet. Samhället bör sträva efter att den som
            vill hålla fast vid den egna gruppens identitet så långt det är
            möjligt ska ha samma förutsättningar att göra det som den som
            ingår i majoritetskulturen.
          </note>
          <note>
            Däremot får naturligtvis inte minoriteternas rätt till identitet
            och kulturliv gå emot de mänskliga fri- och rättigheterna.
          </note>
          <note>
            Dagens minoritetspolitik rör främst de fem nationella minoriteterna
            romer, judar, sverigefinnar, tornedalingar och samer, som vi har
            hört förut. Den är nära kopplad till Europarådets två konventioner,
            alltså ramkonventionen om skydd för de nationella minoriteterna
            och europeiska stadgan om landsdels- eller minoritetsspråk.
          </note>
          <note>
            Politiken är angelägen, och de nationella minoriteterna intar
            i kraft av sin plats i svensk historia och sin del i vårt kulturarv
            tveklöst en särställning bland minoriteterna.
          </note>
          <note>
            Det är också så att många av de skäl som finns för att säkra
            de nationella minoriteternas rätt till identitet, språk och kultur
            också gör sig gällande för andra minoriteter.
          </note>
          <note>
            Utan att rättigheterna för eller hänsynen till de nationella
            minoriteterna minskas bör minoritetspolitiken därför breddas till
            att omfatta samtliga etniska minoriteter. Lägg därtill att vi
            gröna vill stärka de nationella minoriteterna.
          </note>
          <note>
            Herr talman! År 2009 är det 200 år sedan Sverige och Finland
            skildes åt. Fram till 1809 var Finland och Sverige samma rike
            under ca 600 år. Vi har en lång gemensam historia, och vi i Sverige
            har en nära koppling till vårt östra grannland.
          </note>
          <note>
            Under större delen av Sveriges historia som ett enat rike har
            Finland tillhört samma land. I östra delen av riket, nuvarande
            Finland, talades mest finska men även svenska förekom. Här i den
            västra delen av riket fanns finskan på många håll, även om svenskan
            dominerade.
          </note>
          <note>
            I Sverige bor i dag ca 440 000 människor med finsk bakgrund.
            De har antingen flyttat hit från Finland, är finska medborgare
            eller har minst en finsk förälder. Hälften av dem använder finska
            språket. Det är alltså utan jämförelse den största minoritetsgruppen
            i Sverige. År 2000 utnämndes, som vi hörde, finskan till ett av
            fem officiella minoritetsspråk i Sverige. Rättigheterna som följer
            av detta är dock mycket begränsade.
          </note>
          <note>
            Mark Levengood som är en kulturpersonlighet har på ett komiskt
            sätt exemplifierat okunnigheten när han som finlandssvensk invandrare
            i Sverige skickades på kurs i svenska för invandrare trots att
            svenska var det enda språk som han kunde.
          </note>
          <note>
            Mindre komiskt är dock hur det under första delen av 1900-talet
            i Sverige pågick en effektiv politiskt sanktionerad insats för
            att utplåna finskan hos den finskspråkiga delen av befolkningen.
          </note>
          <note>
            I till exempel Norrbotten, där undervisning tidigare bedrivits
            på barnens modersmål, infördes svenskspråkiga statsskolor, och
            barnen förbjöds att tala något annat språk än svenska i skolan.
            Föräldrar uppmanades att sluta prata sitt finska modersmål med
            sina barn, och möjligheterna till vidareutbildning på och i finska
            skars av. Först på 70-talet fick Sverige egentligen en nationell
            språkpolitik där respekten för barnens modersmål stod i centrum.
          </note>
          <note>
            Att ta ifrån människan hennes modersmål är, som Marianne Berg
            sade, att slå undan fötterna på henne och göra henne rotlös. Kontakten
            med den egna kulturen och den egna släkten försvåras. Rätten att
            använda sitt modersmål anses därför vara en mänsklig rättighet.
          </note>
          <note>
            Ett barn som förvägras detta får också svårare att lära sig andra
            språk. Risken är att barnet blir sämre i tal och skrift på sitt
            nya påtvingade språk när kunskapen i modersmålet har beskurits.
            Resultatet kan bli en halvspråkighet där kunskapen i båda språken
            brister. Detta har Sverige utsatt finskspråkiga barn för under
            en stor del av 1900-talet.
          </note>
          <note>
            Herr talman! Märkesåret 2009 borde vara ett naturligt tillfälle
            att uppmärksamma den sverigefinska minoriteten, de finskspråkiga
            i Sverige och vår gemensamma historia med Finland.
          </note>
          <note>
            Sveriges dåliga hantering av finska språket och kulturen i Sverige
            används också som ett argument mot svenskans starka ställning
            i Finland.
          </note>
          <note>
            Politiska initiativ för att stärka sverigefinnarnas och finska
            språkets ställning i Sverige behövs. Sverige bör till exempel
            utöka det område där finska språket har status som nationellt
            minoritetsspråk till att omfatta alla kommuner i Sörmlands, Västmanlands,
            Upplands och Stockholms län i enlighet med det förslag som lades
            fram i den utredning som det har hänvisats till av tidigare talare.
          </note>
          <note>
            Med stärkta språkliga rättigheter följer också att språket och
            kulturen får en högre status. Därför anser vi i Miljöpartiet de
            gröna att svenska staten bör uttala en offentlig ursäkt för och
            ett tydligt avståndstagande från den assimilationspolitik som
            bedrevs gentemot den finskspråkiga befolkningen i Sverige under
            stora delar av 1900-talet. Ett sådant övergrepp ursäktas inte
            av att det skedde i välmenande syfte.
          </note>
          <note type="speaker">
            Anf. 158 ANNA TENJE (m):
          </note>
          <note>
            Herr talman! I dag debatterar vi KU:s betänkande 23 som handlar
            om våra nationella minoriteter och deras minoritetsspråk. I betänkandet
            behandlas den proposition som regeringen har lagt fram till riksdagen,
            Från erkännande till egenmakt regeringens strategi för de nationella
            minoriteterna , samt tillhörande motioner.
          </note>
          <note>
            I propositionen föreslås en ny lag om nationella minoriteter
            och minoritetsspråk samt ändringar i sametingslagen och socialtjänstlagen.
            Dessa förändringar kommer att träda i kraft den 1 januari 2010
            om riksdagen bifaller förslaget.
          </note>
          <note>
            Detta är en mycket viktig och bra proposition som innehåller
            en rad förslag för att stärka de nationella minoriteternas rättigheter.
            Förslagen höjer även ambitionen i genomförandet av minoritetspolitiken
            samt ger det stöd som krävs för att minoritetsspråken ska kunna
            hållas levande.
          </note>
          <note>
            I utskottet har vi, som ni tidigare har hört, varit i stort sett
            överens om vikten av dessa frågor, men det föreligger ändå åtta
            reservationer i betänkandet.
          </note>
          <note>
            Propositionen är av stor vikt då erfarenheterna visar att vi
            tidigare har haft stora svårigheter med att nå de minoritetspolitiska
            målen samt att de nationella minoriteternas behov inte har beaktats
            i tillräckligt stor omfattning.
          </note>
          <note>
            För att de nationella minoriteternas rättigheter ska förverkligas
            måste de olika grupperna få verktyg och större egenmakt att värna
            sina språk och sina kulturer. I och med denna proposition ökar
            vi möjligheten till detta.
          </note>
          <note>
            Herr talman! Jag skulle vilja ta tillfället i akt att redogöra
            för några av de förslag som förvisso tidigare talare har nämnt,
            men jag skulle ändå vilja beröra dem igen.
          </note>
          <note>
            För det första stärks det generella minoritetsskyddet i förslaget
            i propositionen. Samtliga nationella minoriteter omnämns i den
            nya lagen. För förvaltningsmyndigheterna införs nu en skyldighet
            att informera de nationella minoriteterna om deras rättigheter.
            Vidare anges att det allmänna har ett särskilt ansvar att skydda
            och främja de nationella minoritetsspråken. Utöver detta sägs
            det i propositionen att barns utveckling av en kulturell identitet
            och det egna minoritetsspråket särskilt ska främjas.
          </note>
          <note>
            För det andra omfattas fler områden och fler personer av det
            förstärkta minoritetsskyddet i och med det nya förslaget. Det
            förstärkta skyddet som i dag gäller för samiska, finska och meänkieli
            utvidgas också geografiskt till att omfatta fler kommuner. Genom
            detta får fler enskilda tillgång till ett förstärkt minoritetsskydd
            genom att förvaltningsområden för det finska och det samiska språket
            utvidgas till fler kommuner. Därmed är det fler människor som
            har rätt att använda sina språk i kontakter med myndigheter och
            som får ta del av förskoleverksamhet och äldreomsorg på dessa
            språk. För detta avsätter vi 50 miljoner kronor av reformutrymmet
            i statsbidrag till berörda kommuner för att kompensera merkostnaden.
          </note>
          <note>
            I propositionen slås det även fast att kommuner frivilligt ska
            kunna ansöka om att ingå i ett förvaltningsområde. Det är oerhört
            positivt att denna frivillighet finns då engagemanget i många
            fall blir bättre om det kommer underifrån. Vi ger då möjlighet
            för de kommuner som i dag inte ingår i förvaltningsområdet att
            ingå i framtiden.
          </note>
          <note>
            För det tredje innebär den nya lagen stärkta rättigheter även
            utanför förvaltningsområdena. De enskilda ska ha rätt att använda
            finska, meänkieli respektive samiska om ärendet kan handläggas
            av personer i myndigheten som behärskar minoritetsspråket. Om
            en kommun har tillgång till sådan personal ska enskilda även ges
            möjlighet till äldreomsorg på finska, meänkieli respektive samiska.
          </note>
          <note>
            Enskilda har även rätt att använda finska och samiska vid skriftliga
            kontakter med riksdagens ombudsmän, Justitiekanslern, Försäkringskassan,
            Skatteverket och Diskrimineringsombudsmannen i ärenden i vilka
            den enskilde är part eller ställföreträdare för part.
          </note>
          <note>
            Propositionen föreslår även förändringar för att förtydliga myndighetsansvaret
            samt en bättre uppföljning och styrning av minoritetspolitiken.
            En annan viktig del i arbetet med att stärka de nationella minoriteternas
            rättigheter är att arbeta med fler kunskapshöjande insatser om
            de nationella minoriteterna och Sveriges folkrättsliga förpliktelser.
            Även detta tas upp i propositionen.
          </note>
          <note>
            Den nya lagen föreslår även ett fortsatt arbete för att motverka
            diskriminering och utsatthet. Det ges god möjlighet till det genom
            den nya diskrimineringslagen, och Diskrimineringsombudsmannen
            ges goda förutsättningar för detta. Vi föreslår även att delegationen
            för romska frågor får fortsätta att bedriva sin verksamhet efter
            att de har slutfört sitt arbete i december 2009.
          </note>
          <note>
            Den nya lagen möjliggör ökat inflytande för de nationella minoriteterna
            på många sätt genom att rätten till inflytande nu lagregleras.
            Det är särskilt viktigt att de nationella minoriteterna ges möjlighet
            till samråd på lokal nivå, eftersom det är där många beslut som
            berör enskilda fattas.
          </note>
          <note>
            Propositionen föreslår även en tydligare och utökad roll för
            Sametinget när det gäller att fastställa mål och leda det samiska
            språkarbetet. Ett mål med den nya lagen är också att stärka minoritetsspråken
            genom en rad olika aktiva insatser.
          </note>
          <note>
            Sist men inte minst betydelsefullt föreslår även lagen att minoritetsspråkliga
            ortnamn ska synliggöras. Minoritetsspråkliga ortnamn är en värdefull
            del av det kulturarv som bör värnas aktivt av samhällets företrädare.
            Man kan säga att syftet med propositionen är att stärka de nationella
            minoriteterna och ge det stöd som krävs för att deras språk ska
            hållas levande. De nationella minoriteternas språk och kultur
            är en del av vårt gemensamma svenska kulturarv. Att stärka skyddet
            av de nationella minoriteterna är en del av Sveriges arbete med
            att värna de mänskliga rättigheterna.
          </note>
          <note>
            Allt som oftast stannar det minoritetspolitiska reformarbetet
            vid vackra ord och fina skrifter. Alliansens målsättning med det
            nya lagförslaget är att vi ska ta oss bortom den vackra fasaden
            och verkligen konkretisera arbetet. Vi har därför valt att satsa
            70 miljoner kronor ytterligare på detta område fram till 2010.
          </note>
          <note>
            Herr talman! Jag yrkar härmed bifall till förslaget i utskottets
            betänkande.
          </note>
          <note type="speaker">
            Anf. 159 STEFAN TORNBERG (c):
          </note>
          <note>
            Herr talman! Låt mig först notera att det finns en grundläggande
            samstämmighet såväl i konstitutionsutskottet som hittills i denna
            kammardebatt om att den lag vi nu diskuterar och kommer att besluta
            om senare innebär ett viktigt steg framåt i skyddet av de nationella
            minoriteternas rättigheter och för deras möjlighet att utvecklas.
          </note>
          <note>
            För mig som liberal är det självklart att frågan om de mänskliga
            rättigheterna ska utgå från individen. Varje människa har samma
            värde och rättigheter, oavsett till exempel kön, sexuell läggning
            och identitet. Därför är det viktigt att notera och poängtera
            att självidentifikation är en viktig förutsättning i kriterierna
            för att fastställa vem och vilka som kan räknas till de nationella
            minoriteterna, detta tillsammans med andra förutsättningar som
            en uttalad samhörighet, gemensam religiös, språklig, traditionell
            eller kulturell tillhörighet och inte minst viljan att sträva
            efter att behålla den egna identiteten. Förutan den grundläggande
            förutsättningen blir det svårt att administrera en minoritetspolitik
            uppifrån.
          </note>
          <note>
            Det behövs en minoritetspolitik. Det är viktigt för att säkra
            de mänskliga rättigheterna, såväl i Sverige som internationellt.
            Det är också viktigt att trygga och skydda individens rätt till
            språk och kultur, även som nationell minoritet. Men inte minst
            är det en viktig del av det svenska kulturarvet.
          </note>
          <note>
            Därför vill jag, precis som Mikael Johansson, lyfta fram märkesårets
            betydelse. De nationella minoriteterna blir särskilt tydliga ett
            år som detta. Det gäller Märkesåret 1809. Det har gått 200 år
            sedan rikssplittringen. Åtminstone fyra, möjligen alla fem av
            våra nationella minoriteter, nämligen samerna, finnarna, tornedalingarna
            och romerna, har högst påtagligt påverkats av rikssplittringen
            och den utveckling som har skett under de 200 år som har gått
            efteråt. Mycket har varit på ont, men det finns också delar som
            har varit positiva för utvecklingen av den egna identiteten.
          </note>
          <note>
            De nationella minoriteterna är en viktig del av Sveriges historia
            och kultur. Det är viktigt även för majoritetssamhället att medverka
            till att synliggöra detta. Annars tappar vi en del av vår gemensamma
            kultur och historia.
          </note>
          <note>
            Herr talman! Regeringens förslag om lag om nationella minoriteter
            och minoritetsspråk är mycket välkommen. Nu fylls minoritetspolitiken
            med innehåll. Det är också roligt att vi kan diskutera detta efter
            att riksdagen just har beslutat om en ny språklag, att vi nu kan
            gå vidare och visa på hur de nationella minoritetsspråkens ställning
            kan stärkas.
          </note>
          <note>
            Självklart kommer det, som påpekats här från talarstolen, att
            behövas mer arbete. Men det är viktigt, som Anna Tenje påpekade,
            att vi har utgångspunkten i ett underifrånperspektiv och i det
            engagemang som finns lokalt. Det här måste bygga på villighet
            och engagemang från både det lokala samhället och kommunerna.
            Nu får vi också en samlad lagstiftning som tydliggör de nationella
            minoriteternas ställning och som öppnar för ytterligare kommuner
            som vill ansluta sig till de redan nu vidgade förvaltningsområdena.
          </note>
          <note>
            Jag vill säga något om stärkandet av det sydsamiska språket.
            Det samiska språkets ställning som helhet är stark. Då gäller
            det nordsamiska. Men det sydsamiska språket har en svag ställning.
            Det finns ett starkt behov av revitalisering. Jag hälsar med glädje
            det förslag som finns om att inrätta två samiska språkcentrum
            i det sydsamiska språkområdet. Det är viktigt att man inom de
            sydsamiska områdena har möjlighet att utveckla, revitalisera och
            återerövra det sydsamiska språket, som är viktigt för den samlade
            samiska identiteten.
          </note>
          <note>
            Herr talman! Jag yrkar bifall till förslaget i konstitutionsutskottets
            betänkande.
          </note>
          <note type="speaker">
            Anf. 160 HELENA BARGHOLTZ (fp):
          </note>
          <note>
            Herr talman! Just efter mig kommer integrations- och jämställdhetsminister
            Nyamko Sabuni att tala. Hon kommer att gå igenom propositionen
            i dess helhet. Därför vill jag i mitt inlägg uppehålla mig vid
            en av mina hjärtefrågor, nämligen jämställdheten, som också behandlas
            i propositionen.
          </note>
          <note>
            Hur ska egenmakten stärkas för kvinnor som tillhör nationella
            minoriteter? Regeringens bedömning är att det arbete som påbörjats
            på jämställdhetsområdet för att stärka ställningen och egenmakten
            för kvinnor som tillhör nationella minoriteter bör förbättras
            under 2009 och 2010.
          </note>
          <note>
            Syftet är att stärka minoritetskvinnornas ställning och ge dem
            inflytande i samhället. Minoritetskvinnorna ska få ökade möjligheter
            att delta i den demokratiska processen och förutsättningar att
            bevaka sina rättigheter.
          </note>
          <note>
            I detta syfte har regeringen delat ut flera viktiga uppdrag till
            olika myndigheter.
          </note>
          <note>
            Det handlar om riktade utbildningsinsatser till kvinnor som tillhör
            nationella minoriteter. Det handlar om att stödja jämställdhetsarbetet
            bland minoriteter, ekonomiskt och på andra sätt. Det handlar om
            att undersöka hur våldsutsatta kvinnor som tillhör nationella
            minoriteter bemöts och stöds av offentliga myndigheter.
          </note>
          <note>
            Sist men inte minst har Sametinget fått i uppdrag att genomföra
            en särskild satsning för att stärka de samiska kvinnornas delaktighet
            i samhällslivet.
          </note>
          <note>
            Utgångsläget för samiska kvinnor är inte enkelt. De samiska rättigheterna
            har hela tiden minskat. Betesmarker har försvunnit till följd
            av skogsbrukets utbredning och vattenkraftsutbyggnader. Förutsättningarna
            har ändrats för de samer som livnär sig på renskötsel, jakt, fiske,
            slöjd och småbruk. Där har både män och kvinnor tidigare haft
            sin försörjning.
          </note>
          <note>
            Det är främst kvinnorna som nu får söka sig andra försörjningsmöjligheter.
            Då har de reducerats till extrakraft inom sin kultur i stället
            för att räknas som aktiva utövare.
          </note>
          <note>
            I takt med att renskötseln har mekaniserats och industrialiserats
            har den blivit ett mansdominerat yrke. I dag bedrivs renskötseln
            i stor utsträckning av män.
          </note>
          <note>
            Många samiska kvinnor förvärvsarbetar för att stärka familjens
            ekonomi samtidigt som de bär ett stort ansvar i familjeföretaget.
          </note>
          <note>
            Fru talman! Samiska kvinnor kan ha svårt att agera utifrån positionen
            att de är samer samtidigt som de är kvinnor. I många situationer
            måste kvinnorna underordna sig som kvinnor för att i stället betona
            sin samiskhet.
          </note>
          <note>
            Det kan förklara varför det inte funnits en stark samisk kvinnorörelse.
            Kvinnor har i första hand agerat som samer för övergripande samiska
            mål. Detta medför att den samiska kvinnan själv bidrar till sin
            marginalisering och upprätthåller den underordnade positionen
            i samhället.
          </note>
          <note>
            Det här, fru talman, gäller säkert inte bara samekvinnor utan
            allmänt kvinnor i minoritetsställning, till exempel romska kvinnor.
            Man ser sig i första hand som tillhörig sin grupp eller sin klass
            och i andra hand sitt kön.
          </note>
          <note>
            Det är en social organisering av samer som görs efter föreställningen
            att samer delar en gemensam kultur och historia. Därför är kvinnorna
            i allmänhet lojala mot det samiska kollektivet. Det finns också
            en mytbildning om den samiska kvinnan som stark och härdig.
          </note>
          <note>
            Men, fru talman, jämställdhetsarbetet är i full gång i Sametinget.
            En jämställdhetsplan antogs 2004 och redovisas på Sametingets
            förtjänstfulla hemsida. Målen är tydliga och mätbara.
          </note>
          <note>
            År 2013 ska Sametingets plenum ha en jämn könsfördelning. Fram
            till sametingsvalet i söndags hade plenum 11 kvinnor och 20 män.
            Nu är jag mycket nyfiken på hur valresultatet har blivit, med
            tanke på könsfördelningen, men jag har ännu inte lyckats få fram
            några uppgifter.
          </note>
          <note>
            Andra mätbara mål gäller bland annat könsöverskridande verksamhet.
            Andelen jaktledare som är kvinnor ska öka. Andelen samebyordförande
            som är kvinnor ska öka. Andelen män som påbörjar högre studier
            ska öka, och andelen kvinnor som tar jägarexamen ska öka.
          </note>
          <note>
            Det här tycker jag är utmärkta jämställdhetsmål.
          </note>
          <note>
            Sedan ska samtliga samiska sammanslutningar som ansöker om medel
            från Sametinget ha aktuella jämställdhetsplaner.
          </note>
          <note>
            Enligt Sametingets jämställdhetsprogram är könsrelaterat våld,
            och särskilt mäns våld mot kvinnor, ett globalt problem som finns
            i alla samhällen. Så är det ju, men trots brist på forskning om
            problemets omfattning i det samiska samhället måste det inledas
            ett arbete för att minska problemet inom Sametingets verksamhetsområde.
          </note>
          <note>
            Enligt programmet ska Sametinget anta nolltolerans mot sexuella
            trakasserier, vilket ska framgå av Sametingets jämställdhetspolicy.
          </note>
          <note>
            Sametinget ska delta i arbetet mot sexualiserat våld och i särskilda
            utsändelser informera relevanta myndigheter och organisationer
            om ambitionen att vara en stark samarbetspartner i det här viktiga
            arbetet.
          </note>
          <note>
            Sametinget ska vidare utreda behovet av en särskild samisk kvinnojour.
          </note>
          <note>
            Sametingets jämställdhetsarbete kan säkert inspirera andra nationella
            minoriteter att utarbeta egna jämställdhetsplaner i den mån man
            inte redan gjort det.
          </note>
          <note>
            Fru talman! Maria Leissner är ordförande för Delegationen för
            romska frågor. Hon kan berätta om den diskriminering som romska
            kvinnor utsätts för i samhället.
          </note>
          <note>
            Hon säger:
          </note>
          <note>
            Det har hänt otroligt lite när det kommer till romernas situation
            i Sverige. Romska kvinnor är inte bara dubbelt utsatta, utan jag
            skulle vilja säga trippelt. För det första är de kvinnor. För
            det andra är de romer. För det tredje pågår det en inre diskriminering
            bland romerna.
          </note>
          <note>
            Fru talman! Det är nu mycket viktigt för alliansregeringen att
            arbeta förebyggande mot diskriminering och att stärka nationella
            minoritetskvinnors ställning.
          </note>
          <note>
            Detta har också Sverige uppmanats att göra av FN:s kommitté för
            avskaffande av diskriminering av kvinnor. Förkortningen är Cedaw,
            och det är en konvention som nu fyller 20 år. Det är väldigt viktigt
            att Sverige uppfyller det här.
          </note>
          <note>
            Jag hyser förhoppning och förtröstan om att alliansregeringen
            och jämställdhetsministern kommer att fixa det här.
          </note>
          <note>
            Med detta yrkar jag bifall till förslaget i utskottets betänkande.
          </note>
          <note type="speaker">
            Anf. 161 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! I år högtidlighåller vi 200-årsminnet av skilsmässan
            mellan Finland och Sverige 1809. Detta är kanske det enskilda
            årtal som har betytt allra mest för formandet av dagens Sverige.
            Det är kanske också det årtal som haft störst betydelse för formandet
            av förhållandena för de svenska minoriteterna. De nya gränserna
            delade också minoritetsfolken.
          </note>
          <note>
            Det som är utmärkande för samer, sverigefinnar, tornedalingar,
            romer och judar, det vill säga våra fem svenska nationella minoriteter,
            är att de har funnits lika länge i vårt land som vi haft en statsbildning
            som vi kallar Sverige.
          </note>
          <note>
            Ja, de fanns här långt innan dagens Sverige tog form efter 1809.
            De fanns här redan i det Sverige som formades efter Gustav Vasas
            intåg i Stockholm 1523.
          </note>
          <note>
            Både samer och finsktalande fanns här redan när Magnus Eriksson
            införde den svenska landslagen i början av 1300-talet. Samerna
            fanns här som urbefolkning ännu långt dessförinnan.
          </note>
          <note>
            Våra historiska nationella minoriteter har därmed minst samma
            historiska hemortsrätt till Sverige som majoritetsbefolkningen.
            Vårt lands invånare har sedan urminnes tid levt sida vid sida
            med olika etniska identiteter och språk. Det utgör en del av vårt
            gemensamma historiska kulturarv. Sverige har med andra ord alltid
            varit flerkulturellt, och nu handlar det om att hitta tillbaka
            till vårt lands historia.
          </note>
          <note>
            Nationsbyggandet efter traumat 1809 gick ut på att hitta den
            svenska själen. Då fanns inte längre plats för dem som alltid
            funnits där samtidigt som svenskarna. Där samiska och finska sedan
            urminnes tider varit naturliga språk, inte bara i hem och socken
            utan också i skola och kyrka, tvingade man igenom svenskan som
            nationens enhetsspråk. Med det inleddes ett sekels successiva
            tillbakadraganden av våra minoritetsspråk.
          </note>
          <note>
            Det massiva osynliggörandet av våra minoriteter är orsaken till
            att det i dag är så svårt för många svenskar och institutioner
            i Sverige att förstå att Sverige är ett land där majoritetsbefolkningen
            alltid levt sida vid sida med minoriteter.
          </note>
          <note>
            Det var antagligen också därför som det dröjde innan Sverige
            under 90-talet tog till sig de ansträngningar som gjordes inom
            ramen för Europarådet, ansträngningar för att efter 1900-talets
            skrämmande europeiska historia skapa ett regelverk till skydd
            för nationella minoriteter.
          </note>
          <note>
            Först de allra sista skälvande dagarna 1999 beslutade riksdagen
            att Sverige skulle ratificera Europarådets ramkonvention till
            skydd för nationella minoriteter och den europeiska stadgan om
            landsdels- och minoritetsspråk. Ratificeringen innebar ett erkännande
            och en återupprättelse för dem som alldeles för länge och alldeles
            för ofta både förnekats och förtryckts.
          </note>
          <note>
            När riksdagen fattade sitt historiska beslut i december 1999
            uttalades det mycket tydligt att detta var ett första steg i utvecklingen
            av en svensk minoritetspolitik. Beslutet togs i bred partipolitisk
            enighet i riksdagen. Enigheten var så stor, fru talman, att många
            utanför riksdagen aldrig riktigt hann uppfatta eller förstå vad
            som hade skett, än mindre innebörden av detta historiska beslut.
          </note>
          <note>
            Minoritetspolitiken syftar till att stödja och skydda våra historiska
            minoriteters rätt att bevara sitt språk och sin kultur, om man
            så vill rätten att få vara olika. Med de två Europarådskonventionerna
            har vi nu i Sverige en folkrättslig skyldighet att både centralt
            och lokalt värna och stödja minoriteterna, deras språk och kultur.
          </note>
          <note>
            Europarådet har ett regelverk för hur man följer upp dess medlemsstaters
            genomförande av åtagandena i olika konventioner. Sverige har redan
            granskats i ett par omgångar vad gäller hur vi tillämpar minoritetspolitiken.
          </note>
          <note>
            Trots att vi nu har haft en nationell minoritetspolitik i snart
            tio år tvingas vi konstatera att förverkligandet av åtaganden
            fastställda i konventionerna gått alldeles för långsamt. I vissa
            delar har det stått helt stilla. Det är något som har återkommit
            i Europarådets granskning av Sverige. Det är också något som företrädarna
            för de nationella minoriteterna har påtalat för oss. Också riksdagens
            konstitutionsutskott redovisade i sitt betänkande strax före valet
            2006 bristerna i hur minoritetspolitiken genomförts.
          </note>
          <note>
            Europarådet har ansett att Sverige bör ta ytterligare steg och
            införliva fler av bestämmelserna i konventionerna i vår minoritetspolitik.
            Men den allra allvarligaste återkommande kritiken från Europarådets
            granskning handlar om hur bristfälligt den redan beslutade minoritetspolitiken
            genomförts i kommunerna, i vardagen.
          </note>
          <note>
            I en kartläggning som vi på Integrations- och jämställdhetsdepartementet
            lät göra i kommunerna framkom det att kommunernas kunskaper om
            minoritetspolitik och minoritetsgrupperna var bristfälliga. Många
            kommuner visste inte vad minoritetspolitik är. Ännu mindre kunde
            de skilja på nationell minoritet och etnisk minoritet.
          </note>
          <note>
            Fru talman! Minoritetspolitiken gäller i sina grundläggande delar
            i hela landet. Den nya lagen innebär dock en skyldighet för kommunerna
            att informera de nationella minoriteterna om deras rättigheter.
            Den innebär också att kommunerna har ett särskilt ansvar att skydda
            och främja de nationella minoritetsspråken och att främja de nationella
            minoriteternas möjligheter att behålla och utveckla sin kultur.
          </note>
          <note>
            De nationella minoriteterna ska också ges möjlighet till samråd
            i frågor som berör dem. Statliga och kommunala myndigheter ska
            verka för att det finns tillgång till personal med kunskaper i
            finska, meänkieli och samiska där detta behövs.
          </note>
          <note>
            Sverige valde att inledningsvis tillämpa några av de mer långtgående
            åtagandena i sju kommuner i Norrbotten. För detta finns särskilda
            lagar som innebär att i så kallade förvaltningsområden har sverigefinnar,
            tornedalingar och samer rätt att använda finska, meänkieli och
            samiska vid sina kontakter med statliga eller kommunala myndigheter.
            I förvaltningsområdena ska hela eller delar av den service som
            erbjuds till barn och äldre ske av personal som behärskar dessa
            språk. För detta ersätts berörda kommuner med ett särskilt statsanslag.
          </note>
          <note>
            För den sverigefinska minoriteten har det nuvarande förvaltningsområdet
            inneburit att omkring 5 procent av sverigefinnarna kommit i åtnjutande
            av de rättigheter som detta ger. I den nya lagen föreslås därför
            att det sverigefinska förvaltningsområdet utvidgas till ytterligare
            18 kommuner i Mälardalen. Med denna utvidgning kommer runt 40
            procent av landets sverigefinnar att omfattas av förvaltningsområdet.
          </note>
          <note>
            Men regeringen stänger inte dörren. De kommuner som nu inte ingår
            i det föreslagna utvidgade förvaltningsområdet kan närhelst de
            vill ansöka hos regeringen om att få ingå. Detta öppnar också
            dörren för en fruktbar dialog lokalt mellan de nationella minoriteterna
            och deras kommunföreträdare i de kommuner där de bor och verkar.
          </note>
          <note>
            Under riksdagsbehandlingen av den lag som gäller i dag var den
            oftast ställda frågan varför Stockholm, staden med flest sverigefinnar
            i landet och med finsktalande invånare ända sedan begynnelsen
            på medeltiden, inte ingick i förvaltningsområdet. Nu kommer detta
            att rättas till.
          </note>
          <note>
            För den samiska minoriteten utvidgas förvaltningsområdet med
            ytterligare 13 kommuner längs fjällkedjan ned till norra Dalarna.
            Med detta utvidgas stödet till att omfatta det sydsamiska området.
          </note>
          <note>
            Ett centralt inslag i regeringens förslag handlar om hur vi skapar
            en fungerande uppföljning av hur minoritetspolitiken tillämpas
            ute i vardagen. Som Europarådet har påpekat har det saknats ett
            nationellt myndighetsansvar för minoritetspolitiken. Nu kommer
            Länsstyrelsen i Stockholms län att få ett särskilt ansvar att
            följa upp regeringens och riksdagens intentioner med en återkommande
            rapportering till regeringen. För den samiska minoriteten får
            Sametinget denna uppgift.
          </note>
          <note>
            Även om vi har en minoritetspolitik får vi aldrig bortse från
            att våra fem historiska nationella minoriteter sinsemellan är
            väldigt olika och har väldigt olika förutsättningar även inbördes.
            Det gör att lösningarna både centralt och lokalt måste utformas
            efter de förutsättningar som där råder. Och just det understryker
            behovet av en fungerande dialog på alla nivåer.
          </note>
          <note>
            Minoritetspolitiken visar tydligt på behovet av att synliggöra
            minoriteterna och deras språk och kultur som en del av vårt gemensamma
            kulturarv. Med regeringens förslag och riksdagens beslut om en
            reformerad minoritetspolitik tas nu ytterligare viktiga steg på
            den vägen. Jag sätter mycket stort värde på att detta även denna
            gång sker i bred enighet här i riksdagen.
          </note>
          <note>
            Anf. 162 HELENE PETERSSON i Stockaryd (s) replik:
          </note>
          <note>
            Fru talman! Det här är frågor som vi i stort är överens om. Det
            behövs ett gediget arbete. Vi kan inte stanna och vara nöjda vare
            sig med vad den förra regeringen har gjort eller vad man har kommit
            med nu. Man måste hela tiden vandra framåt.
          </note>
          <note>
            Jag vill lyfta ett par frågor här. När det gäller samrådsskyldigheten
            står det att man så långt det är möjligt ska ge minoritetsfolken
            möjlighet till samråd. Norge är ett föregångsland när det gäller
            samrådsskyldighet. Där har man verkligen en skyldighet. Man har
            också skapat ett speciellt forum, ett kontaktforum där det gäller
            dialog i alla minoritetsfrågor.
          </note>
          <note>
            Min fråga till statsrådet är: Vad ligger i orden så långt det
            är möjligt? För mig är det ganska vagt. Det innebär att man nog
            kan glida undan i många frågor när det gäller samrådsskyldigheten.
          </note>
          <note>
            Den andra frågan jag vill lyfta i detta mitt första inlägg är
            språklagen som vi tog innan, där man pratar om vikten av de nationella
            minoriteterna men där man i regeringens förslag har plockat bort
            kravet på de grundläggande kunskaperna. Som jag sade i mitt anförande
            är det ett problem som vi själva har skapat i mångt och mycket
            i och med att föräldrarna inte har getts möjlighet att prata.
            De har blivit nekade att tala sitt språk. Därför kan vi inte plocka
            bort kravet på de grundläggande kunskaperna. Många barn kommer
            att bli utestängda från sin möjlighet att lära sig sitt ursprungsspråk.
          </note>
          <note type="speaker">
            Anf. 163 Integrations- och jämställdhetsminister NYAMKO SABUNI
            (fp) replik:
          </note>
          <note>
            Fru talman! Jag vill bara först understryka det Helene Petersson
            säger. Detta är bara ytterligare ett steg på väg mot att uppfylla
            Europarådets konventioner. Det här är inte slutet. Vi måste fortsätta
            att jobba på det här sättet.
          </note>
          <note>
            När det gäller samrådsskyldighet skriver vi så långt det är möjligt
            med tanke på att förutsättningarna ser väldigt olika ut beroende
            på vilken nationell minoritet vi talar om. En del är relativt
            väl organiserade och det är lätt att hitta en motpart att diskutera
            med. Andra grupper är mindre organiserade. Därmed kan det bli
            svårt för en kommun att hitta en motpart att diskutera med. Det
            är helt enkelt för att inte ålägga alla kommuner skyldigheten
            att vid alla tillfällen uppfylla något som inte går att uppfylla.
            Lagen är tydlig. Kommuner ska samråda med de nationella minoriteterna
            om deras rättigheter, även i frågor som rör de nationella minoriteterna.
          </note>
          <note>
            Både samrådet och informationsskyldigheten är ett sätt för oss
            att öka kunskapen hos de nationella minoriteterna själva. Kunskapsbristen
            har inte bara funnits hos kommuner utan också hos nationella minoriteter.
            Den romska gruppen till exempel är en grupp som inte har speciellt
            mycket kunskap om vilka rättigheter de har. De är inte heller
            speciellt välorganiserade. De är svåra att hitta, och de är uppdelade
            i olika grupper. Därför uttrycker vi oss så i propositionen.
          </note>
          <note>
            Krav på grundläggande kunskaper är en fråga där regeringen delar
            uppfattningen att vi måste återkomma. Vi tog ett första steg för
            att se till att den sverigefinska gruppen tillsammans med den
            judiska har rätt att få modersmålsundervisning också vid tillfällen
            när det bara är en elev. Så var det inte tidigare, då krävdes
            fem.
          </note>
          <note>
            Jag ser att nästa steg är att ta bort krav på grundläggande kunskap.
          </note>
          <note>
            I finanskrisens tider kan jag i dag inte lova exakt när det kommer
            att ske, men jag ser att det är det som vi behöver titta närmare
            på.
          </note>
          <note>
            Anf. 164 HELENE PETERSSON i Stockaryd (s) replik:
          </note>
          <note>
            Fru talman! Argumentet att skylla på finanskrisen när det gäller
            frågan om grundläggande kunskap köper jag faktiskt inte. Jag tror
            inte att det kommer att bli en så stor fördyring.
          </note>
          <note>
            Problemet när det gäller den samiska befolkningen, men även andra,
            är ju att hitta lärare. Det är inte att man inte har en grundläggande
            kunskap.
          </note>
          <note>
            Det är ett väldigt viktigt område som vi måste jobba vidare med.
          </note>
          <note>
            En annan fråga som jag vill ta upp gäller det sydsamiska området.
            När denna utredning kom 2006 skickades den ut på remiss direkt.
            Det är ungefär tre år sedan kommunerna svarade på remissen. Sedan
            har Regeringskansliet arbetat med den.
          </note>
          <note>
            Jag undrar om statsrådet över huvud taget har uppmärksammat att
            det finns tre vita fläckar i det sydsamiska området som är så
            tydliga och bildar punkter i ett heltäckande område. Vi har ett
            sydsamiskt språk som är hotat på ett helt annat sätt än nordsamiskan.
          </note>
          <note>
            Har ni över huvud taget funderat på att ta ytterligare kontakt
            med de här kommunerna? Har ni bara tittat på remissvaren och sagt:
            De svarade ja då får de ingå, de svarade inte då hoppar vi över
            dem, de svarade nej då hoppar vi över dem?
          </note>
          <note type="speaker">
            Anf. 165 Integrations- och jämställdhetsminister NYAMKO SABUNI
            (fp) replik:
          </note>
          <note>
            Fru talman! Helene Petersson säger att vi inte ska skylla på
            finanskrisen eftersom det inte behöver kosta så mycket.
          </note>
          <note>
            De här konventionerna undertecknades i denna riksdag 1999. Från
            2000 och framåt har vi levt med dessa konventioner.
          </note>
          <note>
            Socialdemokraterna hade makten under alla de åren. Jag förstår
            inte varför man inte vidtog åtgärder för att ge de sverigefinska
            och judiska grupperna rätten att ha modersmålsundervisning med
            bara en elev. Inte ens det gjorde man. Jag förstår inte varför
            man inte också tog steget att ta bort skyldigheten att ha grundläggande
            kunskaper i sitt modersmål för att få undervisning.
          </note>
          <note>
            Det är många år sedan.
          </note>
          <note>
            Jag återkommer till att vi delar uppfattning och att det är en
            fråga vi måste titta på framgent.
          </note>
          <note>
            Problemet att hitta lärare har vi också uppmärksammat, liksom
            frågan om läromedel. Därför satsar vi nu på att göra modersmålslärarutbildningen
            attraktiv så att fler vill gå den utbildningen så att vi kan erbjuda
            lärarledda lektioner. Där det inte är möjligt ser vi till att
            försöka utveckla distansutbildningar för att man ska få ta del
            av modersmålet med hjälp av den nya tekniken.
          </note>
          <note>
            Vi gör vad vi kan för att underlätta för så många som möjligt
            att ta del av detta.
          </note>
          <note>
            När det gäller det utökade förvaltningsområdet uppmärksammade
            jag de kommunerna den vita fläcken. Vi tog kontakt med kommunerna
            för att fråga om de eventuellt hade ändrat uppfattning. Det framkommer
            nu att många inser att de har ändrat uppfattning och kanske vill
            ingå.
          </note>
          <note>
            Den demokratiska processen i kommunen tillät inte att vi väntade
            på att de skulle fatta sitt kommunala beslut och sedan ingå. Då
            hade vi fått skjuta upp denna proposition till nästa år. Vi tyckte
            att det var viktigare att lägga fram propositionen för riksdagen
            och sedan öppna för att alla som vill kan ansöka.
          </note>
          <note>
            Närhelst dessa kommuner ansöker om att få ingå kommer vi att
            behandla deras ansökningar.
          </note>
          <note type="speaker">
            Anf. 166 MARIANNE BERG (v) replik:
          </note>
          <note>
            Fru talman! Min fråga tangerar tidigare frågeställares.
          </note>
          <note>
            I det stora hela är vi ju överens. Det tycker jag är glädjande.
            Vi vet också att vi har mycket att arbeta för. Det finns ju ingenting
            som inte kan bli bättre.
          </note>
          <note>
            Är inte kravet på grundläggande kunskaper för att få rätt till
            modersmålsundervisning i sitt minoritetsspråk i skolan något som
            ministern anser ska tas bort?
          </note>
          <note>
            Som jag tog upp i mitt anförande ska det ju inte bero på historien.
          </note>
          <note>
            Ena dagen förbjuder vi det, andra dagen kräver vi det för att
            man ska få tillgång.
          </note>
          <note>
            Kan jag se fram emot det, eller kan man kanske redan i denna
            votering stödja reservation 8?
          </note>
          <note>
            Hur ställer sig ministern till detta?
          </note>
          <note type="speaker">
            Anf. 167 Integrations- och jämställdhetsminister NYAMKO SABUNI
            (fp) replik:
          </note>
          <note>
            Fru talman! Som jag sade i ett tidigare inlägg delar jag uppfattningen
            att detta krav är olyckligt, speciellt med tanke på den historia
            vi har då vi tvingade dessa barns föräldrar att inte tala sitt
            modersmål.
          </note>
          <note>
            Det är klart att vi måste göra något åt det.
          </note>
          <note>
            Jag återkommer till att allt handlar om ekonomi. Vi har haft
            en nationell minoritetspolitik med ett anslag på 10 miljoner kronor.
            Nu utökas det med 70 miljoner. För dessa totalt 80 miljoner har
            vi varit tvungna att göra prioriteringar vad börjar vi med och
            vad tar vi sedan? I det här fallet hamnade den här frågan utanför.
          </note>
          <note>
            Vi har inte mer pengar än de 80 miljonerna just nu. Det är trots
            allt mycket pengar jämfört med vad vi hade tidigare.
          </note>
          <note>
            Jag lovar att det är en viktig fråga för vårt departement. Det
            är en viktig fråga för regeringen. Vi återkommer till den. Däremot
            kan jag inte i dag säga någon tidpunkt. Den ekonomiska situationen
            gör att vi måste prioritera hårt bland alla viktiga frågor.
          </note>
          <note type="speaker">
            Anf. 168 MARIANNE BERG (v) replik:
          </note>
          <note>
            Fru talman! Jag har en annan fråga som jag var inne på tidigare.
            Det handlar om att be om ursäkt, inte bara muntligt utan att man
            hittar en strategi för att de nationella minoriteterna ska få
            upprättelse för vad de har varit utsatta för i historien och även
            i dagens samhälle.
          </note>
          <note>
            Anser ministern att man kan arbeta för att hitta en strategi
            för att systematiskt sammanställa befintlig dokumentation för
            att detta absolut inte ska upprepas? Kan det vara en strategi
            som man kan börja med redan nu?
          </note>
          <note type="speaker">
            Anf. 169 Integrations- och jämställdhetsminister NYAMKO SABUNI
            (fp) replik:
          </note>
          <note>
            Fru talman! Min uppfattning är inte att det från statens sida
            råder brist på kunskap om vad de nationella minoriteterna har
            utsatts för historiskt i vårt land. En sammanställning av information
            finns tillgänglig. Jag förstår inte varför vi skulle behöva sammanställa
            det på nytt.
          </note>
          <note>
            Frågan om ursäkt ser jag som ett uttryck för behov av och önskan
            om försoning. Det tror jag att vi fyller bäst om vi genom konkret
            politik presenterar åtgärder för hur dessa grupper ska få upprättelse
            för det de utsattes för. Det handlar helt enkelt om att återerövra
            kulturen, återerövra språket och återerövra respekten i samhället
            som nationell minoritet. Det är det jag försöker arbeta för och
            strävar efter.
          </note>
          <note>
            Samerna fick en ursäkt av den tidigare regeringen. Vad ledde
            det till?
          </note>
          <note>
            Som du säger, Marianne Berg, handlar det om ursäkt, men inte
            bara muntligt utan den ska fyllas med innehåll.
          </note>
          <note>
            Jag ägnar min tid åt att försöka fylla detta med innehåll. Jag
            tror inte att ursäkter hjälper om man inte gör något. Det är viktigare
            just nu att jobba med konkret politik än att samla information
            för att be om ursäkt och sedan inte återkomma.
          </note>
          <note type="speaker">
            Anf. 170 ELINA LINNA (v):
          </note>
          <note>
            Fru talman! Det har sagts många kloka ord om nationella minoriteter
            och minoritetsspråk här i debatten. Jag vill ändå förlänga debatten
            lite då jag har ett speciellt intresse för nationell minoritetspolitik.
            Det är väl inte så konstigt, eftersom jag tillhör en av minoritetsgrupperna,
            sverigefinnarna, och jag kommer så att säga att tala i egen sak.
          </note>
          <note>
            Jag är väldigt glad att regeringen lägger fram ett förslag om
            den nationella minoritetspolitiken, och jag är speciellt glad
            att man tar det andra steget. Vi i Vänsterpartiet har vissa skiljaktigheter
            när det gäller regeringens förslag, men det är väldigt bra att
            det nu kommer en lag om nationell minoritetspolitik, för det är
            dags efter tio år.
          </note>
          <note>
            Statusen som en nationell minoritetsgrupp höjer självkänslan
            men väcker också till liv förväntningar som inte alltid har uppfyllts.
            Fortfarande är det väldigt få som känner till vilka de fem nationella
            minoritetsspråken är. Fortfarande finns det tjänstemän i kommuner
            och landsting, och även statliga verk, som inte känner till de
            nationella minoriteternas rättigheter.
          </note>
          <note>
            Inte har den nationella minoritetsstatusen skyddat sverigefinnar
            mot nedläggningar av finskspråkiga klasser eller nedskärningar
            av äldreomsorgen på finska. Inte har spänningarna mellan samer
            och majoritetsbefolkningen försvunnit helt eller diskrimineringen
            av romer tagit slut. Om judarnas situation har påverkats positivt
            eller negativt på grund av statusen som nationell minoritetsgrupp
            är det svårt att hitta uppgifter om.
          </note>
          <note>
            Den grupp som jag tror har fått mest positiva effekter av minoritetsstatusen
            är tornedalingar. Gruppens själv och identitetskänsla har ökat
            betydligt. Både språket och kulturen har utvecklats. Min gissning
            är att förvaltningsområdet här har haft en avgörande betydelse
            för att till exempel statens stöd till meänkieli inte har varit
            speciellt högt. Det är tornedalingarna själva som mest har förstärkt
            och utvecklat sitt språk, meänkieli. Det är bra gjort, med tanke
            på att det finns så många tornedalingar som har vittnat om sina
            svårigheter, mobbning och diskriminering, vid mötet med den svenska
            skolan. Även nutida författare som Bengt Pohjanen, Gunnar Kieri
            och Mikael Niemi har med bitterhet beskrivit hur nedlåtande tornedalingar
            med svaga kunskaper i svenska behandlats i skolan och i det svenska
            samhället ända fram till våra dagar.
          </note>
          <note>
            Fru talman! Det är bra att förvaltningsområdet nu utvidgas. Endast
            ca 5 procent av de finskspråkiga är bosatta inom dagens förvaltningsområde,
            och det utvidgade förvaltningsområdet kommer att garantera minoritetsspråksrättigheter
            till ca 40 procent av sverigefinnarna. Vänsterpartiet anser att
            förslaget går i rätt riktning men är otillräckligt.
          </note>
          <note>
            Det är också mycket märkligt att utvidgningen nu sker på basis
            av vilka kommuner i Mälardalen som är positiva till att ingå i
            ett utvidgat förvaltningsområde. Det måste vara unikt att vi stiftar
            lagar på så lösa grunder. I Mälardalen finns det 53 kommuner.
            18 är positiva till förslaget, och 7 kommuner är tveksamma till
            förslaget. En har inte tagit ställning, och 21 har över huvud
            taget inte yttrat sig. Resten av kommunerna redovisas inte i propositionen.
            Några större debatter om frågan om man vill ingå i förvaltningsområdet
            har mig veterligen inte förts i kommunerna.
          </note>
          <note>
            Europarådet har upprepade gånger rekommenderat Sverige att införa
            en lagstiftning som fullt ut skyddar rätten att använda minoritetsspråk
            i kontakter med myndigheter i områden där språken talas av hävd
            eller av ett större antal personer. Hela Mälardalen borde självklart
            ingå i det utvidgade förvaltningsområdet. Det föreslogs också
            i utredningen Rätten till mitt språk . Vänsterpartiet delar Europarådets
            och utredningens uppfattning och anser att samtliga kommuner i
            Stockholms, Uppsala, Södermanlands och Västmanlands län ska omfattas.
          </note>
          <note>
            Vi har en reservation i betänkandet där vi beskriver vårt förslag,
            och jag yrkar bifall till reservation nr 3.
          </note>
          <note>
            Fru talman! Hur utbildningen är utformad är av central betydelse
            för minoriteternas språks och kulturers överlevnad. Det finns
            rapporter både från Skolverket och från Diskrimineringsombudsmannen
            mot etnisk diskriminering som visar på att det tyvärr fortfarande
            finns stora brister i skolan. Kunskapen om nationella minoriteters
            rättigheter är liten, och därför finns det inget arbete som utgår
            från nationella minoriteters särskilda rättigheter. Många av läroböckerna
            kan upplevas som kränkande eller diskriminerande av elever med
            minoritetsbakgrund. Böckerna ger också en felaktig uppfattning
            om nuvarande förhållanden. Nyanseringen och problematiseringen
            av samernas situation saknas. Judar nämns endast i läroböckerna
            i samband med förföljelse och massmord. Judiska bidrag till kultur
            och vetenskap nämns ytterst sällan. Romers, sverigefinnars och
            tornedalingars situation, språk och kultur behandlas inte alls.
            Forskaren som genomfört granskningen menar att grundskolans böcker
            inte lever upp till de krav som finns i grundskolans kursplan
            för de samhällsorienterade ämnena.
          </note>
          <note>
            Det finns alltså mycket att göra innan skolan kan bidra till
            att stärka minoriteternas språk och kultur.
          </note>
          <note>
            Jag har nämnt Europarådets kritik tidigare och kan inte låta
            bli att lyfta fram den senaste kritiska rapporten, som kom så
            sent som den 6 maj. Där får Sverige åter kritik bland annat för
            brister i att säkerställa tillgången till utbildning i och på
            minoritetsspråk. Modersmålsundervisningen ägnas särskild uppmärksamhet.
            Det framhålls att såväl kvalitet som tillgång till modersmålsundervisning
            måste förbättras samt att Sverige bör vidta särskilda åtgärder
            för att judiska, samiska, sverigefinska, tornedalska och romska
            barn ska kunna erbjudas tvåspråkiga utbildningar. Jag hoppas att
            integrations- och jämställdhetsministern tar sig tid att snarast
            diskutera denna rekommendation med sin partiledare, skolministern.
          </note>
          <note>
            Fru talman! Jag har redan berört en del historiska och nuvarande
            strukturella brister mot nationella minoriteter i mitt anförande
            men vill särskilt påminna om den diskriminering som den romska
            gruppen har blivit utsatt för och fortfarande utsätts för, inte
            bara i vårt land. Nästan dagligen får vi läsa rapporter om förföljelser
            av romer i andra EU-länder.
          </note>
          <note>
            Om knappt två månader är Sverige EU:s ordförandeland, och jag
            vädjar återigen till integrations och jämställdhetsministern att
            så ofta som möjligt ta upp frågan om diskriminering av romerna
            på dagordningen. Det är skamligt hur illa den nationella minoritetsgruppen
            fortfarande behandlas. Den romska gruppen är en nationell minoritet
            i väldigt många europeiska länder.
          </note>
          <note>
            Fru talman! Den nya lagen syftar till att tydliggöra nationella
            minoriteters rättigheter. Jag har i mitt anförande lyft fram en
            del frågor som är problematiska. Jag hoppas att den nya lagen
            bidrar till att undanröja åtminstone en del av problemen. Men
            det finns mycket att göra innan vi i Sverige lugnt kan konstatera
            att vi fullt ut lever upp till minoritetsspråkskonventionens och
            ramkonventionens intentioner att skydda de nationella minoriteterna
            och att främja deras kulturer och språk.
          </note>
          <note>
            I detta anförande instämde Marianne Berg (v).
          </note>
          <note>
            Anf. 171 HELENE PETERSSON i Stockaryd (s):
          </note>
          <note>
            Fru talman! Min repliktid var förbrukad när det, tyckte jag,
            blev ett litet påhopp eller hur man ska säga från statsrådet på
            den socialdemokratiska regeringen. Jag ska inte fullt ut försvara
            den, för det finns väldigt mycket där man kanske kunde ha gjort
            mer. Dock gjordes en hel del. Framför allt uppmärksammades problemet
            med språken. Det var därför som utredningarna tillsattes. Först
            gällde det ju det finska språket och sedan ett tilläggsdirektiv
            till utredningen just om det sydsamiska. Det är i den utredningen
            som man påtalar detta och vill ha en förändring beträffande det
            grundläggande kravet. Så jag vill nog säga att en del gjordes.
          </note>
          <note>
            Man måste också betänka att det vi antog trädde i kraft år 2000.
            Några år gick, och det gjordes en stor utvärdering från konstitutionsutskottets
            sida, som statsrådet själv nämnde. Det sista före regeringsskiftet
            var att man behandlade språkpolitiken, en nationell handlingsplan
            för mänskliga rättigheter och en proposition om ett ökat samiskt
            inflytande. Sedan blev det regeringsskifte.
          </note>
          <note>
            Att problemet med språken inte uppmärksammades från den socialdemokratiska
            regeringens sida är, menar jag, helt fel. Hade man inte uppmärksammat
            detta skulle utredningarna, som sagt, inte ha tillsatts.
          </note>
          <note>
            Överläggningen var härmed avslutad.
          </note>
          <note>
            15 § Riksrevisionens årsredovisning
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            16 § Ändringar i arbetsmiljölagen m.m.
          </note>
          <note>
            Föredrogs
          </note>
          <note type="speaker">
            Anf. 172 SYLVIA LINDGREN (s):
          </note>
          <note>
            Fru talman! Propositionen Ändringar i arbetsmiljölagen m.m. var
            vi nog många som såg fram emot. Vi var också många som på olika
            sätt försökte ta reda på vad den skulle innehålla, och vi hade
            förväntningar. När propositionen väl kom slogs snabbt förväntningarna
            och förhoppningarna i kras.
          </note>
          <note>
            Vi har definitivt inget emot innehållet i propositionen när det
            gäller elevers och studerandes medverkan i arbetsmiljöarbetet
            eller när det gäller utvidgningen av skyddsombudens befogenheter
            i bemanningsföretag och inte heller i fråga om att benämningen
            arbetsmiljöombud tas med i arbetsmiljölagen, utan det är helt
            okej. Men hade regeringen inget mer att föreslå?
          </note>
          <note>
            Den borgerliga majoriteten har ju verktygen för att höja insatserna
            för arbetsmiljöarbetet. Efter alla lovord om betydelsen i sammanhanget
            och efter det medhåll vi fått levde i alla fall jag i den fromma
            förhoppningen att man ville något. Men återigen är det tyvärr
            ingen harmoni mellan ord och handling.
          </note>
          <note>
            Det gäller också synen på arbetsmiljöarbetet. Vi har anklagat
            arbetsmiljöministern för att flera gånger ha sagt att just besparingarna
            inom Arbetsmiljöverket gjort att man har lyft fram jobbpolitiken
            och därför har skurit ned på arbetsmiljön. Döm om min förvåning
            när jag hittade precis samma text från utskottsmajoriteten i betänkandet!
          </note>
          <note>
            Fru talman! Vi vet att antalet olyckor och tillbud har ökat ute
            på arbetsplatserna. Vi vet att skyddsombuden har blivit färre
            detta samtidigt som kraven på dem har ökat. Vi vet att nedskärningarna
            på Arbetsmiljöverket har inneburit svårigheter att utöva tillsynsarbetet
            detta samtidigt som verket har tappat i tillsynskompetens.
          </note>
          <note>
            Det behövs insatser och engagemang för att öka arbetsmiljöarbetet.
            Regeringens jobbpolitik har onekligen ett högt pris på en rad
            olika områden inte minst, fru talman, när det gäller arbetsmiljön.
          </note>
          <note>
            Hur som helst, här har vi nu att ta ställning till omkring hundra
            motionsyrkanden från två riksmötens allmänna motionstid beroende
            på att man har väntat på propositionen.
          </note>
          <note>
            Det är ett brett spektrum av frågor som berörs i betänkandet
            och i motionsyrkandena. Ta till exempel skyddsombudens uppgift
            att förebygga arbetsmiljöproblem och att slå larm om dåliga och
            farliga arbetsmiljöer som ibland går stick i stäv med arbetsgivarens
            intressen. För att klara uppgiften krävs det naturligtvis såväl
            mod och kunskap som stöd. Därför är utbildning både för skyddsombud
            och för arbetsgivare oerhört viktigt.
          </note>
          <note>
            För att förebygga ohälsa är det viktigt att ge företagshälsovården
            en offensiv roll.
          </note>
          <note>
            Fru talman! Det råder inte heller någon tvekan om mörkertalen
            när det gäller så kallade tillbud inte minst på våra arbetsplatser
            på grund av att många anställda anser att det tillhör deras vardag
            att jobbet är farligt.
          </note>
          <note>
            Ett annat växande problem är det stora mörkertal som man kan
            anta finns när det gäller arbetsskador som drabbar utländsk arbetskraft
            som tillfälligt arbetar i Sverige. Sunda förnuftet säger att alla
            arbetsskador som inträffar i Sverige naturligtvis ska registreras
            här, men så är inte fallet. Utländsk arbetskraft som skadas på
            en arbetsplats i Sverige ska i stället registreras i sitt hemland.
            Enligt Arbetsmiljöverket har verket inga uppgifter om nationalitet
            i verksamhetssystemet. Vad verket kan redovisa är antalet inträffade
            dödsfall där det av anmälan framgår att den omkomne är utlänning.
          </note>
          <note>
            Fru talman! Detta känns långt ifrån tillfredsställande och är
            väl nästan att betrakta som undanhållande av fakta.
          </note>
          <note>
            Arbetsuppgifter och arbetsorganisationer är föränderliga. Antalet
            otrygga arbetstillfällen ökar. Vem vågar då säga ifrån? Vi vet
            att faktorer som till exempel stress, enformigt arbete och förslitningsskador
            har ökat i omfattning. Att kräva effektivitet och flexibilitet
            i verksamheten borde aldrig få ske på arbetsmiljöns bekostnad.
            Men med handen på hjärtat, mina vänner: Hur står det till?
          </note>
          <note>
            Den kraftiga neddragning som Arbetsmiljöverket tvingats till
            har naturligtvis negativt påverkat verksamheten. Det har vi socialdemokrater
            vid flera tillfällen påtalat, tyvärr för döva öron.
          </note>
          <note>
            Fru talman! Vi socialdemokrater har under den allmänna motionstiden
            både 2007 och 2008 samt med anledning av regeringens budgetpropositioner
            2008 och 2009 lagt fram parti- och kommittémotioner med yrkanden
            om olika arbetslivs- och arbetsmiljöfrågor. Dessa yrkanden har
            i mycket stor utsträckning redan behandlats, bland annat i budgetbetänkandena.
          </note>
          <note>
            Därför har vi i det här fallet gjort en redogörelse i ett särskilt
            yttrande i frågor om arbetsmiljön som vi presenterat finansiering
            för inom budgetramarna. Vi vill till exempel investera 130 miljoner
            mer på en säkrare arbetsmiljö och färre olyckor på jobben. Det
            går inte, fru talman, att bortse från att riskerna i arbetslivet
            också är en tydlig klass- och könsrelaterad fråga. Arbetare är
            hårdare drabbade än tjänstemän och kvinnor mer än män. Risken
            för att drabbas av värk i nacke, axlar och rygg är fem gånger
            högre för undersköterskan och städaren än för den som är direktör
            eller jurist.
          </note>
          <note>
            Även frågor som arbetslöshet och anställningstrygghet har stor
            betydelse för arbetsmiljöarbetet. Människor som inte behöver vara
            rädda för att bli arbetslösa vågar ställa krav på en bra arbetsmiljö.
          </note>
          <note>
            Enligt en undersökning som tidningen Du &amp; Jobbet genomförde för
            några år sedan ansåg två av tre skyddsombud att den minskning
            av antalet skyddsombud som skedde under 90-talet berodde på rädsla
            för att påpeka felaktigheter. De var rädda för att förlora sitt
            arbete om de ställde krav på arbetsgivaren. Rädslan för att förlora
            jobbet i kombination med en ökad otrygghet i anställningen hos
            ombuden resulterade i att tystnaden lade sig som en våt filt över
            arbetsplatserna.
          </note>
          <note>
            Sedan den borgerliga regeringen tillträdde 2006 kan vi se att
            antalet skyddsombud kraftigt har minskat. Men hur var det? Besparingar
            på arbetsmiljön görs för att genomföra regeringens jobbpolitik.
          </note>
          <note>
            Fru talman! Inte minst mot den bakgrunden är den borgerliga regeringens
            politik på arbetsmiljöområdet mycket oroväckande. För att inte
            förlänga debatten ytterligare så här kvällen före folknykterhetens
            dag yrkar jag bifall till reservationerna 1, 3 och 11.
          </note>
          <note type="speaker">
            Anf. 173 TORBJÖRN BJÖRLUND (v):
          </note>
          <note>
            Fru talman! Detta betänkande om arbetsmiljöfrågor handlar om
            många frågor som vi i utskottet har diskuterat flera gånger tidigare
            men som vi säkert kommer att behöva fortsätta att diskutera även
            framöver. Det är lite grann som en favorit i repris, kan man tycka.
            En del saker i betänkandet är bra, men det finns väldigt mycket
            som behöver förändras i arbetsmiljöpolitiken utifrån det regeringen
            har gjort.
          </note>
          <note>
            Jag tänker ta upp de saker som jag tycker är viktigast. Till
            att börja med yrkar jag bifall till reservationerna 1, 3 och 11.
            Vi står naturligtvis bakom alla våra reservationer, men jag lyfter
            bara dessa.
          </note>
          <note>
            Fru talman! När den här regeringen tillträdde 2006 rivstartade
            man på en del områden. Just rivstart är en bra beteckning, för
            man börjar med att riva ned mycket av det som tidigare byggts
            upp med syfte att få till stånd ett bra arbete med arbetsmiljöfrågor.
            Kraftiga nedskärningar av Arbetsmiljöverkets resurser och nedläggningen
            av Arbetslivsinstitutet var det som kritiserades kraftigast och
            kritiseras fortfarande. Mycket av det goda arbete som pågick har
            kraftigt försvårats, och förutsättningarna har försämrats. Orsaken
            är, som alliansen själv erkänner, att få utrymme att sänka skatterna
            även om man försöker skyla över det genom att kalla det jobbpolitik.
          </note>
          <note>
            En del av de saker som jag tänker lyfta är direkt orsakade av
            de ändrade förutsättningarna, även om också andra saker i dag
            påverkar den situation som vi har på arbetsmarknaden.
          </note>
          <note>
            Fru talman! Förebyggande arbetsmiljöarbete är nyckeln till att
            utveckla bättre arbetsmiljöer och skapa bättre jobb. Det är alltså
            där vi måste satsa mest. När nu den borgerliga alliansen säger
            sig vilja satsa blir man naturligtvis förvånad. Vi ska satsa på
            den danska modellen, med smileys och sådana saker. Enligt betänkandet
            och vissa dragningar i utskottet ska man nu satsa ett antal hundra
            miljoner på ett utökat arbetsmiljöarbete. Naturligtvis är det
            välkommet, men varför drog ni ned så mycket för ett par år sedan?
            Vi hade haft ett helt annorlunda utgångsläge om ni inte hade gjort
            det. Är det eftertankens kranka blekhet eller är det ett taktiskt
            spel? Ni vill visa upp satsningar som till stor del egentligen
            är återställare!
          </note>
          <note>
            Det här har ni i alliansen gjort förut och i andra sammanhang,
            men jag tror inte att väljarna går på det igen. De vet att det
            inte är annat än ett spel för galleriet. Jag återkommer till detta.
          </note>
          <note>
            Jag tycker att mycket av det som skissas i förslagen är bra,
            och det är sådant som vi pläderat för hela tiden från Vänsterpartiets
            sida. Speciellt där här med screening är något som vi borde ha
            genomfört för länge sedan och som vi kunde ha haft med i Arbetsmiljöverkets
            verksamhet redan nu en total genomlysning av våra arbetsplatser
            för att få en bild av hur det ser ut.
          </note>
          <note>
            Det känns ändå märkligt när alliansen pratar om att det går att
            göra så mycket utan pengar. Denna kovändning med en satsning på
            kanske uppåt 800 miljoner ger en märklig känsla av att alliansen
            slutligen har insett vad som håller på att hända när det gäller
            arbetsmiljöarbetet. Vi får hoppas att ni inte vänder igen, men
            det vet man inte.
          </note>
          <note>
            Fru talman! När det gäller dödsolyckor i arbetslivet har vi i
            Vänsterpartiet länge efterlyst en uttalad nollvision. Under 2007
            och första halvåret 2008 var antalet dödsolyckor väldigt stort.
            Som tur är har antalet sjunkit något, men det är fortfarande inte
            acceptabelt med ett enda dödsfall egentligen. Vi efterlyser därför,
            tillsammans med kamraterna från s och mp, en strategi att i första
            hand halvera antalet dödsolyckor och på sikt införa en nollvision
            för dödsolyckor i arbetslivet.
          </note>
          <note>
            Då är det viktigt med en fungerande rapportering och registrering
            av olyckor och arbetsskador, inte minst för att det förebyggande
            arbetet ska vara effektivt men också för forskningen. Vi anser
            därför att alla arbetsskador som inträffar i Sverige ska registreras
            här, även de som drabbar utländsk arbetskraft som arbetar i landet.
          </note>
          <note>
            Fru talman! En viktig grupp i arbetsmiljöarbetet är våra skyddsombud.
            De har viktiga uppgifter när det gäller hur arbetsmiljöarbetet
            ska organiseras och bedrivas på arbetsplatserna. Det är ett viktigt
            men också svårt förtroendeuppdrag. Det har också blivit mer uppmärksammat
            i och med att ett skyddsombud nyligen, tillsammans med sin chef,
            blivit anmäld, till och med åtalad, i samband med en olycka där
            skyddsombudet själv blev drabbad.
          </note>
          <note>
            Det är en oroande utveckling. Ett skyddsombud måste känna sig
            trygg i sitt uppdrag. Vi kommer att följa det här fallet och se
            vad som händer. Blir det prejudicerande kan det bli ett svårt
            bakslag för rekryteringen av skyddsombud och den verksamhet de
            ansvarar för.
          </note>
          <note>
            Det är viktigt att satsa på utbildningen av skyddsombuden. Kunskap,
            mod och stöd behövs om de ska kunna arbeta med att förebygga arbetsmiljöproblem
            och ibland slå larm om dåliga förhållanden även om det kan gå
            stick i stäv med arbetsgivarens intressen.
          </note>
          <note>
            De regionala skyddsombuden har naturligtvis en viktig uppgift
            både när det gäller att bevaka arbetsplatser där det inte finns
            lokala skyddsombud och som stöd och utbildare till lokala skyddsombud.
            Vi vill att de regionala skyddsombuden ska ha tillträde till arbetsplatser
            där det finns kollektivavtal även om det inte finns några medlemmar
            kopplade till arbetstagarorganisationen. Det är en viktig princip
            för att komma åt allting som finns på våra arbetsplatser. Det
            är viktigt att se över stopprättens utformning. De krav som ställs
            är höga samtidigt som formerna för utövandet är otydliga. Vi vill
            att regeringen tillsätter en utredning för att se över detta.
          </note>
          <note>
            Fru talman! Jag vill till sist ta upp företagshälsovårdens viktiga
            roll. Sunda och säkra arbetsplatser och att förebygga ohälsa är
            arbetsmiljöarbetets viktigaste uppgift. Här har företagshälsovården
            en viktig uppgift att fylla. Med en företagshälsovård som har
            god kunskap om enskilda arbetsplatser och kunskaper om de olika
            branscher där den verkar blir det förebyggande arbetet starkare.
            Vi vill att regeringen tillsätter en utredning som har som syfte
            att fler ska ha tillgång till företagshälsovård av hög kvalitet
            och där det juridiska ramverket tydligt framgår. Med det på plats
            kommer vi att ha stora förutsättningar att ge många anställda
            både säkrare och bättre arbetsplatser med en arbetsmiljö utan
            risker och faror för hälsan, varken fysiskt eller psykosocialt.
          </note>
          <note>
            Det finns fler frågor i betänkandet som är värda att ta upp,
            och jag kommer att återkomma till dem, kanske i repliker, för
            att lyfta vissa specifika frågor. Det är saker som är aktuella,
            framför allt psykosociala miljöproblem som kommer att växa ännu
            mer med tanke på arbetslöshet och press på arbetstagarna och arbetsplatserna.
            Också det här med kunskapen på högskolan kommer att vara en sak
            som vi kommer att driva vidare. Vi återkommer med det senare.
          </note>
          <note type="speaker">
            Anf. 174 ULF HOLM (mp):
          </note>
          <note>
            Fru talman! Det är med viss besvikelse jag kan konstatera att
            den borgerliga moderatledda regeringen inte har lyckats lägga
            fram en heltäckande proposition om arbetsmiljöfrågorna, vilket
            har utlovats sedan tidigare. I stället kommer en proposition med
            några mindre, dock inte oviktiga, förbättringar. Som vanligt är
            det helheten i arbetsmiljöfrågorna som saknas från den borgerliga
            regeringens sida.
          </note>
          <note>
            De ändringar som nu föreslås i propositionen om elevers och studerandes
            medverkan i arbetsmiljöarbetet anser vi från Miljöpartiet är bra
            och yrkar bifall till just de ändringarna.
          </note>
          <note>
            I samband med denna proposition behandlas också en rad olika
            motioner som är väckta under de två senaste årens allmänna motionstider
            och som har med arbetsmiljöfrågor att göra, och det är vid dessa
            som jag kommer att uppehålla mig i denna debatt.
          </note>
          <note>
            Arbetslivet är i ständig förändring. Fler och fler av de nya
            jobben är i högre grad inriktade på tjänster och service, vilket
            delvis ger en ny typ av arbetsmiljöproblem. Nu handlar det mycket
            mer om kontakter med kunder, med arbetskamkrater och chefer. Det
            handlar också om tillgänglighet för den enskilde. Fasta arbetstider
            med in- och utstämpling har minskat medan flextid och oreglerad
            arbetstid har ökat. För många innebär detta en större frihet medan
            det för andra skapar problem som kan leda till både sjukdom och
            utslagning. Här krävs enligt Miljöpartiet rejäla insatser när
            det gäller forskningen.
          </note>
          <note>
            För allt fler människor flyter arbete och fritid ihop. Många
            har jobb där man frivilligt eller ofrivilligt växlar från arbete
            till fritid flera gånger under dygnet. Det upplevs som positivt
            av många men som ett problem av andra. På samma sätt är det med
            möjligheten, eller kanske tvånget, att utföra arbetet från hemmet.
            En del upplever det som en bonus, då arbetet går att förena med
            till exempel familjelivet. Andra upplever det som raka motsatsen,
            att arbetet inkräktar på fritid och familjeliv.
          </note>
          <note>
            Dessvärre måste vi konstatera att den borgerliga regeringen dragit
            ned på forskningsinsatserna på arbetsmiljöområdet genom att lägga
            ned Arbetslivsinstitutet. Vi ser med oro på denna nedmontering
            av den stora kunskap som Arbetslivsinstitutet tidigare byggt upp
            och som nu splittrats upp. Miljöpartiet vill därför starta ett
            arbetslivsinstitut vars uppdrag ska vara att forska inom arbetsmarknads-
            och arbetslivsområdet.
          </note>
          <note>
            Fru talman! Redan i samband med den nytillträdda borgerliga regeringens
            första budgetproposition hösten 2006 minskade regeringen Arbetsmiljöverkets
            anslag med ca 160 miljoner för åren 20072009. Senare har dock
            regeringen återfört en mindre del av dessa neddragningar men långt
            ifrån allt.
          </note>
          <note>
            Jag tycker att den borgerliga utskottsmajoriteten är ärlig när
            man på s. 28 i betänkandet skriver att utskottet vill inleda med
            att understryka att besparingarna på Arbetsmiljöverket har gjorts
            för att genomföra regeringens jobbpolitik. Det är ärligt att skriva
            så, men det är en dum politik. Jag undrar egentligen om den borgerliga
            majoriteten med Lennart Levi i spetsen tycker att det är en bra
            prioritering av regeringen att göra på detta sätt.
          </note>
          <note>
            De minskade anslagen till Arbetsmiljöverket har inneburit att
            300 årsanställningar har försvunnit från en verksamhet som är
            inriktad på att förebygga risker och verka för förbättringar i
            arbetsmiljön ute i arbetslivet. Nedskärningarna är ett hårt slag
            mot arbetsmiljöarbetet i Sverige. Försumliga arbetsgivare kan
            prioritera ned arbetsmiljöarbetet, eftersom risken för att få
            inspektionsbesök av Arbetsmiljöverket minskar i takt med att antalet
            inspektörer blir färre. Konsekvenserna på längre sikt blir allt
            fler arbetsskador och arbetssjukdomar. Det handlar om att förebygga
            och behandla både psykiska och fysiska problem relaterade till
            arbetet. För många kan utslagning från arbetsmarknaden bli den
            yttersta konsekvensen av denna nedskärningspolitik. Det rimmar
            väldigt illa med alliansregeringens påstådda vilja att minska
            sjukskrivningarna och få fler i arbete.
          </note>
          <note>
            Olyckor sker och ohälsa uppstår när arbetsgivare och arbetstagare
            inte längre kan få råd från experter om hur man ska lösa arbetsmiljöproblemen.
            Ett aktuellt och växande problem är det stora mörkertal som kan
            antas finnas när det gäller arbetsskador som drabbar utländsk
            arbetskraft som tillfälligt arbetar i Sverige. Alla arbetsskador
            som inträffar i Sverige bör naturligtvis registreras här. Att
            anställda med utländsk bakgrund är överrepresenterade i olyckor
            med dödlig utgång visar också att insatsen för att förebygga olyckor
            och ohälsa är otillräcklig, även om Arbetsmiljöverket har åstadkommit
            mycket.
          </note>
          <note>
            Arbetsmiljöverket har tvingats dra ned på inspektionsarbetet.
            Den kraftiga 30-procentiga neddragningen av inspektioner av landets
            skolor är ett annat otäckt exempel. Skolan är landets största
            arbetsplats. Det finns stora brister i elevernas och skolpersonalens
            arbetsmiljö. Ökade olycks- och ohälsorisker ger sämre studieresultat.
            Regeringens prat om kunskapsskola och resultatmärkning skorrar
            falskt i detta sammanhang.
          </note>
          <note>
            Fru talman! Att verka för sunda och säkra arbetsplatser och förebygga
            ohälsa är den viktigaste uppgiften i arbetsmiljöarbetet. Arbetet
            med att förebygga olyckor och förslitningsskador har högsta prioritet.
            Det finns ett klart samband mellan god hälsa och minskade olycksrisker.
            Människor som mår bra är mer uppmärksamma och klartänkta när det
            gäller att vidta åtgärder och minimera risken för olyckstillbud.
          </note>
          <note>
            Företagshälsovården spelar en mycket viktig roll i detta sammanhang.
            Förebyggande regelbundna hälsoundersökningar bör finnas för alla
            anställda oavsett bransch eller arbetsgivare. Det finns i dag
            ingen tvingande lagstiftning om företagshälsovård, men alla borde
            inse vinsten med regelbundna hälsokontroller. Allt färre har också
            tillgång till företagshälsovård. År 1995 hade 77 procent tillgång
            till företagshälsovård. År 2007 var siffran nere i 73 procent.
          </note>
          <note>
            Fru talman! Miljöpartiet menar att företagshälsovården bör utvecklas
            mer. En metod kan vara att underlätta för parterna att nå ett
            omställningsavtal med rehabilitering för hela arbetsmarknaden.
            Erfarenheterna av omställningsavtalen har varit positiva. Modellen
            skulle också kunna tillämpas för att ge rätt till omställningsinsatser
            även för dem som är sjukskrivna från sitt arbete. Att byta arbetsplats
            eller jobb kan vara en viktig del för att komma tillbaka till
            arbetslivet. Företagshälsovården har återkommande pekats ut som
            en nyckelaktör i detta arbete.
          </note>
          <note>
            Miljöpartiet anser att regeringen bör tillsätta en utredning
            vars syfte är att fler på arbetsmarknaden ska få tillgång till
            företagshälsovård av hög standard. Därför bör regeringen återkomma
            till riksdagen med förslag om företagshälsovård där det juridiska
            ramverket tydligt framgår liksom hur riksdagens anslag ska användas.
          </note>
          <note>
            Fru talman! Hälsofarliga arbetsplatser ger problem för livet
            vid sidan av arbetet. Motsatsen blir då att hälsofrämjande arbetsplatser
            bidrar till en bättre folkhälsa. Det hälsofrämjande arbetet måste
            integreras i det kontinuerliga, systematiska arbetsmiljöarbetet.
            Tillfälliga insatser och projekt ger inga långsiktiga hälsofrämjande
            resultat. Varaktighet och framförhållning är nyckelord för att
            nå och behålla en god hälsa. Det är viktigt att delaktighet och
            inflytande över sitt arbete ses som grundförutsättningar för det
            psykosociala arbetsmiljöarbetet.
          </note>
          <note>
            Det är angeläget att fler får del av kontinuerliga friskvårdsåtgärder
            på arbetstid, till exempel genom träningspass. Det är viktigt
            inte minst för dem som har ett stillasittande arbete. Vi behöver
            regelbunden motion och fysisk aktivitet som håller i gång muskelmassan
            och smörjer kroppens leder. Undersökningar visar att friskvårdsarbete
            leder till minskad sjukfrånvaro och minskade förslitningsskador
            samt inte minst att man når dem som i vanliga fall är fysiskt
            inaktiva. Givetvis bör det vara stor frihet gällande valet av
            fysisk aktivitet.
          </note>
          <note>
            Fru talman! År 2006 dog sammanlagt 68 personer i arbetsolyckor.
            År 2007 dog 75 personer. Det är mer än en person per vecka. Framför
            allt sker olyckorna inom transport- och kommunikationssektorn,
            byggbranschen och tillverkningsindustrin. Till detta kommer alla
            som skadas och blir sjuka på själva arbetsplatsen. Miljöpartiet
            vill tillsammans med Socialdemokraterna och Vänstern ta initiativ
            till en strategi i syfte att i första hand halvera antalet arbetsplatsolyckor
            och på sikt införa en nollvision för dödsolyckor i arbetslivet.
          </note>
          <note>
            Fru talman! Lokala skyddsombud har ett ytterst viktigt men i
            många fall svårt arbete. Skyddsombudens arbete med att förebygga
            arbetsmiljöproblem och slå larm om dålig och farlig arbetsmiljö
            går ibland stick i stäv med arbetsgivarnas intressen. Att i sådana
            lägen ta strid mot arbetsgivaren kräver mod, kunskap och stöd.
            Det är därför viktigt att de lokala skyddsombuden ges utbildning
            och erkännande för sitt uppdrag.
          </note>
          <note>
            De regionala skyddsombuden bevakar arbetsmiljön på arbetsplatser
            där det inte finns lokala skyddsombud. De regionala skyddsombudens
            verksamhet är nödvändig för att sprida kunskap om gällande lagar
            och säkerhetsföreskrifter.
          </note>
          <note>
            Utredningen om arbetsmiljölagen som kom 2007 föreslog att regionala
            skyddsombud ska kunna utses på arbetsplatser där kollektivavtal
            finns, oavsett om arbetsgivarorganisationen har någon medlem där.
            Vi från den rödgröna sidan anser att denna förändring bör genomföras.
          </note>
          <note>
            Jag står givetvis bakom alla reservationer och motioner från
            Miljöpartiet, men för tids vinnande yrkar jag bifall bara till
            reservationerna 1, 3 och 11.
          </note>
          <note type="speaker">
            Anf. 175 SVEN YNGVE PERSSON (m):
          </note>
          <note>
            Fru talman! Vi debatterar i dag arbetsmarknadsutskottets betänkande
            2008/09:AU9 Ändringar i arbetsmiljölagen m.m. Betänkandet bygger
            på regeringens proposition 2008/09:138 Elevers och studerandes
            medverkan i arbetsmiljöarbetet, m.m. Till detta kommer ett stort
            antal motioner från allmänna motionstiden. Det är egentligen dem
            vi kommer att debattera.
          </note>
          <note>
            Fru talman! Jag börjar med att yrka bifall till utskottets förslag
            i betänkandet och avslag på samtliga motioner och reservationer.
          </note>
          <note>
            Det första förslaget i regeringens proposition innebär en förstärkning
            och ett förtydligande av elevers och studerandes rätt till deltagande
            i arbetsmiljöarbetet. Även yngre elever, elever i särskola och
            i vuxenutbildning för utvecklingsstörda får rätt att delta i arbetsmiljöarbetet
            efter ålder, mognad och förutsättningar i övrigt.
          </note>
          <note>
            Elever och studerande kommer att företrädas av elevskyddsombud
            eller studerandeskyddsombud. Studerandeskyddsombud företräder
            vuxna studerande. Dessa ombuds roll blir betydligt starkare än
            de nuvarande elevskyddsombudens.
          </note>
          <note>
            Det andra förslaget i propositionen är ett förbättrat arbetsmiljöskydd
            för utomstående arbetskraft, bland annat arbetskraft som hyrs
            in från bemanningsföretag. Detta sker genom en utvidgning av skyddsombudens
            befogenheter.
          </note>
          <note>
            Ett tredje förslag i propositionen är att benämningen arbetsmiljöombud
            tas med i arbetsmiljölagen som en alternativ benämning på skyddsombud.
          </note>
          <note>
            Lagändringarna föreslås träda i kraft den 1 januari 2010.
          </note>
          <note>
            Fru talman! Så här långt är utskottet i princip enigt. Nu går
            jag över till sådant som vi inte är riktigt lika eniga om. Jag
            har förstått av debatten att det finns en viss irritation hos
            oppositionen över att propositionen inte innehåller en mer långtgående
            reformering av arbetsmiljöarbetet. Vi avvaktar nog alla att regeringens
            arbete med tankeramen för arbetsmiljö ska konkretiseras. Samtidigt
            kan vi konstatera att vi har avsatt ett antal miljoner till forskning
            om arbetsmiljö och lönsamhet.
          </note>
          <note>
            Utskottet fick för en tid sedan en dragning av delbetänkandet
            från Styrmedelsutredningen om en ny modell för arbetsmiljötillsynen.
            Tankarna kring detta är mycket intressanta, och erfarenheterna
            från Danmark är såvitt jag vet goda.
          </note>
          <note>
            Ett system med någon typ av offentlig kvalitetsmärkning i arbetsmiljöfrågor
            för det enskilda bolaget kan ge både konkurrensfördelar i jakten
            på rätt arbetskraft och ett ökat incitament att sköta sin egenkontroll.
          </note>
          <note>
            Det har även tillsatts ett arbetsmiljöpolitiskt kunskapsråd för
            att säkerställa att regeringen har tillgång till kunskapsunderlag
            från svensk och internationell forskning. Utöver det finns det
            även en särskild rådgivare till arbetsmarknadsministern i arbetsmiljöfrågor.
            Intresset finns; den saken är helt klar.
          </note>
          <note>
            Vi kan konstatera att vi överlag har en god arbetsmiljö i Sverige.
            Det är viktigt att den bibehålls framöver.
          </note>
          <note>
            Det värsta man kan råka ut för på sin arbetsplats är att man
            dör genom en arbetsplatsolycka. Detta borde inte kunna inträffa,
            men tyvärr händer det några gånger i månaden. Enligt statistiken
            avled 75 personer under 2007 och 67 under 2008. Om månadssnittet
            för 2009 håller i sig kommer vi upp i 53 stycken i år. Hur det
            verkligen blir får framtiden utvisa, men som det ser ut nu är
            det en alltså en stadigt vikande trend.
          </note>
          <note>
            Jag vill inte gå så långt att jag hävdar att det beror på regeringens
            framgångsrika politik, men de som hävdar att våra åtgärder har
            underminerat arbetsmiljöarbetet har helt enkelt fel.
          </note>
          <note>
            Det är viktigt att säkerställa att arbetsmiljöarbetet hålls levande
            på arbetsplatserna. Därför har vi ökat på Arbetsmiljöverkets konto
            för informationsinsatser.
          </note>
          <note>
            Vi vill prioritera resurserna där de gör mest nytta. Jag har
            hört viss kritik mot det, men så är det. Därför har vi fört över
            medel från bland annat Arbetsmiljöverket till åtgärder som är
            jobbskapande. Som jag sade tidigare finns det inget uttalat samband
            mellan Arbetsmiljöverkets resurser och antalet olyckor eller tillbud
            på arbetsplatserna.
          </note>
          <note>
            Därutöver avsätter staten 100 miljoner årligen till den regionala
            skyddsombudsverksamheten.
          </note>
          <note>
            I ett läge där vi alla måste prioritera är det viktigt att Arbetsmiljöverket
            satsar sina resurser på att tillsyn och inspektioner sker där
            riskerna för problem är som störst. Samtidigt kvarstår arbetstagarorganisationernas
            och skyddsombudens viktiga uppgift att tillsammans med arbetsgivaren
            säkerställa ett gott arbetsmiljöarbete på den enskilda arbetsplatsen.
          </note>
          <note>
            Ytterligare en viktig faktor i arbetsmiljöarbetet är företagshälsovården.
            Under 2009 och 2010 görs och kommer att göras satsningar på företagshälsovården
            och rehabiliteringsgarantin. Framöver kommer arbetsgivarna, staten
            och landstinget att bidra med i princip lika delar för den långsiktiga
            finansieringen. Detta är särskilt viktigt för dem som trots alla
            ansträngningar för att förebygga skador råkar ut för dem. Då måste
            vi kunna vara behjälpliga för att snabbt rehabilitera så att man
            inte mister möjligheten att fortsätta sitt arbetsliv.
          </note>
          <note>
            I detta sammanhang, fru talman, kan det vara lämpligt att ta
            upp de insatser som görs för att underlätta återgången till arbete
            för den som varit sjuk en längre tid. Det har genomförts ett antal
            åtgärder som var och en syftar till att underlätta återgången
            till arbete och motverka att människor sänds ut i ett i praktiken
            livslångt utanförskap genom förtidspensionering. Den som blivit
            förtidspensionerad har tidigare inte haft någon reell möjlighet
            att komma tillbaka till arbetslivet. Det är något vi nu ändrar
            på genom möjligheten att arbeta och ändå få behålla sin rätt till
            förtidspension om det skulle visa sig att man i längden inte klarar
            av att arbeta. Man löper alltså ingen risk med att försöka.
          </note>
          <note>
            I takt med att allt fler äldre stannar kvar allt längre på arbetsmarknaden
            är det glädjande att regeringen följer frågan för att se om det
            kommer att leda till behov av anpassning av gällande lagstiftning.
          </note>
          <note>
            Ett annat problem som ofta drabbar offentliganställda kvinnor,
            men även andra, är risken att utsättas för våld och hot i det
            dagliga arbetet. Detta är inte acceptabelt i normalfallet. Här
            är det viktigt att parterna på den aktuella arbetsplatsen i en
            öppen dialog gör riskinventering och åtgärdar eventuella problem.
          </note>
          <note>
            Inom exempelvis vårdsektorn kan det förekomma intressekonflikter
            mellan en psykiskt sjuk individ och dennes vårdare. Rätten att
            få vård kan komma i konflikt med rätten till en säker arbetsmiljö.
            Därför är det glädjande att regeringen har gett Arbetsmiljöverket
            i uppdrag att genomföra en kunskaps- och informationssatsning
            för att motverka hot och våld i arbetslivet. Satsningen ska ge
            ökad kunskap om de miljöer och situationer där risk för hot och
            våld kan uppstå. De branscher och yrkesgrupper där risk för hot
            och våld är störst ska ges särskild uppmärksamhet. På så vis kan
            det skapas bättre förutsättningar för det förebyggande arbetet,
            och risken att utsättas för hot och våld på arbetsplatsen motverkas.
            Uppdraget ska genomföras under 2009 och 2010. Det finns ungefär
            14 miljoner avsatt för detta.
          </note>
          <note>
            Det kan också nämnas att Arbetsmiljöverket genom sin tillsynsverksamhet
            bland annat har uppmärksammat hot- och våldrisker på exempelvis
            akutmottagningar och liknande.
          </note>
          <note>
            Som synes sker ett stort arbete på arbetsmiljöns område. Vi är
            inte färdiga, och om debatten kommer att fortsätta som vanligt
            blir kommentarerna: för lite, för sent och inget konkret.
          </note>
          <note>
            Med dessa ord, fru talman, yrkar jag än en gång bifall till utskottets
            förslag i betänkandet.
          </note>
          <note type="speaker">
            Anf. 176 SYLVIA LINDGREN (s) replik:
          </note>
          <note>
            Fru talman! Det är alldeles rätt, Sven Yngve: Det är för lite,
            och det är för sent definitivt.
          </note>
          <note>
            Den rivstart med vilken den borgerliga regeringen gjorde nedskärningar
            på arbetsmiljöområdet har också inneburit stora svårigheter, och
            det upplever vi och ser resultatet av i dag. Det förebyggande
            arbetet har slagits ut, skyddsombuden har blivit färre och tillsynen
            ute på arbetsplatserna har försämrats det går inte att komma ifrån.
            Med alla de personer som har tagits bort från verksamheten går
            det inte att hålla samma volymer när det gäller tillsyn som det
            var tidigare, och det är klart att det påverkar verksamheten.
          </note>
          <note>
            Sven Yngve pratar en del om den här screeningen, vad som kommer
            och hur det ska se ut. Ja, det är alldeles rätt; vi fick en dragning
            från enmansutredningen på utskottet. Där såg vi också att det
            här kostar väldigt mycket pengar. Vad som också sades var att
            det eventuellt kommer att bli ett pilotprojekt eller dylikt, men
            det är ju regeringen och arbetsmarknadsministern som lägger fram
            förslag om ett sådant. Men ska det bli ett pilotprojekt så måste
            det ju också jämföras med någonting. Jag ställde frågan också
            på utskottet: Om man hade haft 800 miljoner mera i nuvarande verksamhet,
            vad hade det kunnat medföra för förbättringar i sammanhanget?
            Det är ju ingen tvekan om att den här neddragningen har förorsakat
            mycket ohälsa samt både tillbud och olyckor på arbetsplatserna.
            Det går inte att komma ifrån.
          </note>
          <note>
            Min fråga till Sven Yngve i det här sammanhanget är: Vilka åtgärder
            tycker du att man ska vidta för att höja skyddsombudens status
            och möjlighet att jobba ute på arbetsplatserna?
          </note>
          <note type="speaker">
            Anf. 177 SVEN YNGVE PERSSON (m) replik:
          </note>
          <note>
            Fru talman! Ja, det finns mycket man kan säga om detta. Det man
            kan börja med att fundera kring är detta: Som ni pratar känns
            det ibland som om ni inte själva har tilltro till vare sig arbetsgivare,
            skyddsombud eller parter över huvud taget, utan detta ska i väldigt
            stor utsträckning komma uppifrån. Det är staten som ska reglera
            det. Och jag delar inte riktigt den synen.
          </note>
          <note>
            Som jag ser det finns det väldigt stora möjligheter att jobba
            förebyggande ute på företagen även om man inte har någon inspektör
            som kommer med jämna mellanrum.
          </note>
          <note>
            Det måste väl ändå vara så att ni litar på att arbetsgivaren
            vill ha frisk personal och att arbetsgivaren inte vill att arbetstagarna
            ska råka ut för skador.
          </note>
          <note>
            Sedan pratas det väldigt mycket om vad vi skulle kunna göra.
            Min fundering är då lite grann: Hur funderar ni själva? Det finns
            mängder av förslag i de här motionerna som kostar väldigt mycket
            pengar. Åtminstone är det min bedömning jag har inte sett någon
            riktigt bra beräkning på vad det skulle kunna kosta.
          </note>
          <note>
            Jag har en fundering. Med tanke på hur era övriga finansieringar
            ser ut blir ju frågan: Har ni verkligen täckt upp detta, eller
            kommer pengarna så att säga inte att finnas? Tittar vi på hur
            det ser ut överlag är ju alla era andra förslag underfinansierade.
            De intäkter ni har redovisat räcker ju dessvärre inte till de
            utgifter som ni drar på er.
          </note>
          <note type="speaker">
            Anf. 178 SYLVIA LINDGREN (s) replik:
          </note>
          <note>
            Fru talman! Ja, nu blir det liksom frågor i andra ändan, men
            det är gott så, för jag kan svara! Socialdemokraterna investerade
            130 miljoner kronor mer på en säkrare arbetsmiljö för färre olyckor
            på jobbet, vi gav 100 miljoner till Arbetsmiljöverket 20092011
            för fler inspektörer, inte minst på små arbetsplatser, vi lade
            20 miljoner för kompetensutveckling för regionala skyddsombud
            och vi satsade på forskning om kvinnors arbetsmiljöer, där vi
            ville avsätta 10 miljoner. Det här finns alltså i budgeten därav
            vårt särskilda yttrande i anslutning till det här betänkandet
            också.
          </note>
          <note>
            Men frågan återstår. Det är väldigt lätt att säga att det är
            arbetsmarknadens parter, arbetsgivar- och arbetstagarorganisationer,
            som får ta över de här frågorna. Men när olyckan är framme, när
            arbetssjukdom eller dylikt är ett faktum, blir det en väldigt
            stor utgift också för staten. Då är det väl bra om staten också
            är med och finansierar för att klara att undvika olyckor och arbetsskador
            i så stor utsträckning som möjligt.
          </note>
          <note>
            Dessutom har vi nu, tre stycken från oppositionen, från Socialdemokraterna,
            Vänstern och Miljöpartiet, med nästan likalydande ordalydelser
            talat om vikten av att stärka skyddsombudens roll. Det är inte
            vi som har verktygen, tyvärr, utan det är regeringen och de som
            Sven Yngve företräder. Då måste frågan gå till er: Vad vill ni
            göra för att komma till rätta med det här? Det går inte att säga
            att det är screeningen som eventuellt kommer som man ska se över.
            Det måste finnas några mer visioner och önskemål i den här inriktningen.
          </note>
          <note type="speaker">
            Anf. 179 SVEN YNGVE PERSSON (m) replik:
          </note>
          <note>
            Fru talman! Självklart finns det både visioner, tankar och önskemål.
            Jag kan dessvärre inte gå in på allt detta som kommer att komma
            i det framtida arbetet och som ryms inom ministerns tankeramar.
          </note>
          <note>
            Däremot framkommer det hela tiden i Sylvia Lindgrens anförande,
            fru talman, att det faktum att vi har dragit ned på resurserna
            har lett till stora ökningar av arbetsskador och annat. Riktigt
            så läser inte jag statistiken, men vi kanske läser den olika.
            Jag känner inte att det riktigt finns belägg för det.
          </note>
          <note type="speaker">
            Anf. 180 ULF HOLM (mp) replik:
          </note>
          <note>
            Fru talman! Jag ska börja med att beklaga att arbetsmarknadsministern
            inte är närvarande i den här debatten och diskuterar arbetsmiljöfrågorna.
            Det var ganska längesedan jag hörde någonting från ansvarig minister
            på det här området.
          </note>
          <note>
            Däremot tycker jag, som jag sade i mitt anförande, att det är
            ärligt att ni i utskottsmajoriteten skriver att ni har dragit
            ned på Arbetsmiljöverket bara för att ni ska genomföra regeringens
            jobbpolitik, som går ut på att sänka skatten för oss som redan
            tjänar mycket. Det är ärligt att skriva så.
          </note>
          <note>
            Jag är glad att Moderaterna har ett intresse för frågorna, men
            det saknas ju väldigt mycket här. Det måste man ändå erkänna.
            Vi får inga svar på till exempel detta: Man drar ned på Arbetsmiljöverket,
            som ni har gjort, så att 300 personer som tidigare har varit inspektörer
            har förlorat jobbet. En av de största arbetsplatserna är skolorna.
            Det betyder att man inte har någon ordentlig inspektion i skolorna.
            Både Sven Yngve och jag vet att många skolor verkligen skulle
            behöva en bättre arbetsmiljö när det gäller buller etcetera för
            att bli bättre. Där har Arbetsmiljöverket tidigare varit väldigt
            hjälpsamma med att försöka förbättra situationen. Detta har försvunnit
            nu.
          </note>
          <note>
            Jag tycker att det är väldigt beklämmande att företrädaren för
            regeringens största parti bara säger att intresse för frågorna
            finns, men några pengar för att åtgärda detta tänker man inte
            skjuta till, för det är jobbpolitiken som är det viktigaste.
          </note>
          <note type="speaker">
            Anf. 181 SVEN YNGVE PERSSON (m) replik:
          </note>
          <note>
            Fru talman! Vi har skrivit, och vi står för det vi skriver, att
            vi bland annat har minskat medlen till Arbetsmiljöverket. Men
            det gäller ju inte bara Arbetsmiljöverket, utan vi har tittat
            på var vi behöver medel och var de gör bäst nytta, och sedan har
            vi fördelat dem utifrån det. Det kallas att prioritera, och jag
            är helt säker på att även Miljöpartiet är väldigt duktiga på att
            prioritera. Det är bara det att vi kanske prioriterar lite olika,
            och det ska vi väl ha respekt för som representanter för olika
            partier.
          </note>
          <note>
            Det finns problem det är ju alltid så när det är fråga om offentliga
            arbetsgivare och det handlar om att man inte alltid prioriterar
            sin personal och sin verksamhet. Jag skulle vilja påstå, utan
            att statistiskt kunna belägga det, att det nog är betydligt vanligare
            där än på andra ställen. Från min erfarenhet som kommunpolitiker
            vet jag att frågan diskuterades ofta. Den stora kritiken från
            det dåvarande socialdemokratiska kommunalrådet var att det inspekterades
            alldeles för mycket och att man envisades med att springa på kommunens
            skolor i stället för att vara ute i verkligheten. Det kan diskuteras,
            och det går alltid att fundera över var, när och hur en inspektion
            ska göras.
          </note>
          <note>
            Vi tillför ändå vissa möjligheter för elever och andra att stärka
            sin roll. Det är lite så vi jobbar i den övriga verksamheten också,
            även om jag är fullt medveten om att en elev på lågstadiet inte
            har samma möjligheter eller styrka som någon på en större arbetsplats.
          </note>
          <note type="speaker">
            Anf. 182 ULF HOLM (mp) replik:
          </note>
          <note>
            Fru talman! Det är helt riktigt, Sven Yngve Persson, att vi prioriterar
            olika. Miljöpartiet kommer aldrig att prioritera bort att skolan
            har en bra arbetsmiljö så att eleverna kan få gå på en kunskapsskola
            där de verkligen kan lära sig någonting i lugn och ro. Det är
            prioritet för oss. Det är det uppenbarligen inte för den borgerliga
            regeringen. Jag beklagar verkligen det. Jag trodde att det trots
            allt fanns lite enighet om detta i riksdagen, men det är det tydligen
            inte alls.
          </note>
          <note>
            Jag kan hålla med om att det finns problem med både offentliga
            och privata arbetsgivare. Jag tror inte alla privata arbetsgivare
            är dåliga på arbetsmiljöarbetet, men mycket av lagstiftningen
            och vad lokala och regionala skyddsombud sysslar med är de oseriösa
            företagen. Vi måste komma åt dem. Det är dem vi ska ha en bra
            lagstiftning för. Det är de som behöver inspektioner på arbetsplatserna.
            Det är därför de finns. Om det inte finns ett tryck på inspektörer
            som kommer ut då och då kommer de oseriösa företagen att satsa
            mindre på arbetsmiljöarbetet. Det blir de anställda där som drabbas.
            Det är därför det är så viktigt med en fungerande prioritering
            av arbetsmiljö.
          </note>
          <note>
            Vi från Miljöpartiet har tillsammans med Vänstern och Socialdemokraterna
            föreslagit att man ha ska ha en strategi som i första hand går
            ut på att halvera arbetsplatsolyckorna och på sikt få en nollvision
            för dödsolyckor i arbetslivet. Ställer Moderaterna upp på detta?
          </note>
          <note type="speaker">
            Anf. 183 SVEN YNGVE PERSSON (m) replik:
          </note>
          <note>
            Fru talman! Det är väl klart att vi alla har en nollvision. Det
            är inget konstigt med det. Däremot är frågan hur det hela ska
            formuleras. Det blir konstigt att säga att vi ska halvera olyckstalen.
            Det är en bra tanke, och vi bör hitta ett sätt att gemensamt formulera
            det målet. Men det får inte bli så att vi plötsligt har ett mål
            som säger att si och så många ska de facto skadas. Det är den
            andra tolkningen av det mål ni har tänkt er. Om det är så många
            i dag ska det bli så många senare. Vi vill väl ned till noll när
            det gäller allt. Det kan vi vara överens om.
          </note>
          <note>
            När det gäller det vi kallar välfärdens kärna skolan tror jag
            att vi är helt överens om att vi vill att den ska vara så bra
            som möjligt. Men det kan göras på olika sätt. Vi jobbar med våra
            lokala politiker. Vi har stort förtroende för dem, och vi avsätter
            hela tiden medel och ser till att det finns möjligheter. Under
            de gångna åren har kommunerna fått ett stort tillskott av finansiella
            medel. Som det ser ut nu blir det lite tuffare framöver. Därför
            har vi i budgeten avsatt ännu mer medel och försökt hitta rätt
            för att få en lösning på detta.
          </note>
          <note>
            Jag är gärna med och jagar oseriösa arbetsgivare. Det är inget
            bekymmer. Vi ska ställa krav på en oseriös arbetsgivare. Men då
            måste både fackföreningar och Arbetsmiljöverket prioritera att
            hitta dem. Där har arbetstagarorganisationerna stora möjligheter
            att vara med och hjälpa till att hitta de arbetsgivare där något
            behöver göras.
          </note>
          <note>
            Antalet behöver inte med automatik vara det som ger utslag, utan
            det är det faktum att man tillsammans jobbar mot gemensamma mål.
            Även seriösa arbetsgivare är intresserade av att hitta dem som
            inte är det.
          </note>
          <note type="speaker">
            Anf. 184 LENNART LEVI (c):
          </note>
          <note>
            Fru talman! Jag vill börja med att yrka bifall till förslaget
            i utskottets betänkande och avslag på motionerna.
          </note>
          <note>
            Jag har med intresse, och delvis med gillande bör jag säga, lyssnat
            på Sylvia Lindgren, Torbjörn Björlund och Ulf Holm. Varför det?
            Jo, därför att vi har samma mål. Målet kan egentligen ganska väl
            uttryckas i Lissabonfördragets formulering: More and better jobs.
            Fler jobb och bättre jobb. Fler jobb betyder ingen arbetslöshet.
            Bättre jobb betyder ingen utslagning.
          </note>
          <note>
            Nollvisionen kan egentligen uttryckas på ett annat sätt än vad
            som här gjorts, nämligen att människor tillåts uppnå normal pensionsålder
            med hälsan i behåll. Väldigt många gör det inte i dag. Det är
            illa att så sker, och det är vårt gemensamma intresse att förebygga
            sådana effekter.
          </note>
          <note>
            Vad är då problemet? Problemet är medlet att uppnå detta mål.
            Det går att göra med käppen. Det går att göra täta inspektioner
            och leta efter fel, ofta relativt marginella sådana, anmärka på
            dem och vispa runt. Är det fel? Nej, det är inte fel, men det
            räcker inte. Frågan är om ens det är det effektivaste sättet.
            Vad finns det då för andra sätt? Jo, det är åtgärder som syftar
            till att skapa en god arbetsmiljö, att inte bara motverka en dålig
            utan att även skapa en god. Hur gör man det? Kanske på de sätt
            som regeringen nu prövar.
          </note>
          <note>
            Det är sant att Arbetslivsinstitutet lades ned. Låt mig säga
            helt ärligt att jag inte röstade för den nedläggningen. Jag kände
            institutet ganska väl, och jag vet att delar av det fungerade
            alldeles utomordentligt. Man gjorde sig av med någonting som alltså
            hade åtskilliga goda sidor. Samtidigt fanns det annat som inte
            var så gott och där det fanns anledning till kritik.
          </note>
          <note>
            När så skett, ställde jag frågan till arbetsmarknadsministern
            i denna talarstol om han hade någonting emot aktiviteterna som
            sådana eller deras organisatoriska form. Han svarade att det var
            formen och inte aktiviteterna som sådana han hade något emot.
            Jag frågade om det innebar att han var för en satsning på universitet
            och högskolor. På det svarade han ja. Sedan dess har jag gjort
            hittills fruktlösa försök att få ett centrum till stånd. Det skulle
            vara ett centrum för hälsa i arbetet. Ett sådant kunde komma till
            stånd genom att olika universitet och högskolor samverkar, genom
            att poola resurser för forskning, utbildning och information.
            Det kan ligga i Stockholm. Det var mitt ursprungliga förslag.
            Karolinska Institutet, Tekniska högskolan, Stockholms universitet
            och en rad andra högskolor och universitet skulle ledigt inte
            bara ersätta utan faktiskt också överträffa de resurser och de
            insatser som ALI tidigare svarat för.
          </note>
          <note>
            Det är en bit kvar dit. Det är inte lätt att åstadkomma det,
            men försök pågår. Jag vet att arbetsmarknadsministern är klart
            positiv till en sådan lösning.
          </note>
          <note>
            Nå! Räcker det? Nej, det räcker inte. Det krävs mer. En sak som
            krävs är utbildning. Det går att jaga chefer med blåslampa och
            förebrå dem om de gör fel. Men ett bättre sätt är att utbilda
            dem så att de vet vad arbetsmiljö är, att de vet vad ledarskap
            är och att de inser både de moraliska, de medicinska och de ekonomiska
            fördelarna med en god arbetsmiljö.
          </note>
          <note>
            Om man läser högskoleförordningen upptäcker man att det där står
            utmärkta formuleringar om vad högskoleingenjörer och civilingenjörer
            bör kunna även om arbetsmiljö och liknande. Problemet är att högskoleförordningen
            uppenbarligen inte är tvingande och att ingen tar reda på när
            högskolor inte följer den.
          </note>
          <note>
            Mitt parti, Centerpartiet, försöker påverka högskolorna att leva
            upp till de föreskrifter som de faktiskt fått av statsmakterna
            men som de hittills inte riktigt har beaktat.
          </note>
          <note>
            Vi har kontaktat Kungliga Tekniska högskolan, och man har reagerat
            positivt i den meningen att man har inrättat ett pris som belönar
            de teknologer som bäst under det gångna året har motsvarat dessa
            anspråk. Räcker det? Nej, det räcker fortfarande inte.
          </note>
          <note>
            Ni vet att man har kritiserat rehabiliteringskedjan och rehabiliteringsgarantin
            och att man har kritiserat företagshälsovården. I det läget bjöd
            mitt parti in samtliga professorer i rehabiliteringsmedicin, ett
            par av de ledande företrädarna för Utredningssverige på detta
            område, nämligen Jan Rydh och Gerhard Larsson, och de båda ledande
            företagshälsovårdarna Johnny Johnsson och Lars Hjalmarson till
            ett gemensamt möte här i Riksdagshuset för att finna bättre och
            effektivare vägar att få rehabiliteringsgarantin och rehabiliteringskedjan
            att fungera.
          </note>
          <note>
            När vi hade gjort det bjöd vi in olika aktörer på området till
            ett andra möte. Meningen är att det ska bli en akademi för rehabilitering
            och företagshälsovård, inte nödvändigtvis genom beslut i denna
            kammare oberoende av sådana beslut men med samma positiva målsättning.
          </note>
          <note>
            Den 27 februari i år var det ett möte på Arbetsmarknadsdepartementet.
            Gästerna var fyra ledande aktörer från Storbritannien. Det var
            Gordon Browns chief scientific advisor, professor John Beddington,
            och tre av hans ledande medarbetare. Syftet var att ta reda på
            vad britterna gör på detta område och vad av det som de gör som
            passar in i våra sammanhang. Idén är att av det ska utvecklas
            ett svenskt-brittiskt forsknings-, utbildnings-, informations-
            och tillämpningssamarbete för den psykiska folkhälsan. I lyckliga
            fall, om det nu går att åstadkomma, kommer det under det svenska
            ordförandeskapet att bli ytterligare ett möte med svenskt och
            brittiskt deltagande, syftande till åtgärder för en psykisk arbetshälsa.
          </note>
          <note>
            Det har helt korrekt sagts att fler jobb inte kan ställas mot
            bättre jobb. Vi behöver det ena, och vi behöver det andra. Men
            vi har lyckats ganska bra med arbetslinjen. Vi har dock minskat
            utanförskapet med 180 000 personer på två år. Det sägs ibland
            att statistik inte blöder, men 180 000 personer i utanförskap
            blödde faktiskt ganska rejält, och de kände säkert stor lättnad
            att inte längre befinna sig i det läget.
          </note>
          <note>
            Nu är tiderna tyvärr dåliga. Tyvärr är det finansiell kris. Tyvärr
            är det dåliga konjunkturer. Det gör att dessa siffror förändras
            i fel riktning. Det gör det oerhört angeläget med en intensiv
            satsning på arbetslinjen.
          </note>
          <note>
            Frågan är då vad man ska göra, och återigen har mitt parti tagit
            initiativ till ett möte som hålls nästa fredag med rubriken Fler
            jobb i kristid men hur? Vi har då bjudit in personer ur olika
            läger med uppdrag att försöka formulera vad man kan överväga.
          </note>
          <note>
            Fru talman! En sista punkt är: Kunde inte de offentliga arbetsgivarna
            med sina väldigt många anställda föregå med gott exempel? Även
            det har mitt parti argumenterat för och beslutat om vid sitt nyligen
            avslutade möte i Örebro. Om de offentliga arbetsgivarna visade
            andra arbetsgivare hur bra man kunde göra skulle oerhört mycket
            vara vunnet med hjälp av moroten och inte käppen.
          </note>
          <note type="speaker">
            Anf. 185 TORBJÖRN BJÖRLUND (v) replik:
          </note>
          <note>
            Fru talman! Det är alltid lika trevligt att lyssna på Lennart
            Levi, men jag måste säga att jag blir lite förvånad varje gång.
            Lennart Levi är inte en speciellt representativ politiker när
            det gäller borgerlig arbetsmiljöpolitik.
          </note>
          <note type="speaker">
            (LENNART LEVI (c):
          </note>
          <u who="unknown" xml:id="i-3bd999b330f2dc46-2">
            <seg>
              Jag är inte moderat, om det är det som du menar.)
            </seg>
          </u>
          <note>
            Jag återkommer till detta med just Centerpartiet eftersom Lennart
            Levi har lyft fram detta lite grann.
          </note>
          <note>
            Det som jag tycker är spännande är att Lennart Levi börjar med
            att lyfta fram till exempel Lissabonfördraget, alltså kopplingen
            till EU och devisen där, alltså fler jobb och bättre jobb, vilket
            jag tycker är jättekul eftersom det var vår förstamajparoll i
            Vänsterpartiet. Det är jättebra, och det passar bra för oss.
          </note>
          <note>
            Men det blir också en koppling till arbetslinjen och så vidare
            och hur man då löser detta.
          </note>
          <note>
            Vi har sett i dag att just arbetsmiljöarbetet och arbetet för
            fler och bättre jobb inte fungerar. Först och främst är det på
            väg att bli färre jobb. Vi har en kris och en lågkonjunktur. I
            det sammanhanget har man också skurit ned på det som Lennart Levi
            var inne på, nämligen våra försäkringssystem som skulle kunna
            skapa en bättre och tryggare tillvaro för många människor men
            som i stället skapar någonting annat, nämligen oro. En sådan sak
            är rehabiliteringskedjan. Om man pratar om hälsa är det ett gigantiskt
            misslyckande, där man inte tillåter människor att vara sjuka.
            De får inte vara sjukskrivna mer än sex månader. Sedan får de
            göra någonting annat. Det har ingen betydelse om de är sjuka eller
            inte. Man ger dem inte rätt rehabilitering och liknande, utan
            man gör egentligen ingenting. Det tycker jag är det stora problemet.
            Ska man ha bättre jobb, måste man också tillåta människor att
            vara sjuka. De måste ibland kunna känna efter att de behöver vara
            hemma från jobbet ibland. Detta måste man satsa på.
          </note>
          <note>
            Jag tror att just rehabiliteringskedjan och den psykosociala
            hälsan kommer att vara ett stort problem under de kommande åren.
            När arbetslösheten stiger och folk känner sig otrygga blir det
            större stress på arbetsplatserna. Var ska kommunerna och den offentliga
            sektorn, som Lennart Levi var inne på, ta pengar? De får inga
            pengar. Det är frysta statsbidrag och så vidare. Detta arbete
            kommer alltså att vara stillastående.
          </note>
          <note type="speaker">
            Anf. 186 LENNART LEVI (c) replik:
          </note>
          <note>
            Fru talman! De tar pengar. De kan trycka pengar, men det är ingen
            bra idé. Det innebär att det blir inflation, och den drabbar,
            som Torbjörn Björlund vet, i första hand de svagaste, de fattigaste
            och de mest utsatta. Så det är ingen bra lösning.
          </note>
          <note>
            En annan möjlighet är att låna pengar. Men lånade pengar måste
            återbetalas. Återigen: Av vem? Jo, av våra barn och barnbarn.
            Man kan vara generös när någon annan ska betala tillbaka. Alltså
            gäller det att använda pengarna på ett vettigt sätt. Det är det
            som alliansregeringen försöker göra efter bästa förmåga.
          </note>
          <note>
            Jag är tillräckligt gammal för att komma ihåg förhistorien, alltså
            hur det var under den förra regeringens tid. Jag hade täta kontakter
            med Hans Karlsson. Jag vet att Hans Karlsson ville väl och försökte
            men inte fick därför att det fanns ett finansdepartement även
            då och därför att det fanns en statsminister som inte alltid delade
            Hans Karlssons värderingar.
          </note>
          <note>
            Det här är inte lätt, men det är möjligt, och jag tror att vi
            är på rätt väg. Ge oss ytterligare sex år, och Torbjörn Björlund
            ska se att det blir mycket positiva överraskningar.
          </note>
          <note type="speaker">
            Anf. 187 TORBJÖRN BJÖRLUND (v) replik:
          </note>
          <note>
            Fru talman! Jag vet inte om jag vill ge er sex år. Ett år till
            kan ni få. Sedan får vi se. Sedan är det bara fyra år i taget.
            Så vi får se vart vi tar vägen.
          </note>
          <note>
            Jag tycker att det finns uppenbara brister i detta sätt att resonera.
            Att pengarna ska tas till bra saker är naturligtvis viktigt. Men
            varför sänker ni då skatterna när pengarna behövs till dessa saker?
            Det behövs pengar i kommunerna, det behövs pengar till arbetsmiljöarbete
            och så vidare för att skapa goda jobb. Där skulle pengarna faktiskt
            behöva vara i stället för att hamna i fickorna på dem som redan
            har väldigt mycket.
          </note>
          <note>
            I och med att man talar om jobbpolitik när det egentligen är
            fråga om skattesänkningar blir det något slags dimridåer här.
            Man säger att det är jobbpolitik, men arbetslösheten ökar i alla
            fall. Vad är det då för jobbpolitik som man har skapat. Man har
            bara skapat mindre pengar för dem som verkligen behöver dem.
          </note>
          <note>
            Mycket av de här bitarna är bra saker. Man ska ha bättre utbildning
            och ett centrum för forskningen, man ska ha högskolorna med på
            vagnen och så vidare. Det kräver också medel. Det måste till medel
            någonstans från staten i så fall för att det ska fungera. Det
            tog ni bort.
          </note>
          <note>
            Lennart Levi har klart bekräftat att han är för att Arbetslivsinstitutet
            ska vara kvar. Det respekterar jag väldigt mycket. Men regeringen
            gjorde precis tvärtom. Man tar bort det här. Centern är en del
            av den här regeringen. Lennart Levi står här och pratar mycket
            om vad Centern har gjort i olika saker och vilka man försökt bjuda
            in. Men är ni så ensamma i regeringen om det här? Är det bara
            ni som tar initiativen? Är det inget annat parti som gör det?
            Varför får ni inget genomslag för detta om det är så bra idéer
            ni har? Det skulle jag vilja veta. Jag förstår att det finns en
            spänning inom regeringen i de här frågorna.
          </note>
          <note>
            En sak till: Vi pratade om britternas modell. Men i betänkandet
            står det att man ska efterlikna den danska modellen. Finns det
            någonting där som man ska lyfta fram? Man pratar om 800 miljoner.
            Det är oerhört mycket pengar som ska in i det här. Är det någonting
            som Centern har fått in? Är det ni som är arkitekterna bakom de
            800 miljonerna, den danska modellen och allt det, eller vem är
            det?
          </note>
          <note type="speaker">
            Anf. 188 LENNART LEVI (c) replik:
          </note>
          <note>
            Fru talman! Nej, de 800 miljonerna är inte min idé och inte Centerns
            idé. Jag ska inte spåra var de idéerna kommer från. Men det är
            idéer värda att prövas. Det tar tid att pröva idéer. Man måste
            ge varje reform tid. På samma sätt som den socialdemokratiska
            regeringen på tolv år inte lyckades åstadkomma särskilt goda arbetsmiljöförhållanden
            eller några dramatiska initiativ på det här området måste vi kanske
            få mer än två år på oss, helst fyra och allra helst ännu fler.
          </note>
          <note>
            Var ska vi ta pengarna? Det går inte att trycka pengar. Det går
            att låna pengar, men det är inte särskilt bra. Alltså måste man
            omprioritera. Vår allra första prioritet är fler jobb. Det är
            bättre att ha ett jobb, även om det inte är perfekt, än att inte
            ha något jobb alls. Jag oroar mig väldigt kraftigt för de många
            unga som går ut i arbetslivet och inte har något jobb att gå till.
            Där måste satsningarna ske. Det kommer att kosta pengar. Det är
            klokt att inte bränna av alla pengar i förväg innan man hunnit
            till det ögonblick där detta behöver satsas.
          </note>
          <note type="speaker">
            Anf. 189 ULF HOLM (mp) replik:
          </note>
          <note>
            Fru talman! Det är lite förvirrande. Sven Yngve Persson från
            Moderaterna avslutade sitt huvudanförande med att uttrycka en
            förmodan att vi i oppositionen skulle säga att det inte är tillräckligt,
            att det krävs mer. Sedan går Lennart Levi upp och säger precis
            detta: Det krävs mer! Jag är inte nöjd!
          </note>
          <note>
            Är du, Lennart Levi, en del av regeringens underlag här i riksdagen,
            eller tillhör du det rödgröna laget? I ditt huvudanförande tog
            du upp flera saker som vi från Miljöpartiet jag tror också både
            Socialdemokraterna och Vänstern kan ställa upp på. Med dina kunskaper
            inom området och den erfarenhet du har kan du se brister och se
            vad man kan göra mer. Du pratar egentligen om en arbetsmiljöpolitik
            som har sin bas i Miljöpartiet, Vänstern och Socialdemokraterna
            mer än i den borgerliga regeringen.
          </note>
          <note>
            Man kan säga att det är en riktig prioritering att sänka skatten
            för dem som redan har och låna miljarder efter miljarder, vilket
            är precis vad din regering gör i dagsläget, och säga: Nej, det
            är inte prioriterat att ge 100 eller 150 miljoner till Arbetsmiljöverket
            för att vi ska få inspektörer som kan försöka göra någonting åt
            den dåliga arbetsmiljön i skolan, som kan göra någonting så att
            vi kommer åt de oseriösa företagarna och får ned olycksfallsstatistiken,
            inte minst bland de utländska personer som råkar illa ut i större
            utsträckning än andra.
          </note>
          <note>
            Slutligen: Vilka fler resurser har regeringen lagt på högskolor
            och universitet när det gäller arbetslivsforskning sedan man lade
            ned Arbetslivsinstitutet?
          </note>
          <note type="speaker">
            Anf. 190 LENNART LEVI (c) replik:
          </note>
          <note>
            Fru talman! Det behövs mer. Det kommer alltid att behövas mer.
            När har vi någonsin fått tillräckligt? Att all rättfärdighet är
            uppfylld tror jag att vi aldrig kommer att få uppleva.
          </note>
          <note>
            Satsningen kan göras med käppen eller med moroten. Jag tror att
            moroten är effektivare, förmodligen angenämare och dessutom billigare.
          </note>
          <note>
            Nå, jag tar upp saker som även oppositionen tagit upp. Det är
            alldeles utmärkt om oppositionen tycker att det är bra förslag
            vi har kommit med. Skillnaden mellan oppositionen som pratar och
            Centerpartiet är att Centerpartiet faktiskt gör det här. Det här
            är konkreta saker som kommer att hända i en nära framtid. Det
            är inte något man kan önska ute i det blå, utan saker som händer.
            Precis samma möjlighet att ta initiativ av den här typen, som
            dessutom inte kostar någonting, har oppositionen haft och hittills
            inte tagit.
          </note>
          <note>
            Högskolan har fått mer pengar, men inte specifikt till arbetsmiljöarbetet.
            Regeringen har gjort en poäng av att inte skriva högskolorna på
            näsan exakt vad de ska använda pengarna till. Man har gett en
            påse pengar och överlämnat åt högskolorna att själva bestämma
            vad de ska använda pengarna till. Det kallas fri forskning. Det
            finns för- och nackdelar med det sättet att arbeta; jag är medveten
            om det. Men det är den prioritering regeringen har valt. Jag försöker
            göra små modifikationer av detta sätt att arbeta, så att åtminstone
            lite av pengarna blir öronmärkta. Jag har funnit att arbetsmarknadsministern
            har förståelse för den synpunkten.
          </note>
          <note type="speaker">
            Anf. 191 ULF HOLM (mp) replik:
          </note>
          <note>
            Fru talman! Centern har medverkat till att lägga ned Arbetslivsinstitutet.
            Centern har dragit ned på anslagen till Arbetsmiljöverket, vilket
            har inneburit att vi har 300 färre inspektörer i dag än vi hade
            2006. Centern har medverkat till att inte ge mer pengar till universitet
            och högskolor med inriktning på arbetslivsforskning. Det är vad
            Lennart Levis parti i praktiken har gjort i riksdagen. Sedan kan
            Lennart Levi som privatperson ha vilka åsikter som helst, men
            det är den politiken han företräder här i riksdagen. Det är Lennart
            Levis parti, Centern, som har gjort de här sakerna. Det är det
            som vi kritiserar väldigt mycket.
          </note>
          <note>
            Det är visst så att många vill ha mer. Men det finns också grupper
            som har fått tillräckligt redan. Till exempel har höginkomsttagare
            fått tillräckligt mycket sänkt skatt. Vi riksdagsledamöter har
            fått tillräckligt mycket i arvode. Man måste kunna göra prioriteringar
            i samhället. Våra prioriteringar är en bra arbetsmiljö och den
            nya arbetslivsforskning som behövs. Det prioriterar vi. Vi anser
            inte att ett par hundra miljoner är för mycket begärt för den
            viktiga verksamheten i jämförelse med de skattesänkningar som
            ni har genomfört till exempel när det gäller oss höginkomsttagare.
            Vi anser att det hade varit en helt annan prioritering som hade
            varit den riktiga. Vi beklagar att Lennart Levi företräder ett
            parti som tyvärr har gått i motsatt riktning mot det han själv
            står och företräder i talarstolen.
          </note>
          <note type="speaker">
            Anf. 192 LENNART LEVI (c) replik:
          </note>
          <note>
            Fru talman! Ett parti har alltid mer än en aspekt. Det är ungefär
            som en briljant, som har 57 fasetter. Jag vet inte hur många ert
            parti har, men alldeles säkert är det fler än en. Om man enbart
            diskuterar en aspekt i taget, ett stuprör i taget, och inte ser
            till helheten, inte ser till arbetsskapandet, inte ser till vikten
            av att folk har ett jobb att gå till, även om det jobbet inte
            är perfekt i alla avseenden, då är det en enögdhet i bedömningen,
            och den tror jag att talaren just nu har gjort sig skyldig till.
          </note>
          <note>
            Centern har ett engagemang för att människor ska må bättre. Centern
            har ett engagemang för att människor ska ha jobb. Centern har
            ett engagemang för att människor ska ha pengar som de själva kan
            göra sina val med.
          </note>
          <note>
            Det är i linje med det arbetet som värderingarna och prioriteringarna
            har gjorts. Somliga av dem delar jag helhjärtat. Andra kan jag
            ha en annan mening om. Det är en sammanvägning av helheten som
            är det viktiga och inte enskilda aspekter.
          </note>
          <note type="speaker">
            Anf. 193 SYLVIA LINDGREN (s) replik:
          </note>
          <note>
            Herr talman! Jag blir minst sagt bestört över det resonemang
            som nu förs i Sveriges riksdag, inte minst när Lennart Levi mycket
            tydligt säger att han inte röstade för nedläggningen av Arbetslivsinstitutet.
            För det tyckte han inte om.
          </note>
          <note>
            Det hade varit bra om Lennart Levi också då hade sagt det offentligt.
            Då hade vi kunnat vara ute och drivit den frågan ännu hårdare
            med hjälp av Lennart Levi men icke.
          </note>
          <note>
            Däremot är det lätt att säga att vi har samma mål, för det är
            målet som är det viktiga. Men, för att citera Karin Boye, det
            är vägen som är mödan värd.
          </note>
          <note>
            Lennart Levi har här mycket tydligt sagt att han inte är moderat,
            men han driver och medverkar till en moderat allianspolitik. Han
            säger att han i många frågor delar oppositionens Socialdemokraternas,
            Vänsterns och Miljöpartiets politik och jobbar för det internt
            i regeringen. Det är klart att det då känns oerhört frustrerande
            när det gäller de här frågorna.
          </note>
          <note>
            Så kan man inte driva politik i Sveriges riksdag, utan man måste
            naturligtvis vara väldigt tydlig runt ikring det.
          </note>
          <note>
            Men sedan säger han också att det minskade utanförskapet har
            inneburit så mycket och att det är jobben som måste gå först,
            före arbetsmiljön och så vidare. Detta sägs när vi har en massarbetslöshet,
            Lennart Levi.
          </note>
          <note>
            Det går inte att bara skylla på finanskrisen i det sammanhanget.
            För den syntes långt innan finanskrisen fick sitt fäste i de sammanhangen.
          </note>
          <note>
            Varför har Lennart Levi inte tydligare tagit tag i den här frågan?
            Han säger ju så tydligt nu att han inte delar alliansens politik
            utan i stället skulle driva Socialdemokraternas, Miljöpartiets
            och Vänsterns.
          </note>
          <note type="speaker">
            Anf. 194 LENNART LEVI (c) replik:
          </note>
          <note>
            Herr talman! Det är helt uppenbart att the beauty is in the eye
            of the beholder. Det är tydligen en subjektiv tolkning som är
            det avgörande och inte vad man faktiskt säger.
          </note>
          <note>
            Nej, jag delar inte oppositionens värderingar annat än i det
            avseendet att oppositionen liksom alliansen vill ha fler jobb
            och bättre jobb.
          </note>
          <note>
            Sedan säger Sylvia Lindgren, genom att citera Karin Boye, att
            det är vägen som är mödan värd. Jag är inte säker på det. Versen
            börjar faktiskt på ett annat sätt:
          </note>
          <note>
            Nog finns det mål och mening i vår färd men det är vägen, som
            är mödan värd.
          </note>
          <note>
            Jag tycker att det är väldigt viktigt vilket mål och vilken mening
            man har och vad man strävar efter, och det är då den fulla sysselsättningen
            och den goda sysselsättningen och att man ska få uppnå pensionsåldern
            med hälsan i behåll.
          </note>
          <note>
            Ja, vi har massarbetslöshet, men det beror på en global finanskris
            och en global lågkonjunktur. Jag kan inte för mitt liv tro att
            Sylvia Lindgren tror att det är alliansregeringen som har ställt
            till med den. Då har man verkligen en övertro på den oerhörda
            slagkraften i den regeringens beslut.
          </note>
          <note>
            Nej, massarbetslöshet är inte något vi eftersträvar. Massarbetslösheten
            är något som vi med alla medel kommer att motverka, och vi kommer
            att arbeta för ett bättre arbetsliv och ett rikare arbetsliv.
            Var övertygad om det!
          </note>
          <note type="speaker">
            Anf. 195 SYLVIA LINDGREN (s) replik:
          </note>
          <note>
            Herr talman! Men Lennart Levi har mycket tydligt sagt att han
            inte röstade när det gällde Arbetslivsinstitutet. Han var väl
            utkvittad då på något vis.
          </note>
          <note>
            Han har också sagt att han har jobbat för ett centrum. Lennart
            Levi säger också att han vill ställa upp för fler jobb och bättre
            jobb. Och Lennart Levi säger att den offentliga sektorn borde
            kunna ta sitt ansvar när det gäller det.
          </note>
          <note>
            Ja, det har vi också tyckt. Varför ska man säga upp en massa
            människor inom den offentliga sektorn? Vi har velat ge mer pengar
            till den, både till kommuner och till landsting, för att klara
            just sysselsättningsbehovet, vilket är en viktig del också när
            det gäller arbetsmiljön. Vi vet ju att otryggheten ute på arbetsplatsen
            skapar frustration när det gäller arbetsmiljöförhållandena på
            sikt.
          </note>
          <note>
            Men det här vill inte regeringen. Även här undrar jag då: Är
            det så att Lennart Levi inte delar den övriga alliansens politik,
            framför allt då den moderata politiken?
          </note>
          <note>
            Lennart Levi säger i nästa sammanhang att det är Centern som
            har engagerat sig mycket i de här frågorna.
          </note>
          <note>
            Hade man gjort det hade man väl bifallit åtminstone hälften av
            de åtta gemensamma reservationer som oppositionen har. Det är
            hjärtefrågor också för Lennart Levi. Det handlar om utbildningsfrågor,
            forskning och utveckling, utbildning för arbetsgivare och skyddsombud
            och dylikt.
          </note>
          <note>
            Nej, det här resonemanget håller inte. Jag tycker att det är
            mycket tråkigt att debatten har fått den här vändningen när det
            gäller just de här frågorna.
          </note>
          <note type="speaker">
            Anf. 196 LENNART LEVI (c) replik:
          </note>
          <note>
            Herr talman! Det är tråkigt när den har fått den här vändningen
            på grund av de brösttoner som jag får höra från oppositionssidan.
          </note>
          <note>
            Det är inte fråga om att målen är olika. Jag upprepar det för
            fjärde gången. Målen för oppositionen och för alliansen är sannolikt
            ganska snarlika. Men medlen är inte desamma.
          </note>
          <note>
            Vi vill göra det på annat sätt. Vi vill inte trycka pengar. Vi
            vill inte låna pengar. Vi vill spara lite i den kassa vi har för
            att kunna använda det till de behov som förmodligen dyker upp
            under det närmaste halvåret och under de närmaste ett och ett
            halvt åren.
          </note>
          <note>
            De pengarna kommer säkert att behövas, och de kommer att användas
            väl för det slutmål som Sylvia Lindgren och jag är överens om.
          </note>
          <note type="speaker">
            Anf. 197 HANS BACKMAN (fp):
          </note>
          <note>
            Herr talman! Jag ska börja med att yrka bifall till förslaget
            i sin helhet i betänkandet 2008/09:AU9.
          </note>
          <note>
            Jag kan också säga några ord om förslagen i propositionen. Vi
            i Folkpartiet välkomnar regeringens förslag i propositionen.
          </note>
          <note>
            Det är angeläget att förstärka elevers rätt att delta i arbetsmiljöarbetet.
            Särskilt viktigt är det att även de yngre eleverna i särskola
            och särvux får möjlighet att delta, allt efter ålder, mognad och
            förutsättningar i övrigt.
          </note>
          <note>
            Folkpartiet noterar också med tillfredsställelse införandet av
            särskilda studerandeskyddsombud med större befogenheter för vuxna
            studerande.
          </note>
          <note>
            Det är också mycket bra, tycker jag och Folkpartiet, med regeringens
            förslag om att skyddsombud ska ges möjlighet att agera även till
            skydd för utomstående arbetskraft, arbetskraft som bland annat
            kan hyras in från bemanningsföretag. Detta sker då genom en utvidgning
            av skyddsombudens befogenheter.
          </note>
          <note>
            Som tidigare har nämnts har inga motioner väckts med anledning
            av propositionen. Men i betänkandet behandlas av arbetsmarknadsutskottet
            omkring hundra motionsyrkanden i främst arbetsmiljörättsliga frågor.
            Det är frågor som spänner över ett stort område. Det handlar om
            arbetsplatsolyckor, skyddsombud, företagshälsovård, ensamarbete
            och våld och hot i arbetslivet.
          </note>
          <note>
            Jag tycker sammantaget att utskottets samtliga förslag i betänkandet
            är väl avvägda, och jag står bakom dem.
          </note>
          <note>
            Jag ska ta upp ett par områden i propositionen.
          </note>
          <note>
            Jag tänkte börja med att säga några ord om företagshälsovården,
            som det har skrivits en del om i propositionen, som jag tycker
            är viktigt och bra.
          </note>
          <note>
            Vi har nämnt att Statistiska centralbyrån sedan 1989 har publicerat
            arbetsmiljöundersökningar vartannat år. Under 2008 publicerades
            Arbetsmiljön 2007 , som genomförts på uppdrag av Arbetsmiljöverket.
            Av den undersökningen framgår att ungefär två av tre kvinnor och
            män uppger att de har tillgång till företagshälsovård på sin arbetsplats,
            och det är samma storleksordning som under tidigare år.
          </note>
          <note>
            Under 2009 och 2010 kommer ytterligare satsningar att göras på
            företagshälsovården och rehabiliteringsgarantin. Regeringen och
            Sveriges Kommuner och Landsting har undertecknat en överenskommelse
            om att stödja en vidareutveckling av företagshälsovården. Arbetsgivarna,
            staten och landstingen ska bidra i princip med lika delar till
            den långsiktiga finansieringen av en utvecklad företagshälsovård.
          </note>
          <note>
            Regeringen beslutade också i början av 2009 att inrätta en delegation
            vid kunskapsområdet företagshälsovård. Uppdraget är att övergångsvis
            upphandla och samordna långa utbildningar på magister- och masternivå
            i företagshälsovården. Delegationen ska också bilda ett forum
            för att stödja utvecklingen inom området företagshälsovård.
          </note>
          <note>
            Den ska organisera ett kunskaps- och erfarenhetsutbyte mellan
            högskolor, arbetsmarknadens parter, myndigheter och företagshälsovårdsbranschen
            för att utveckla en kvalitetsdiskussion som blir vägledande för
            kunskapsområdet företagshälsovård. Delegationen ska också verka
            för ökad forskning inom området.
          </note>
          <note>
            I april 2009 meddelade regeringen sitt beslut att överlåta till
            universitet och högskolor att utforma de långa företagshälsovårdsutbildningarna.
            Överföringen är en del av regeringens mångmiljardsatsning på företagshälsovård.
            Det tycker jag är ett mycket bra beslut som vi i utskottsmajoriteten
            välkomnar.
          </note>
          <note>
            Jag ska också ta upp ett annat område som förstås är viktigt
            i arbetet med arbetsmiljön. Det är arbetsplatsolyckor.
          </note>
          <note>
            Varje arbetsplatsolycka är allvarlig. Varje dödsolycka är en
            tragedi.
          </note>
          <note>
            Antalet anmälda arbetsplatsolyckor och anmälda arbetssjukdomar
            fortsätter att minska. Allt färre uppger det som en orsak till
            sin sjukfrånvaro. Det är glädjande.
          </note>
          <note>
            Det finns fortfarande brister i arbetsmiljön. Det finns skäl
            att påminna om att dödsfallen i arbetsplatsolyckor för några år
            sedan ökade. Det var också bakgrunden till den utskottsutfrågning
            som utskottet arrangerade hösten 2008. Vid den utskottsutfrågningen
            om arbetsplatsolyckor medverkade bland annat företrädare för Arbetsmiljöverket
            och de branscher som varit särskilt drabbade.
          </note>
          <note>
            Den långsiktiga utvecklingen av antalet dödsolyckor fram till
            2000-talet visar på en stadig minskning, bortsett från 1994 då
            fartyget Estonia så tragiskt förliste. Under första hälften av
            2000-talet låg antalet dödsolyckor på en tämligen jämn nivå.
          </note>
          <note>
            Arbetsmiljöverket tog under första delen av 2008 det lovvärda
            initiativet att tillsätta en analysgrupp för att göra en bedömning
            av om det ökade antalet dödsolyckor under 2007 var slumpmässigt
            eller stadigvarande. Analysgruppen skulle dessutom försöka belysa
            eventuella samband som skulle kunna förklara utvecklingen. Därtill
            kom att fler avled i arbetet under första halvåret 2008 jämfört
            med första halvåret 2007. Det oroade förstås oss alla.
          </note>
          <note>
            Analysgruppen drog då följande slutsatser: De mest utsatta verksamhetsområdena
            är jord- och skogsbruk och byggbranschen. Anställda vid små företag
            och egenföretagare drabbas mest av dödsolyckor, och åldersgruppen
            55 år och äldre är överrepresenterad.
          </note>
          <note>
            En rad förslag till åtgärder lämnades i rapporten. En del avsåg
            effektiviseringar och förbättringar av Arbetsmiljöverkets rutiner
            och även deras insatser. Bland annat föreslås en informationssatsning
            riktad mot små företag inom byggbranschen. Ett annat förslag var
            att Arbetsmiljöverkets samarbete med andra myndigheter ska bli
            effektivare och mer strukturerat så att man kan få bukt med olycksrisker
            inom övriga branscher.
          </note>
          <note>
            Herr talman! Utskottet noterar också att Arbetsmiljöverket under
            våren har inlett en bred tillsyn av jord- och skogsbruk. Det är
            den branschen som är den mest olycksdrabbade relativt sett.
          </note>
          <note>
            I det sammanhanget vill utskottet också peka på en förstärkning
            av Arbetsmiljöverkets budget för 2009 med 20 miljoner kronor för
            en informations- och kunskapssatsning. Syftet med satsningen är
            att fler arbetsplatser ska stimuleras till ett effektivt arbetsmiljöarbete
            och att de ska kunna nås av den kunskap som finns i verket. Regeringen
            underströk i budgetpropositionen vikten av att denna information
            även ska nå de minsta företagen och också ensamföretagarna.
          </note>
          <note>
            Med det här jobbar Arbetsmiljöverket. Jag känner ett stort förtroende
            för det arbete de gör. Vi har förmånen några av oss att sitta
            i Arbetsmiljöverkets insynsråd. Jag känner att den kompetens som
            finns hos Arbetsmiljöverket kommer att göra mycket gott inom det
            här området. De är mycket strukturerade i sitt sätt att angripa
            de frågor som de arbetar med, tycker jag. Det framgår också av
            Arbetsmiljöverkets webbplats att tillsynsverksamheten i större
            utsträckning kommer att inriktas på små företag i riskutsatta
            branscher.
          </note>
          <note>
            Trots det som jag nu har redovisat finns det anledning att titta
            på det positiva. Det är att Sverige i ett europeiskt perspektiv
            fortfarande har några av de säkraste och tryggaste arbetsplatserna.
            Både i Sverige och inom EU-15 finns det under senare år en tendens
            till en minskning av antalet arbetsplatsolyckor. När vi tittar
            på arbetsolyckor som har lett till mer än tre sjukdagar ser vi
            att det finns en minskning. Det är väldigt bra.
          </note>
          <note>
            Nedgången har pågått längre inom EU-15 än i Sverige, men frekvensen
            av arbetsolyckor är fortfarande mycket högre i EU-15 än i Sverige,
            särskilt för män där nivån är drygt tre gånger högre än i Sverige.
            Kvinnor inom EU-15 har drygt dubbelt så hög frekvens av arbetsolyckor
            jämfört med kvinnor i Sverige. Vi har ändå ett bra utgångsläge
            jämfört med många andra.
          </note>
          <note>
            Den utveckling med ett ökat antal dödsolyckor som vi kunde iaktta
            för några år sedan, som jag tidigare nämnde, var oroande. Men
            vi har också kunnat se att den utvecklingen har brutits. Det är
            enormt bra och helt nödvändigt.
          </note>
          <note>
            En av orsakerna till det är förstås att Arbetsmiljöverket har
            uppmärksammat problemet. Man har tittat på det. När jag frågade
            företrädare för Arbetsmiljöverket sade de att själva uppmärksamheten
            har gjort att man har kunnat få fram rutiner som har haft en positiv
            effekt. Dialog och kunskapsutbyte ger en tydlig effekt. Det handlar
            inte alltid om pengar.
          </note>
          <note>
            Det här innebär inte att vi kan slå oss till ro. Det måste alltid
            vara en strävan att en stadig minskning av olyckor hela tiden
            sker. Men lösningen är inte alltid fler och hårdare regler. Snarare
            handlar det om att insikten finns. Insikten om de risker som finns
            ska finnas bland dem som är ute och arbetar. Det är viktigt att
            så långt som möjligt förhindra att risker uppkommer och att sprida
            information om de regler och skyddsmöjligheter som redan finns
            i dag.
          </note>
          <note>
            Jag tycker också att det är jätteviktigt, som har tagits upp
            tidigare i talarstolen, att ha en dialog mellan exempelvis mellanchefer
            och andra som har ett ansvar för arbetsmiljön på den faktiska
            arbetsplatsen, den dagliga verksamheten. Har de en bra dialog
            med skyddsombudet är det en av nycklarna till en bra arbetsmiljö.
            Det är den erfarenhet jag har själv som mellanchef ute på företag.
            Där kan man lösa mycket.
          </note>
          <note>
            Regeringen har i budgetpropositionen för 2009 föreslagit en riktad
            satsning på information och kunskap som ett komplement till Arbetsmiljöverkets
            tillsynsverksamhet på arbetsplatserna. Frågan är då uppmärksammad
            inom många olika områden. Inte minst Arbetsmiljöverket självt
            uppmärksammar det hela förstås. Uppmärksamheten är viktig, som
            jag sade tidigare. Den kan ge effekt så att vi kan få bukt med
            en hel del onödiga olyckor som sker ute på arbetsplatserna.
          </note>
          <note>
            Jag ska avsluta med att säga det som Arbetsmiljöverkets generaldirektör
            Mikael Sjöberg sade som en sammanfattning av budskapet från det
            seminarium som hölls på Världsdagen för arbetsmiljö nu 2009. Mikael
            Sjöbergs sammanfattning löd: En god arbetsmiljö är en framgångsfaktor
            för individen, företaget och samhället.
          </note>
          <note>
            Jag kan bara hålla med honom om det. Det tror jag att vi alla
            gör här i kammaren.
          </note>
          <note type="speaker">
            Anf. 198 TORBJÖRN BJÖRLUND (v) replik:
          </note>
          <note>
            Herr talman! Hans Backman var inne på företagshälsovård. Det
            är naturligtvis något som är oerhört intressant, utvecklingen
            när det gäller företagshälsovård och dess betydelse.
          </note>
          <note>
            Hans Backman var också inne på frågan om SKL och hur man ska
            jobba ihop med dem. Kunskapsinhämtning och hur man utvecklar företagshälsovården
            är naturligtvis centralt när det gäller arbetsmiljöarbete. Det
            är vi nog överens om. Frågan är hur man resonerar från regeringens
            sida när man tar pengar från kommunerna och ger dem sämre möjligheter
            att göra något av detta, oavsett vilket samarbete SKL går in i,
            samtidigt som man lägger ut pengar på att göra det.
          </note>
          <note>
            Det blir ett slags nollsummespel. Det kan aldrig ge någon effekt
            om man ska hämta in kunskap om detta.
          </note>
          <note>
            Samma sak gäller forskningen. Var ska forskningen genomföras?
            Vem ska få uppdraget? Nu kan man kanske ångra att Arbetslivsinstitutet
            lades ned. Det hade varit en perfekt institution att lägga över
            ansvaret på för att följa utvecklingen och jobba med forskningen
            om företagshälsovården.
          </note>
          <note>
            Det är något av det signifikativa i den här regeringens politik.
            Man gör saker med ena handen och tar bort med den andra. Det är
            alltså en kontraproduktiv verksamhet. Man får ingen effekt av
            det.
          </note>
          <note>
            Varför gör ni det?
          </note>
          <note>
            Kommunernas pengar är ju det centrala i många sammanhang. Det
            finns mycket att diskutera när det gäller vilken verksamhet man
            ska ha. Personalen blir uppsagd och man blir av med personal och
            det blir tuffare klimat för dem som jobbar i den offentliga sektorn.
            Där skulle man verkligen behöva satsningar på att skapa bra arbetsmiljöer.
            Vi vet att det är tufft nu. Om man skulle hitta en väg in i detta
            tar man bort möjligheten att göra något bra eftersom man tar bort
            kommunernas pengar.
          </note>
          <note type="speaker">
            Anf. 199 HANS BACKMAN (fp) replik:
          </note>
          <note>
            Herr talman! Jag vill invända mot att regeringen tar bort kommunernas
            pengar. En av effekterna av att så pass många kom in i arbete
            före den finansiella oron var ju att kommunerna fick högre skatteintäkter
            under några år. Vi har också sänkt arbetsgivaravgifterna med 1
            procent. Det har varit bra för kommunsektorn som har många anställda.
            Det gav 3 miljarder till kommunerna.
          </note>
          <note>
            Från regeringens sida har vi naturligtvis givit mer pengar nu
            för att mildra effekterna av den svåra finanskris som vi, liksom
            hela världen, lider av. Den har vi ju inte skapat själva. Det
            är något vi måste bearbeta och arbeta med.
          </note>
          <note>
            Regeringen satsar så mycket pengar som man anser möjligt på kommunerna
            för att mildra effekten.
          </note>
          <note>
            Ett uppdrag som den delegation som jag pratade om har är att
            verka för ökad forskning på området företagshälsovård. Forskning
            kan ju ske på andra ställen. Tanken är förstås att forskningen
            ska vara så intressant att man vill ta upp den på högskolor och
            universitet.
          </note>
          <note>
            Jag har alltid haft en känsla av att arbetsmarknadens parter
            bör vara intresserade av att få fram intressant forskning om hur
            man på ett bättre sätt skapar en bra arbetsmiljö. Jag tycker att
            alla ska dela det. Som Mikael Sjöberg sade är en god arbetsmiljö
            en framgångsfaktor för individen, företaget och samhället. Det
            bör också väcka intresset för att forska på området, även om man
            inte har kvar ett arbetslivsinstitut.
          </note>
          <note type="speaker">
            Anf. 200 TORBJÖRN BJÖRLUND (v) replik:
          </note>
          <note>
            Herr talman! Finanskrisen är en kapitalistisk kris. Det kapitalistiska
            systemet omhuldas mycket av den här regeringen. Någonstans finns
            det väl något slags koppling, även om det naturligtvis inte är
            den här regeringens fel att krisen slår till.
          </note>
          <note>
            De beslut ni har fattat som får konsekvenser på arbetsplatserna
            och i samhället när arbetslösheten sticker iväg kommer att skapa
            större problem. Man hade kunnat hålla igen. I stället för att
            genom skattesänkningar ge mer pengar till dem som redan har hade
            man kunnat hålla i pengarna och ge dem till kommunerna eller ett
            arbetslivsinstitut som kunde ha forskat om detta för att få fram
            det vi behöver ha i dag, nämligen bättre arbetsmiljö och bättre
            arbetsmiljöarbete.
          </note>
          <note>
            Hans Backman var också inne på frågan om olyckor. Han sade att
            onödiga olyckor kan undvikas. Alla olyckor är onödiga. Det kan
            vi vara överens om. Det finns inga nödvändiga olyckor.
          </note>
          <note>
            Frågan är vilket mörkertal som finns. Det måste vara intressant
            att veta hur det ser ut i dag. Hur kommer det sig att antalet
            sjunker? Det måste också vara något som forskningen vill ta reda
            på. Förutsättningen för det finns ju inte heller.
          </note>
          <note>
            Allt som underbygger det som regeringen skulle ha nytta av att
            veta saknas. Det finns inte heller förutsättningar att ta fram
            det, om man inte skjuter till mer resurser. Dem måste man ta någonstans
            utan att trycka pengar.
          </note>
          <note>
            För att förverkliga det som man säger sig hålla med om, nämligen
            nollvisionen, måste man lägga in resurser. Mål och medel, som
            Lennart Levi pratade om, är just hur vi gör för att nå en nollvision.
            Hur gör vi för att förverkliga nollvisionen? Man måste lägga in
            pengar. De pengarna måste tas någonstans. I stället för att sänka
            skatten hade man kunnat lägga pengarna på detta och ge alla förutsättningar.
          </note>
          <note>
            Som det är nu med tillsynen på små företag, som Hans Backman
            var inne på, måste naturligtvis Arbetsmiljöverket ta bort något
            annat. Då blir det problem där i stället.
          </note>
          <note type="speaker">
            Anf. 201 HANS BACKMAN (fp) replik:
          </note>
          <note>
            Herr talman! Arbetsmiljöverket har inte sagt något om att dra
            ned på något annat. Man har sagt att man ska satsa på små företag
            och ensamföretag för att hitta bra lösningar för dem för att undvika
            arbetsolyckor.
          </note>
          <note>
            Självklart är alla olyckor onödiga.
          </note>
          <note>
            Jag minns att jag när jag jobbade på posten med tunga burar med
            paket ibland struntade i skyddsskorna. Då skapade jag själv en
            onödig risksituation. Det var nog det jag tänkte på när jag sade
            så där.
          </note>
          <note>
            Satsningar som har gjorts på att sänka exempelvis arbetsgivaravgifterna
            för unga och göra det billigare att anställa genom nystartsjobb
            har ju givit resurser till kommunerna genom ökade skatteintäkter.
            Jag hävdar att vi har ett annat sätt att lösa intäkterna för kommunerna
            än vad Vänsterpartiet har. Jag hävdar att vårt sätt är det långsiktigt
            bästa.
          </note>
          <note>
            När det gäller forskningen har vi satsningen på delegationen
            som ska verka för att få fram ökad forskning inom området.
          </note>
          <note>
            Som jag sade i mitt anförande meddelade regeringen i april 2009
            att man har beslutat att överlåta till universitet och högskolor
            att utforma de långa företagshälsovårdsutbildningarna. Överföringen
            är en del av regeringens mångmiljardsatsning på företagshälsovård.
          </note>
          <note>
            Det är också ett sätt att skapa förutsättningar att erbjuda sjukskrivna
            den hjälp och det stöd som de behöver för att komma tillbaka.
          </note>
          <note>
            Det görs satsningar även penningmässigt.
          </note>
          <note type="speaker">
            Anf. 202 SYLVIA LINDGREN (s) replik:
          </note>
          <note>
            Herr talman! Det är riktigt som sägs att Arbetsmiljöverket ser
            över en hel del saker. Det är ju deras jobb, så det är väl riktigt.
          </note>
          <note>
            Vi fick också höra att antalet tillbud ökar. Det är naturligtvis
            väldigt oroväckande samtidigt som det är svårt att följa upp.
            Det är viktigt att man också ser över utvecklingen av det.
          </note>
          <note>
            Att vi har en strävan när det gäller olyckor och risker är väl
            också naturligt. Det kan vi vara överens om, men det behövs resurser
            och insatser. Det händer hela tiden nya saker.
          </note>
          <note>
            Vi har hot och våld och utsatta arbetsplatser. På många arbetsställen
            tycker man att det är självklart att arbetsplatsen är utsatt och
            farlig. Därför bryr man sig inte om att anmäla och gå vidare.
          </note>
          <note>
            Det är naturligtvis också en upplysningsfråga som är jätteviktig
            och ligger i utbildningssystemet.
          </note>
          <note>
            Jag har en fråga till Hans Backman. Den gäller statistik av utländsk
            arbetskraft som omkommer eller skadas på svensk arbetsplats. Anser
            inte Hans Backman att det borde registreras för att man ska komma
            åt arbetsplatsen här i Sverige?
          </note>
          <note type="speaker">
            Anf. 203 HANS BACKMAN (fp) replik:
          </note>
          <note>
            Herr talman! Den här frågan har ställts till Arbetsmiljöverkets
            generaldirektör Mikael Sjöberg. Det står också i betänkandet.
            Han kommenterade frågan genom att hänvisa till att det formellt
            är EU:s regelverk som styr hur statistiken förs i medlemsländerna.
            För att undvika dubbelregistrering vill man att en och samma olycka
            bara ska tas med i statistiken en gång.
          </note>
          <note>
            Han gav också uttryck för att en viktig aspekt går förlorad med
            det här systemet och att man måste hitta ett sätt att hantera
            detta.
          </note>
          <note>
            Jag är öppen för att prata med både Mikael Sjöberg och arbetsmarknadsministern.
            Jag tycker att det vore bra om man kunde finna en bra lösning
            till att hantera frågan.
          </note>
          <note>
            När det gäller våld på arbetsplatserna är det förstås ett problem.
            Här har vi Brå som gör en del insatser och jobbar med det. Det
            är viktigt att ge utrymme för att medvetandegöra att man verkligen
            ska anmäla varje gång man blir utsatt för våld eller hot. Det
            är jätteviktigt det kan jag hålla med om.
          </note>
          <note>
            När det gäller att tillbuden ökar är de insatser som ska göras
            på små företag viktiga, så att man kan förebygga risker. Jag hävdar
            igen att det är jätteviktigt att ha bra utbildning av mellanchefer
            på de arbetsplatser som är lite större. Det är också viktigt att
            se till att kunna rekrytera skyddsombud, för det är ibland ett
            problem att man inte får tag på personer som vill vara skyddsombud.
            Det är en jätteviktig sak att verkligen arbeta med det. Det känner
            jag själv. Om en bra mellanchef som är medveten om arbetsmiljön
            och ett bra skyddsombud som också är medveten har en bra dialog
            kan de avstyra väldigt många olyckor.
          </note>
          <note type="speaker">
            Anf. 204 SYLVIA LINDGREN (s) replik:
          </note>
          <note>
            Herr talman! Hans Backman säger att det är bra om man hittar
            ett sätt att föra statistik på utländsk arbetskraft som skadas
            eller omkommer i Sverige är det bra. Men lite mer tåga måste vi
            väl ha i oss för att kunna kräva att det här ska finnas med. Människor
            som skadas på svenska arbetsplatser ska väl uppmärksammas så att
            man kan göra någonting åt det. Nu finns de inte ens med i statistiken.
            Jag tycker att det är högst märkligt att man inte ens har kunnat
            gå med på det, och det har blivit en reservation.
          </note>
          <note>
            När det sedan gäller tillbuden är det väl självklart att det
            är omöjligt att ha samma effektivitet som tidigare när man har
            dragit in så många inspektörer. De behövs hela tiden. Vi socialdemokrater
            har i vår budget krävt mer resurser till Arbetsmiljöverket för
            att de ska kunna anställa fler inspektörer som kan vara ute på
            små arbetsplatser.
          </note>
          <note>
            Hans Backman har, ungefär som Lennart Levi, pratat positivt i
            vissa delar och tycker att det är viktigt att man driver frågorna
            framåt och så vidare. Men ni i majoriteten som har verktygen till
            hands gör ingenting i den frågan. Det är det som gör oss väldigt
            frustrerade. Det går inte att bara prata, utan hjärta och hjärna
            måste hänga ihop för att det ska bli någonting.
          </note>
          <note type="speaker">
            Anf. 205 HANS BACKMAN (fp) replik:
          </note>
          <note>
            Herr talman! Det är trevligt att en socialdemokrat tar upp den
            gamle folkpartiledaren Bengt Westerbergs talesätt hjärta och hjärna
            i politiken. Det håller det är ett gott talesätt. Jag hävdar att
            vi har både hjärta och hjärna.
          </note>
          <note>
            Att vi gör ingenting är en ren lögn. Jag sade själv att det görs
            en miljardsatsning på att få fram forskning och satsning på företagshälsovård.
          </note>
          <note>
            Det är inte alltid antalet inspektörer som är det viktiga för
            hur man klarar av att hantera och lösa problem på arbetsplatser.
            Det är också hur man gör inspektionerna och vilken typ av prioriteringar
            man gör. Det är det som man nu jobbar med inom Arbetsmiljöverket,
            att titta på: Hur ska vi på bästa sätt använda våra inspektörer?
          </note>
          <note>
            De regionala skyddsombuden är väldigt viktiga. De ska aktivera
            och vara ett stöd för arbetsgivarna i det lokala arbetsmiljöarbetet,
            främst på mindre arbetsställen där det saknas skyddskommittéer.
            Här vill jag understryka, som vi skriver i betänkandet, att staten
            årligen ger ett bidrag till den regionala skyddsombudsverksamheten
            på omkring 100 miljoner kronor.
          </note>
          <note>
            Sedan står Sylvia Lindgren här och säger att vi gör ingenting.
            Det är en lögn.
          </note>
          <note type="speaker">
            Anf. 206 ULF HOLM (mp) replik:
          </note>
          <note>
            Herr talman! Det pratas mycket om skyddsombuden, vikten av både
            regionala och lokala skyddsombud och kontakterna med mellancheferna.
            Det är väldigt många positiva ord. Men det står inte mycket om
            förslagen.
          </note>
          <note>
            Om det inte finns några skyddsombud, vem ska då kontrollera?
          </note>
          <note>
            En utredning 2007 föreslog att regionala skyddsombud ska kunna
            utses på arbetsplatser där kollektivavtal finns oavsett om det
            finns någon medlem där eller inte. Kommer det förslaget att läggas
            fram? Det är ju det intressanta i det här sammanhanget. Om nu
            Hans Backman är så positivt inställd till skyddsombudens arbete
            borde det betyda att han också tycker att de ska kunna gå in på
            arbetsplatser där det inte finns någon medlem i facket eller där
            det finns kollektivavtal. Är det rätt uppfattat?
          </note>
          <note type="speaker">
            Anf. 207 HANS BACKMAN (fp) replik:
          </note>
          <note>
            Herr talman! Just det förslaget har jag inte talat om, och det
            vill jag inte ta ställning till här i dag. Men om det kommer ett
            förslag till regeringen kommer det säkert att behandlas.
          </note>
          <note>
            Jag hävdar självklart att det är viktigt att ha skyddsombud.
            Om jag personligen vore arbetsgivare på ett företag där det inte
            fanns några fackliga medlemmar skulle jag vara intresserad av
            att ha stöttning i form av skyddsombud. Men först måste jag, som
            sagt var, se förslaget och höra vad som sägs om det från regeringens
            sida. Personligen tycker jag att skyddsombud är viktiga.
          </note>
          <note>
            Jag är också mycket positiv, som jag sade, till den satsning
            på 100 miljoner kronor som görs på den regionala skyddsombudsverksamheten.
            Det är ett sätt att skapa en bra arbetsmiljö och en säkrare arbetsmiljö,
            och inte minst att ha en dialog med de chefer som är på plats
            i den dagliga verksamheten.
          </note>
          <note type="speaker">
            Anf. 208 ULF HOLM (mp) replik:
          </note>
          <note>
            Herr talman! Det blir mycket skryt över de 100 miljoner som regeringen
            tillskjuter. Men vi kanske också ska nämna att de fackliga organisationerna
            tillskjuter lika mycket pengar för att detta ska fungera. Man
            skulle kunna anse att staten kan ta ett större ansvar för det
            här.
          </note>
          <note>
            Om Hans Backman nu inte vill svara på frågan om utredningen 2007,
            som föreslog att regionala skyddsombud ska kunna utses på arbetsplatser
            där kollektivavtal finnas oavsett om arbetstagarorganisationen
            har medlemmar där eller inte, kanske han är mer inläst när det
            gäller stoppningsrätten. Vilken makt ska skyddsombuden ha för
            att kunna stoppa ett arbete som de anser kan vara en fara? Den
            frågan har också diskuterats väldigt mycket, och vi anser från
            oppositionens sida att man borde se över det regelverket för att
            ge skyddsombuden mer makt. Jag tror att de kan behöva mer makt
            i vissa fall.
          </note>
          <note>
            Om man som lokalt och regionalt skyddsombud ska kunna ha styrkan
            att sätta sig emot arbetsgivarens krav krävs det kunskap och utbildning
            hos den personen. Jag anser att regeringen inte lever upp till
            att se till att de har tillräckliga kunskaper om all den lagstiftning
            som finns på detta område. Det gäller inte minst den som påverkar
            från EU det finns en hel del arbetsmiljöregelverk på EU-nivå.
            Ska man vara ett väl påläst regionalt eller lokalt skyddsombud
            krävs det utbildning. Därför anser jag att regeringen bör höja
            ribban ordentligt.
          </note>
          <note>
            Jag uppfattar att Hans Backman indirekt också tycker det men
            inte har lyckats få gehör för detta i regeringen. Är det rätt
            uppfattat?
          </note>
          <note type="speaker">
            Anf. 209 HANS BACKMAN (fp) replik:
          </note>
          <note>
            Herr talman! Jag har inte lagt fram några egna förslag om detta,
            så på så vis är det inte rätt uppfattat. Däremot kan jag säga
            utifrån mina egna erfarenheter att det är ganska olika. En del
            skyddsombud har en väldig kunskap, och en del arbetsledare har
            en väldig kunskap. Det är lite olika. Självklart är kunskaper
            väldigt viktiga för att man ska kunna hantera de ibland svåra
            frågorna, om man nu ska gå så långt att man ska stoppa jobbet
            på en arbetsplats. Utbildning är viktig åt båda hållen, både för
            arbetsgivare och för skyddsombud. Så mycket kan jag säga.
          </note>
          <note>
            Arbetsmiljöverkets företrädare nämnde att det är ganska sällan
            man har behövt stoppa arbetet, och det är ju glädjande. Det beror
            på att man har en bra dialog mellan arbetsgivare och skyddsombud
            redan i dag. Mycket fungerar bra när man har skyddsombud på arbetsplatserna
            och arbetsgivare som är medvetna.
          </note>
          <note>
            I dag finns det inga nya förslag om att förstärka det hela, men
            sådant kan man absolut alltid diskutera. Jag hävdar att det så
            väldigt mycket ligger i bådas intresse att det ska fungera. Varken
            arbetsgivare eller arbetstagare har något intresse av att det
            ska hända olyckor tvärtom. Jag har själv träffat arbetsgivare
            på stålverket hemma, och när det händer en olycka lider arbetsledaren
            precis lika mycket som någon annan. Det är förstås en traumatisk
            händelse även för honom.
          </note>
          <note type="speaker">
            Anf. 210 DÉSIRÉE PETHRUS ENGSTRÖM (kd):
          </note>
          <note>
            Herr talman! Det är roligt att i dag se EU-flaggan här i kammaren.
            Framför allt arbetsmiljöfrågorna har, skulle jag vilja säga, ganska
            stor bäring på EU:s arbete. EU driver ju på väldigt mycket i arbetsmiljöfrågorna.
          </note>
          <note>
            EU har ända sedan 2002 särskilda arbetsmiljöstrategier. Den senaste
            sträcker sig över perioden 20072012. Bättre kvalitet och produktivitet
            i arbetet är devisen. Det är bra att EU driver på EU:s medlemsländer
            för en bättre arbetsmiljö.
          </note>
          <note>
            Arbetsmiljön och arbetsmiljöpolitiken har stor betydelse för
            att möjliggöra regeringens jobbpolitik enligt vilken alla som
            vill och kan arbeta ska ha en möjlighet att göra det utifrån sina
            förutsättningar.
          </note>
          <note>
            Arbetsmiljöpolitiken ska tillsammans med jobbpolitiken bidra
            till att minska utanförskapet på arbetsmarknaden genom att skapa
            inte bara förutsättningar för fler arbeten utan även arbeten med
            goda och utvecklande arbetsvillkor som ger fler möjlighet att
            delta.
          </note>
          <note>
            Arbetsmiljölagen har förändrats under åren, från att mer handla
            om skyddslagstiftning till att påvisa vikten av en god psykosocial
            arbetsmiljö. I dag ska vi också kunna utvecklas på jobbet, och
            alla ska enligt arbetsmiljölagen få vara med och utveckla arbetsmiljön.
          </note>
          <note>
            Alliansregeringen har nu försökt få i gång en bred och öppen
            diskussion med berörda parter och aktörer. En början på denna
            dialog var framtagandet av den så kallade tankeramen som är en
            bred genomgång av hur arbetslivet fungerar i stort, av hur arbetsmiljön
            utvecklats under de senaste åren, av hur lagstiftning och andra
            styrmedel i Sverige och andra länder ser ut samt av hur arbetsmiljön
            i ett ekonomiskt perspektiv ser ut.
          </note>
          <note>
            Utifrån det kunskapsläget tänker man sig börja hitta styrmedel
            som kan förbättra arbetsplatserna. Man tänker sig att en god arbetsmiljö
            är en förutsättning för god konkurrenskraft. Sverige behöver fortsätta
            att stärka sin konkurrenskraft för att fler jobb ska skapas i
            framtiden.
          </note>
          <note>
            Regeringen har tillsatt en styrmedelsutredning som utreder på
            vilket sätt staten via styrmedlen kan stimulera fram en god arbetsmiljö.
            I mitten av april släppte utredningen sitt delbetänkande med förslag
            om hur ett svenskt system skulle kunna se ut. Förslagen är väldigt
            intressanta och påminner mycket om det system som finns i Danmark
            med en smileymärkning en gubbe som är grön, gul eller röd beroende
            på arbetsmiljöns beskaffenhet på det aktuella arbetsstället. Jag
            tror att det vore bra om vi kunde få fram ett system där företag
            konkurrerar med en bra arbetsmiljö.
          </note>
          <note>
            Det är viktigt att den statliga tillsynen av lagstiftningen kompletteras
            med en bred och aktiv partssamverkan där fackliga organisationer
            och skyddsombud har en viktig uppgift. Regeringen har således
            vid flera tillfällen träffat representanter för arbetsmarknadens
            parter för att samråda om den framtida förnyade arbetsmiljöpolitiken.
            Arbetsmarknadsdepartementet har även tillsammans med arbetsmarknadens
            parter diskuterat frågan om att upprätta en nationell handlingsplan
            på arbetsmiljöområdet.
          </note>
          <note>
            Ett arbetsmiljöpolitiskt kunskapsråd har också instiftats av
            regeringen. Rådets ledamöter forskare ska förse regeringen med
            kunskapsunderlag inom arbetsmiljöområdet baserade på både svensk
            och internationell forskning.
          </note>
          <note>
            Regeringen har dessutom anordnat seminarier om arbetsmiljön,
            senast den 17 april då kunskapsrådet presenterade aktuell forskning.
          </note>
          <note>
            Vidare satsar regeringen 9 miljoner kronor på forskning inom
            området arbetsmiljö och lönsamhet för att få ett bättre grepp
            om hur sambanden ser ut.
          </note>
          <note>
            Arbetsmiljöverket har fått en förstärkning med 20 miljoner kronor
            för en kunskaps- och informationssatsning med syftet att fler
            företag ska ha en god arbetsmiljö. Där jobbar, som tidigare sagts
            här, Arbetsmiljöverket på en informationskampanj. Regeringen har
            också gett verket i uppdrag att genomföra en informations- och
            kunskapssatsning för att främja jämställdhet och för att motverka
            hot och våld i arbetslivet.
          </note>
          <note>
            Väldigt mycket utvecklingsarbete pågår alltså i dag inom ramen
            för arbetsmiljöpolitiken. Detta är glädjande.
          </note>
          <note>
            Herr talman! Antalet arbetsolyckor med dödlig utgång har kraftigt
            minskat sedan 1955 då vi hade 425 dödsfall. Sedan 1995 har antalet
            dödsfall aldrig överstigit 100. Vi såg en oroande ökning under
            2007 och i början av 2008, men den ökningen tycks ha avtagit i
            och med konjunkturnedgången.
          </note>
          <note>
            Också antalet anmälda arbetsskador har stadigt minskat under
            de senaste åren, vilket är positivt. Internationellt sett ligger
            Sverige väldigt bra till. Inom EU-15 är det tre gånger fler män
            och dubbelt så många kvinnor som drabbas av arbetsskador jämfört
            med hur det är i Sverige.
          </note>
          <note>
            Generellt sett har Sverige en god fysisk arbetsmiljö, men med
            den psykosociala arbetsmiljön är det sämre ställt. Stress är en
            betydande ohälsofaktor. Därför finns det ett stort behov av att
            jobba med att stötta friskvårdsarbete som stärker hälsan. Där
            har företagshälsovården en viktig roll att spela.
          </note>
          <note>
            I framtiden kommer det säkert att bli allt vanligare med karriärcoacher
            som får oss att allt oftare byta jobb. Vi vet att ungefär en tredjedel
            av alla arbetstagare vill byta jobb men kommer sig inte för det.
            Om dessa stannar kvar på arbetsplatsen är det inte bra vare sig
            för arbetsgivaren eller för den anställde. Därför behöver rörligheten
            på arbetsmarknaden underlättas, och därför är det bra att vi nyligen
            har fattat beslut om att sjukskrivna som vill byta jobb har rätt
            till tjänstledighet för att pröva annat jobb. Det är en mycket
            välkommen åtgärd.
          </note>
          <note>
            Herr talman! I det betänkande som vi nu behandlar ingår även
            det nya lagförslaget om att stärka elevers och studerandes rätt
            till deltagande i arbetsmiljöarbetet. Lagförslaget innebär också
            ett förbättrat arbetsmiljöskydd för utomstående arbetskraft, bland
            annat för arbetskraft som hyrs in från bemanningsföretag. Skyddsombuden
            får då rätt att agera även för denna grupp.
          </note>
          <note>
            Vi möjliggör också att man får kalla skyddsombuden för arbetsmiljöombud
            om man så vill. Det är bra att man kan välja begrepp. Eftersom
            arbetsmiljöfrågorna i dag är så vida handlar det inte bara om
            skydd utan också om inflytande i arbetet generellt.
          </note>
          <note>
            Glädjande nog är majoritet och opposition överens om att anta
            de här föreslagna lagförändringarna, som vi senare ska fatta beslut
            om.
          </note>
          <note>
            Mycket arbete kvarstår att göra. Men jag menar att regeringen
            redan har påbörjat ett arbete med att förnya arbetsmiljöpolitiken,
            vilket är bra. Det ska bli intressant att följa Tillsynsutredningen,
            vars delbetänkande nu är ute på remiss och vars slutbetänkande
            kommer i oktober.
          </note>
          <note>
            Det är många hänsyn som ska tas i arbetsmiljöpolitiken och många
            intressen som ska vägas samman. Men målet måste vara tydligt:
            att skapa förutsättningar för en positivt laddad arbetsmiljöpolitik
            som går hand i hand med en effektiv jobbpolitik så att vi får
            fler och bättre jobb på svensk arbetsmarknad.
          </note>
          <note>
            Med detta, herr talman, yrkar jag bifall till utskottets förslag
            i betänkandet.
          </note>
          <note type="speaker">
            Anf. 211 TORBJÖRN BJÖRLUND (v) replik:
          </note>
          <note>
            Herr talman! Det är intressant med de bitar som Désirée Pethrus
            Engström här lyfter fram. Det låter vackert, men i verkligheten
            fungerar det inte.
          </note>
          <note>
            Vi pratar om EU:s roll, om EU:s påverkan på arbetsmiljöarbetet
            i Sverige och om huruvida vi ska ta efter eller inte när det gäller
            föresatserna kring fler arbeten med goda villkor.
          </note>
          <note>
            Désirée Pethrus Engström lyfter också fram den psykosociala arbetsmiljön.
            Det skulle vara intressant att få veta hur man tar reda på hur
            den förändras när det skärs ned på Arbetslivsinstitutet och resurser
            alltså inte finns kvar för att ta reda på hur det verkligen blir.
            Något som jag frågar mig blir därför hur man tar reda på det.
            Den del som i dag handlar om psykosocial arbetsmiljö kommer att
            bli allt viktigare. Vi vet att det är kristider. Människor blir
            arbetslösa. De som är kvar på arbetsplatserna får jobba mer och
            får tuffare krav.
          </note>
          <note>
            Också andra förändringar på det arbetsmarknadspolitiska området
            gör att det blir svårare, till exempel fler korta anställningar
            och fler otrygga anställningar som påverkar just den psykosociala
            arbetsmiljön. Jag skulle vilja veta hur den kurvan ser ut. Men
            hur får man reda på det?
          </note>
          <note>
            Samma sak när det gäller att en god arbetsmiljö ska ge god konkurrenskraft.
            Det är intressant att se på det sättet. Varför då inte göra en
            satsning för att ta reda på det? I stället för att skära ned på
            Arbetsmiljöverket kunde man ha gett det här uppdraget för länge
            sedan och använt de pengar man hade. Det här är intressant i alla
            tider, inte bara nu.
          </note>
          <note>
            När det gäller nedskärningar av resurserna på statlig nivå handlar
            det om att titta på vad som är bra ur samhällsekonomisk synpunkt,
            inte bara för företagen. Att företag får en god lönsamhet är väl
            det ni pratar om, men det är samhället som får betala. Var kommer
            vinsten då någonstans? Vilka får del av vinsten då?
          </note>
          <note type="speaker">
            Anf. 212 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Jag tror att vi håller på att blanda ihop väldigt
            många olika saker. Det första som vi måste konstatera är att arbetsmiljöarbetet
            måste ske ute på arbetsplatserna. Där har vi arbetsmiljölagen
            som ska styra exempelvis det systematiska arbetsmiljöarbetet,
            och där ingår också att undersöka den psykosociala arbetsmiljön.
            Därefter kommer tillsyn hur sköter man det här? Det tredje är
            forskningen. Vi håller på att blanda alla korten hela tiden, vilket
            gör att det blir väldigt rörigt.
          </note>
          <note>
            Vi har inte sagt att vi är negativa till forskningen på något
            sätt, utan vi fortsätter att stötta och ge mer pengar till forskning,
            även forskningen kring den psykosociala arbetsmiljön. När det
            gäller nedskärningar, om det nu var Arbetsmiljöverket som Torbjörn
            Björlund menade, är den nivå som vi har legat på nu densamma som
            ni hade i slutet av 90-talet. Jag vet inte om ni då sade att det
            var en katastrofal nivå.
          </note>
          <note>
            Det vi nu gör är att vi försöker se hur arbetsmiljöarbetet kan
            drivas på ett effektivt sätt för att stärka företagen. Styrmedelsutredningen
            har sagt att om vi hittar en modell måste vi också vara beredda
            att tillföra medel. Så har jag uppfattat att vi i alliansen resonerar
            också. Om utredningen kommer fram till ett förslag som vi tycker
            är bra när det gäller att jobba med styrmedel kring arbetsmiljön
            för att få ett bättre och konkurrenskraftigt arbetsliv ska vi
            se till att tillskjuta pengar. Det kommer inte att vara gratis
            att fullfölja det som utredningen har sagt.
          </note>
          <note type="speaker">
            Anf. 213 TORBJÖRN BJÖRLUND (v) replik:
          </note>
          <note>
            Herr talman! Det är intressant att höra det här att arbetsmiljöarbetet
            sker på golvet självklart. Det är där det händer, allt som går
            bra eller illa händer där. Men då är frågan varför man har tagit
            bort den resurs som de 300 inspektörerna var för att kolla av
            det. Det är de som är ute och gör inspektionerna tillsammans med
            skyddsombud och regionala skyddsombud. Även där har man fått sämre
            villkor och möjligheter. Kunskapen blir sämre när man skär ned
            resurserna. På golvet finns inte någon som ska ta reda på det.
            Det är oerhört svårt att förstå det resonemanget.
          </note>
          <note>
            Dessutom kommer man med ett annat förslag i betänkandet om den
            danska modellen. Man ska plötsligt lägga in 800 miljoner kronor
            och anställa över 700 inspektörer till. Vad syftar det till? Jag
            tycker att det är jättebra, men det borde man ha gjort för länge
            sedan. Man kunde ha haft kvar det här och kanske gjort påspädning
            av de resurser som fanns på Arbetsmiljöverket redan tidigare för
            att få det att fungera. Det hoppiga i ert sätt att hantera de
            här frågorna är oerhört svårt att förstå.
          </note>
          <note>
            Désirée Pethrus Engström säger att vi blandar ihop saker. Naturligtvis
            utgör allt det här en helhet. Det tror jag att Désirée Pethrus
            Engström kan hålla med om. Helhetsbilden av hur arbetsmiljöarbetet
            fungerar måste vara tydlig. Delar man upp saker, plockar fram
            dem och sedan bildar en helhet kommer man att se de problem som
            vi står inför i den här krisen med de nedskärningar som ni har
            gjort.
          </note>
          <note>
            Det blir en återställarpolitik som inte är bra. Det är jättebra
            att man satsar på det här, men varför drog man ned från början
            i så fall? Det här borde man ha vetat. Man gör det i skyddet av
            något slags förment jobbpolitik, när nu arbetslöshetssiffrorna
            sticker i väg, som egentligen är skattesänkningar.
          </note>
          <note type="speaker">
            Anf. 214 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Jobbet på golvet är det jobb som skyddsombuden gör
            tillsammans med arbetsgivaren. Egentligen ska all personal delta
            i arbetsmiljöarbetet och i förbättringen av arbetsmiljön. Det
            är ingenting som ligger bara på skyddsombuden. Men vi har ändå
            lagt till 100 miljoner till de regionala skyddsombuden för att
            de ska kunna vara med och driva på i det här arbetet. Vi har lagt
            pengarna mer lokalt för att driva på skyddsombudsarbetet där.
          </note>
          <note>
            Hur många inspektörer ska vi ha? Där kan vi alltid diskutera
            vad det exakta antalet ska vara. Det här har alltid behövt prioriteras
            på Arbetsmiljöverket, för det har aldrig funnits resurser för
            att gå ut på alla arbetsplatser.
          </note>
          <note>
            Om vi gör enligt Styrmedelsutredningen kan det bli så att vi
            bestämmer oss för att vi ska gå igenom alla arbetsplatser med
            en viss systematik. Då måste det till mer pengar. Vi har satt
            in en speciell metodik som vi vill kunna fullfölja, och då måste
            vi naturligtvis tillskjuta pengar. Låt oss vänta och se hur det
            kommer att falla ut och hur förslaget kommer att se ut.
          </note>
          <note>
            Vi kan prata om vad arbetsgivarna och arbetstagarna ska göra,
            sedan om tillsynen för sig och om forskningen för sig. Självklart
            är det en helhet, men vi ska inte blanda. Jag tycker att det var
            någon som tidigare i debatten sade att nu har vi färre som gör
            tillsyn, alltså blir det fler tillbud. Så ska det inte fungera.
            Det är faktiskt arbetsplatserna som enligt arbetsmiljölagen har
            en skyldighet att göra systematiskt arbetsmiljöarbete och förebygga
            olyckor. Det är ingenting som inspektörerna kan förebygga, däremot
            kan de vara där och se till att granska mellan varven, men det
            är inte de som gör grovjobbet. Vi måste alltså skilja på vem som
            ska göra vad.
          </note>
          <note>
            Överläggningen var härmed avslutad.
          </note>
          <note>
            17 § Frihet och inflytande kårobligatoriets avskaffande
          </note>
          <note>
            Föredrogs
          </note>
          <note type="speaker">
            Anf. 215 MIKAEL DAMBERG (s):
          </note>
          <note>
            Herr talman! Kan man över huvud taget lita på högskoleminister
            Lars Leijonborg? Varför ska man tro att det han säger i dag spelar
            någon som helst roll i morgon?
          </note>
          <note>
            Jag tvingas ställa dessa allvarliga frågor mot bakgrund av regeringens
            hantering av kårobligatoriefrågan. Jag hade förväntat mig att
            Lars Leijonborg skulle vara i kammaren i dag när vi diskuterar
            det som han har beskrivit som den tredje stora frihetsreformen
            i Sverige. Det är något provocerande att han inte är här och försvarar
            de förslag som han har lagt fram för Sveriges riksdag.
          </note>
          <note>
            Den 29 mars 2007 skrev nämligen regeringen kommittédirektiven
            till utredningen om avvecklingen av kår- och nationsobligatoriet.
            De skrev: Utredningen ska utifrån en kartläggning av konsekvenserna
            av obligatoriets avveckling föreslå nödvändiga åtgärder för att
            säkerställa och stärka ett modernt studentinflytande och god studiesocial
            verksamhet vid universitet och högskolor.
          </note>
          <note>
            I dag den 20 maj tvingas vi konstatera två saker.
          </note>
          <note>
            För det första: Regeringen har utformat propositionen så att
            studentinflytande riskerar att slås i spillror och att granskningen
            av högskolornas kvalitet kraftigt försämras.
          </note>
          <note>
            För det andra: Regeringen lägger därutöver på ett antal nya uppgifter
            på högskolorna utan att skjuta till en enda ny krona för detta
            arbete. Det kommer att betalas med lägre utbildningskvalitet.
          </note>
          <note>
            Sammantaget är detta djupt ansvarslöst mot alla som verkar i
            den högre utbildningen i dag. Men det innebär också en rejäl blåsning
            av studentkårerna runt om i landet som trodde att högskoleministern
            talade sanning när han och de borgerliga partierna gång på gång
            deklarerade att de skulle slå vakt om studentinflytandet när kårobligatoriet
            skulle avskaffas. I dag vet vi att det bara var prat.
          </note>
          <note>
            Jag vet att det är många engagerade studenter runt om i landet
            som följer den här debatten, som hoppas på ett annat beslut, som
            vill ha svar på frågor och som framför allt vill förstå vad det
            är som händer.
          </note>
          <note>
            Jag vill därför ta några minuter i anspråk och tala om min och
            socialdemokratins syn på den här frågan.
          </note>
          <note>
            Jag är stolt över hur svenska universitet och högskolor i dag
            ser på studenterna. Vi har skapat ett världsunikt studentinflytande
            som många universitet runt om i världen avundas. Det unika är
            inte bara att vi har studentrepresentanter på alla nivåer på universiteten.
            Nej, det unika är också att vi inte bara ser studenterna som passiva
            konsumenter av utbildning utan också som viktiga medaktörer i
            akademin.
          </note>
          <note>
            Vi vet alla av egen erfarenhet att organiserade och oberoende
            studenter haft förmågan att lyfta fram brister i utbildningskvaliteten,
            samtidigt som de ofta har presenterat genomarbetade förslag till
            förbättringar. Studentmedverkan är, precis som OECD och Riksrevisionen
            nyligen konstaterade, kvalitetsdrivande för högskolornas utbildning.
            Vi i Sverige har visat att kritiskt tänkande och ansvarstagande
            i akademins värld inte bara behöver vara en abstrakt idé, utan
            att det faktiskt också kan utövas i praktiken.
          </note>
          <note>
            Frågan om studenternas inflytande ska utövas genom att det är
            obligatoriskt att vara med i en särskild kår eller nation har
            varit omtvistad i decennier. Och det har funnits olika åsikter
            inom snart sagt alla partier, också i mitt eget. Men för oss socialdemokrater
            har aldrig principen om obligatoriskt medlemskap varit avgörande.
            I centrum har alltid stått det oberoende studentinflytandet och
            det viktiga studiesociala arbetet som kårerna bedriver.
          </note>
          <note>
            I hela Sverige finns i dag tusentals studentrepresentanter som
            utvecklar utbildningarna, förbättrar studenternas levnadsvillkor
            och skapar viktiga mötesplatser. Låt mig vara lite konkret.
          </note>
          <note>
            När studentens handledare och examinator, som ska sätta betyg,
            hamnar i konflikt med varandra och studenten riskerar att bli
            underkänd och inte få sitt betyg, då finns studentkåren där och
            ligger på universitet att ta sitt ansvar så att studenten inte
            hamnar i kläm. När det händer att lärare diskriminerar eller trakasserar
            enskilda studenter, då finns kåren där. Man ger personligt stöd
            till studenten och kan ligga på ledningen och visa på det som
            har skett för att den ska ta sitt ansvar och rätta till det. När
            den nya studenten flyttar till den helt nya studiestaden, på vinst
            och förlust utan bostad men med färskt intyg på att han eller
            hon kommit in på en reservplats på sin drömutbildning, då finns
            ofta kåren där för att hjälpa till med sitt kontaktnät och till
            och med kanske med sin egen bostadsförmedling.
          </note>
          <note>
            Nu blir studentkårerna av med 80 procent av sina säkra inkomster
            och får ett år på sig att ställa om. Det finns säkert några kårer
            som kommer att klara det. Men förtjänar inte alla studenter ett
            stöd och en bra kvalitet i sin utbildning? Behöver inte alla studenter
            ett starkt studentinflytande?
          </note>
          <note>
            Studentkårerna startade dagis för studenters barn. Det var studenterna
            som grundade Studenthälsan. Det var studenterna som drev på så
            att det byggdes många nya studentbostäder. Att det skapades föreningar
            gav liv, kultur och identitet till många städer. Det här gjorde
            de för att studenterna kunde organisera sig, skapa starka organisationer
            och blev tagna på allvar.
          </note>
          <note>
            Därför vill jag säga till Sveriges organiserade studenter: Ge
            inte upp! Fortsätt ert engagemang och håll ihop! Ni har visat
            vad studenter i samverkan kan åstadkomma. Jag är övertygad om
            att demokratin stärks av ert arbete och att akademin behöver er.
          </note>
          <note>
            Vi socialdemokrater och våra vänner i Vänsterpartiet och Miljöpartiet
            har varit tydliga med att vi gärna löser frågan om kårobligatoriet
            och studentinflytandet i brett samförstånd, också över blockgränsen.
            Därför var det positivt att alla partier var eniga om att utreda
            hur studenternas inflytande kunde behållas och förbättras om kårobligatoriet
            avskaffades. Den statliga utredaren lade fram ett realistiskt
            förslag i vilket de flesta högskolor och studentkårer kunde instämma
            i huvuddragen.
          </note>
          <note>
            Regeringen har nu kastat stora delar av utredarens förslag i
            papperskorgen och helt ignorerat remissinstanserna, som gav en
            öronbedövande kritik till det framlagda förslaget. Det är inte
            konstigt att rektorer och studentkårer runt om i landet är upprörda.
          </note>
          <note>
            Den moderatstyrda regeringen föreslår nu att studentkårerna bara
            ska få behålla en femtedel av sina intäkter. Alla realistiska
            bedömare inser att detta kommer att få ganska dramatiska konsekvenser
            för verksamheten runt om i landet.
          </note>
          <note>
            För mig handlar frågan ytterst om utbildningskvalitet. Hur ska
            vi se på studenternas roll i framtidens utbildningssystem som
            passiva konsumenter av utbildning eller som aktiva, kreativa medaktörer
            som bidrar till sin egen utbildning, till det akademiska samtalet
            och kunskapsutvecklingen i samhället?
          </note>
          <note>
            Vi socialdemokrater kommer att rösta nej till regeringens proposition,
            eftersom Lars Leijonborgs förslag är ett direkt hot mot kvaliteten
            vid universitet och högskolor.
          </note>
          <note>
            Med detta yrkar jag bifall till reservation 1 i betänkande UbU14.
          </note>
          <note type="speaker">
            Anf. 216 AMINEH KAKABAVEH (v):
          </note>
          <note>
            Herr talman! Jag kan bara instämma med föregående talare när
            det gäller Lars Leijonborgs frånvaro när vi här i kväll debatterar
            en viktig fråga. Jag tycker att han borde ta ansvar för att vara
            här och helt enkelt lyssna på de frågor som vi har till honom.
            Han har ansvar för detta så jag tycker att han borde vara här,
            men tyvärr har han valt bort denna viktiga debatt.
          </note>
          <note>
            Herr talman! I propositionen Frihet och inflytande kårobligatoriets
            avskaffande föreslår regeringen att det inte längre ska vara obligatoriskt
            med medlemskap i en studentkår eller annan studentsammanslutning
            för studerande vid högskolor och universitet. Högskolorna ska
            framöver själva besluta vilka studentsammanslutningar som ska
            få ställning som studentkårer eller vilka som ska ha rätt att
            utse studeranderepresentanter. Ett statsbidrag på 30 miljoner
            kronor ska årligen fördelas till högskolorna till verksamheten
            för studentinflytande. Det föreslås också att högskolorna bör
            ta ansvar för studiesociala insatser.
          </note>
          <note>
            Sedan förslaget om kårobligatoriets avskaffande har utskottets
            ledamöter fått ett flertal protestbrev och debattartiklar från
            allmänheten och framför allt från studerande, studentkårer och
            rektorer vid olika högskolor runt om i landet.
          </note>
          <note>
            Det finns anledning att vara orolig och kritisk till förslaget
            om kårobligatoriets avskaffande. Högerregeringen har inte tagit
            denna oro på allvar och inte lyssnat på studenterna och de professionella
            vid de olika lärosätena.
          </note>
          <note>
            Herr talman! Det är betryggande att vara vänsterpartist och i
            opposition då vi inte är ensamma om att starkt motsätta oss högerregeringens
            så kallade studentreform. Sedan den här högerregeringen tog över
            makten har de finansierat i stort sett varje förändring i högre
            utbildning genom nedskärningar på annat håll i högskolan. De har
            konsekvent vägrat att investera med nya pengar.
          </note>
          <note>
            Herr talman! Vi i Vänsterpartiet är tillsammans med Socialdemokraterna
            och Miljöpartiet eniga om att anslagen till högre utbildning bör
            öka och kvaliteten i utbildningarna stärkas. Studentinflytande
            handlar ytterst om utbildningskvalitet. Det handlar om hur vi
            ska se på studenternas roll för att utveckla och påverka kvaliteten
            i utbildningen.
          </note>
          <note>
            Vid en internationell jämförelse har Sverige ett unikt studentinflytande
            tack vare en god lagstiftning, aktiva studentaktörer och en aktiv
            studentrörelse. Studentrepresentanter som på ett aktivt sätt deltar
            med ett unikt perspektiv på allt kvalitetsarbete som sker på lärosätena
            är i dag enormt viktiga för att garantera och tillvarata studenternas
            inflytande.
          </note>
          <note>
            Erfarenheter från Australien visar att kårobligatoriets avskaffande
            medfört ett antal negativa effekter vad gäller studentinflytandet
            och att utbildningens kvalitet har halverats. Det är svårt att
            se varför studieinflytandet i Sverige skulle möta ett annat öde
            om det blir avhängigt frivilliga medlemsavgifter och ett lågt
            statligt bidrag. Till exempel pekar den undersökning som har genomförts
            vid högskolan i Borås tydligt på en sak, att studenterna tycker
            att det är helt okej att betala kåravgift så länge det är obligatoriskt.
            Det är bara 020 procent av studenterna som skulle kunna tänka
            sig att betala om kårobligatoriet avskaffades.
          </note>
          <note>
            Herr talman! Vänsterpartiet var berett att medverka till en förändring
            av studentkårerna med utgångspunkt i det förslag som utredaren
            Erland Ringborg presenterade i betänkandet Frihet för studenter
            om hur kår- och nationsobligatoriet kan avskaffas . En nödvändig
            förutsättning för att vi skulle stödja ett sådant förslag i en
            proposition är dock att statsbidraget till studentkårernas verksamhet
            inte är mindre än vad som föreslås i betänkandet.
          </note>
          <note>
            Regeringens förslag frångår utredningen just på denna viktiga
            punkt. Det statsbidrag som föreslås är mindre än en tredjedel
            av vad många remissinstanser menar är ett minimum. Verksamheten
            vid studentkårerna blir stympad och möjligheten att utöva sitt
            inflytande försämras. Alternativet är att högskolorna tvingas
            skära ned i andra delar av verksamheten för att stärka studenternas
            inflytande.
          </note>
          <note>
            Även förslaget att högskolorna bör ha ett tydligt ansvar för
            sociala insatser är begränsat i jämförelse med betänkandet. I
            propositionen sägs det att dessa insatser ska vara direkt kopplade
            till studenternas studiesituation medan utredningen talar om att
            insatserna ska ha anknytning till studiesituationen.
          </note>
          <note>
            Vi hade önskat att regeringen hade tagit denna fråga på lite
            större allvar eftersom Studiesociala kommittén inte behandlade
            dessa frågor. Riksdagen bör därför avslå propositionen Frihet
            och inflytande kårobligatoriets avskaffande .
          </note>
          <note>
            Jag yrkar bifall till vår gemensamma reservation.
          </note>
          <note type="speaker">
            Anf. 217 LAGE RAHM (mp):
          </note>
          <note>
            Herr talman! För drygt ett år sedan var jag glad och tänkte:
            Äntligen kan vi genomföra den visserligen lilla men principiellt
            viktiga förändringen att se till att studenterna också får en
            frihet att själva bestämma vilka föreningar de ska och inte ska
            vara medlemmar i.
          </note>
          <note>
            När utredningen, som alla partier i utbildningsutskottet var
            överens om, kom med ett förslag kände vi i Miljöpartiet att det
            fanns en grund att bygga på, att vi hade något som kan hålla för
            framtiden och att vi hade en tydlighet. Vi kanske inte tyckte
            att förslaget var perfekt i alla delar, men det fanns något mycket
            bra. Det var också så det uppfattades av samhället i övrigt. Det
            var tydligt att många såg att detta kunde bli jobbigt och att
            det fanns några nackdelar men att det ändå var en början och något
            att bygga vidare på.
          </note>
          <note>
            Jag och Miljöpartiet tycker att det är viktigt att man själv
            får bestämma vilken förening man ska vara med i. Denna principiella
            inställning får dock inte rycka undan mattan för allt studentinflytande,
            tycker vi, och därför var det så bra att det kom ett någorlunda
            balanserat förslag.
          </note>
          <note>
            Som vi har hört tidigare i dag är studentinflytandet i Sverige
            unikt och viktigt. Vi är nog alla överens om att det ger en unik
            kvalitet där de som grundutbildningen är till för, nämligen de
            som studerar på den, har en möjlighet att ha ett formellt inflytande
            och inte är utlämnade till olika lärares godtycke. Många bedriver
            säkert en bra undervisning och har bra kontakt med studenterna,
            men kravet på formellt inflytande står i högskolelagen, och för
            detta har vi haft kårerna på universiteten som har bedrivit denna
            verksamhet på ett mestadels unikt och imponerande sätt med självbestämmande.
            Det rimliga borde vara att man vill bevara detta. Det borde vara
            utgångspunkten. Det var i alla fall utgångspunkten för utredningen.
          </note>
          <note>
            Förutom studentinflytandet bedriver kårerna som sagt mycket annan
            verksamhet. Den studiesociala verksamheten är extra viktig att
            nämna. Det är viktigt att se att människor är något mer än det
            man presterar i yrkeslivet eller studierna. Vi har en rörlighet
            över landet bland studenter, vilket är bra. Då är det extra viktigt
            att det finns en möjlighet att få ett socialt liv utanför studierna.
            Det är en enorm kvalitetsfaktor för såväl studierna som människorna.
          </note>
          <note>
            Så här dagen före folknykterhetens dag skulle jag önska att vi
            härifrån kunde säga att den studiesociala verksamheten inte bara
            kommer att vara pubverksamhet utan även något annat. Jag är dock
            rädd att vi inte kan göra det. Precis som med studentinflytandet
            riskerar propositionen, om den inte avslås eller förändras, att
            innebära en kraftig försämring för den studiesociala verksamheten
            på kårerna i landet.
          </note>
          <note>
            Hade man gått på utredningens linje hade det sett annorlunda
            ut. Den invändning jag tänker koncentrera mig på gäller pengarna.
            Utredningen föreslog att man skulle ge 310 kronor per helårsstudent
            till studentinflytandet och 30 miljoner till den studiesociala
            verksamheten. Det är inte jättemycket pengar. Totalt blir det
            95 miljoner plus 30 miljoner kronor.
          </note>
          <note>
            I stället valde regeringen att lägga 30 miljoner kronor på studentinflytandet,
            vilket enligt regeringen blir 105 kronor per helårsstudent. Det
            är dock ingen indexering, och när studentkullarna ökar blir det
            en kontinuerlig minskning samtidigt som vi får räkna med att det
            kommer att förekomma inflation i Sverige.
          </note>
          <note>
            Förutom att man i utgångsläget bara ger en tredjedel av de föreslagna
            pengarna till studentinflytandet och inga pengar alls till den
            studiesociala verksamheten kommer pengarna att minska på sikt.
            Jag hoppas att så inte blir fallet utan att vi kan reda upp detta.
            Men för det krävs det ett regeringsskifte, som jag i och för sig
            tror att vi kommer att få.
          </note>
          <note>
            Man kan fråga sig om det finns någon smart uträkning bakom detta
            som visar att det nog ändå ska gå vägen. Jag har lusläst propositionen
            och andra papper, men jag kan inte hitta någon beräkning bakom
            varför man föreslår just denna summa. Man har väl tänkt att studenterna
            kanske ändå är värda 30 miljoner av statsbudgeten, åtminstone
            just nu. Det känns uppriktigt sagt som ett hån. Man borde åtminstone
            redovisa varför man har kommit fram till en viss summa.
          </note>
          <note>
            Redan de 310 kronor som föreslogs av utredningen menade många
            remissinstanser var ett absolut minimum för att man skulle kunna
            upprätthålla studentinflytandet. Jag är beredd att hålla med.
            Det var inte jättemycket pengar, men det var ändå något man kanske
            hade kunnat enas om. I stället har man ett anslag som inte tar
            hänsyn till antalet studenter och som dessutom är en tredjedel.
          </note>
          <note>
            Det sägs i propositionen att universiteten kanske är intresserade
            av att betala detta, för de vill väl också ha ett bra studentinflytande.
            När jag har varit runt på universiteten är många rektorer noga
            med att påpeka att de uppskattar det som studentkårerna gör. De
            ser med fasa på den proposition som läggs fram här. Fasa är kanske
            inte deras uttryck, men det är min tolkning av det hela.
          </note>
          <note>
            I stället för att lyssna på detta har man sagt att universiteten
            kanske kan använda en del av pengarna till grundutbildningen för
            detta. Det är riktigt illa. Då ska man alltså, för att kunna ha
            studentinflytande, vara tvungen att dra ned på kvaliteten, en
            kvalitet beträffande vilken den borgerliga regeringen inte ens
            har velat nå upp till den satsning som vi gemensamt från Miljöpartiet,
            Socialdemokraterna och Vänstern föreslog i höstas. Det är onekligen
            konstigt.
          </note>
          <note>
            Förutom det sätter man sig i ett beroende av högskolorna om studentinflytandeperspektivet
            ska vara beroende av att högskolorna ger pengar. Jag tror att
            många högskolor ger pengar oavsett vad studenterna säger, men
            en sådan form av incitament är direkt skadlig för möjligheten
            hos många människor att våga säga det de anser.
          </note>
          <note>
            Allt detta och annat kanske man ändå borde ha beskrivit i propositionen.
            Man kan tycka att det är värt det. De här 65 miljoner kronorna
            behövs så väl på annat håll, till exempel till skattesänkningar
            för dem som har mest pengar. Då kan det vara vettigt att ta de
            här konsekvenserna.
          </note>
          <note>
            Men man undrar om de här konsekvenserna har utretts. Uppriktigt
            sagt: När jag gick igenom konsekvenserna för kårerna såg jag att
            det inte står mycket om detta. Det står i praktiken ingenting
            om konsekvenserna, som jag ser det. I stället står det till exempel:
            I övrigt får studentsammanslutningarna söka alternativa finansieringskällor
            samt anpassa verksamheten till de förutsättningar som kommer att
            gälla. Det är förstås en konsekvens att man är tvungen att dra
            ned på verksamheten. Och det förstod vi, men det är ändå inte
            rimligtvis en konsekvensbeskrivning. Det rimliga vore väl ändå
            att man beskrev vad det fick för konsekvenser för verksamheten
            inte att den är tvungen att dras ned. Det förstår ju var och en.
          </note>
          <note>
            Om man däremot lyssnar på studentkårerna, vilket jag har gjort,
            hör man att det här kommer att bli ett hårt slag. Det kommer att
            innebära stora problem för kårernas möjlighet att bedriva ett
            vettigt studentinflytande och för studenterna de närmaste åren.
            Eventuellt kanske man kan hämta upp det senare, har det sagts
            mig. Jag är ändå full av respekt för de människor som jobbar på
            detta och ser och försöker anpassa sig till förutsättningarna,
            fast de är så bisarra.
          </note>
          <note>
            En annan lite bisarr del i det hela är skattefrågan. Det är ju
            så att kårerna och nationerna vid Lunds och Uppsala universitet
            kommer att undantas från olika beskattningar. Det kan man ha olika
            åsikter om. Jag tror att det kan vara vettigt. Men det konstiga
            är den särbehandling som uppkommer i och med detta. Det skrivs
            uttryckligen i propositionen att detta inte gäller fakultetsföreningar
            vid Stockholms universitet, som i praktiken bedriver samma typ
            av verksamhet som nationerna vid Lunds och Uppsala universitet.
            Det är också så att det tidigare fanns nationer vid andra universitet.
            Skulle sådana starta kommer de inte att få det heller.
          </note>
          <note>
            Kanske ännu konstigare är den särbehandling man gör av kårerna
            vid de högskolor och universitet i Sverige som inte har en statlig
            huvudman. Det gäller framför allt Chalmers och Jönköping. Där
            skriver man uttryckligen att de inte ska få någonting som de andra
            får. Man frågar sig varför.
          </note>
          <note>
            Lagrådet har också varit mycket kritiskt mot den här uppdelningen,
            framför allt när det gäller fakultetsföreningar, och ser helt
            enkelt att det här inte är ett rimligt system. Jag är beredd att
            hålla med. Därför har vi också lagt fram ett förslag om att åtminstone
            kunna rätta till detta lite.
          </note>
          <note>
            Förutom det lilla förslaget vill vi i Miljöpartiet att vi ska
            följa utredningen och att vi ska ge studenterna frihet i form
            av frihet från kårobligatoriet.
          </note>
          <note>
            Men jag vill säga att ännu viktigare för oss i Miljöpartiet är
            den frihet som inte kommer med kårobligatoriets avskaffande, utan
            det är den ekonomiska frihet som vi föreslår i form av höjt studiemedel
            med 900 kronor bara på bidragsdelen. Det är en stor frihetsreform
            som är mycket viktigare, tror vi.
          </note>
          <note>
            Med detta sagt vill jag yrka bifall till reservation 2 och reservation
            3.
          </note>
          <note type="speaker">
            Anf. 218 LARS HJÄLMERED (m):
          </note>
          <note>
            Herr talman! Riksdagen har i dag att debattera förslaget om att
            avveckla kårobligatoriet. Innan jag går in på lite argumentation
            för detta ska jag bara framföra en hälsning från högskole- och
            forskningsministern att han önskade att vara med på debatten i
            dag jag vill för protokollet säga att det var den tydliga ambitionen
            men att debatten i kammaren i dag i tidigare ärenden har dragit
            ut på tiden så att han dessvärre inte har möjlighet att delta.
            Han är hemskt ledsen för detta.
          </note>
          <note>
            Vi debatterar alltså att avveckla kårobligatoriet. En student
            vid ett universitet eller en högskola måste i dag vara medlem
            i en studentkår. Det är obligatoriskt, en skyldighet, en plikt,
            ett tvång ett krav för att över huvud taget få studera vid högskola.
            Obligatoriets vara eller icke vara har varit en fråga på den politiska
            agendan under rätt lång tid. Frågan sträcker sig historiskt tillbaka
            till 1600-talet. På den tiden införde man ett obligatorium för
            att kunna hålla ordning på och övervaka studenterna. Situationen
            ser naturligtvis helt annorlunda ut för kårer och nationer liksom
            för studenterna i dag jämfört med hur det var för 350 år sedan.
          </note>
          <note>
            En fråga som är aktuell och som varit uppe i några av de tidigare
            anförandena är principfrågan, om man tycker att det är rätt med
            ett obligatorium eller inte. Svaret från Moderaterna och kollegerna
            i alliansen är att vi inte tycker att det är rätt med ett obligatorium.
            Vi tycker inte att man ska tvinga personer att tillhöra en studentkår
            för att plugga vid en högskola. Det är självklart för oss att
            stå för föreningsfrihet att kunna välja att vara med i en förening
            eller en sammanslutning. Lika självklart tycker vi principiellt
            att det ska vara att kunna välja att stå utanför om man så önskar.
          </note>
          <note>
            Det förslag vi i dag diskuterar innebär att från den 1 juli 2010
            ska obligatoriet att vara medlem i en kår eller en nation avvecklas
            och att man därigenom själv kan avgöra.
          </note>
          <note>
            Jag tycker också att det kan vara på sin plats i samband med
            principfrågan att poängtera att det här inte innebär att vi på
            något sätt ifrågasätter vikten av studentinflytande och studenters
            deltagande i att utveckla utbildningar och lärosäten, tvärtom.
            Möjligheterna till inflytande är helt avgörande och en viktig
            förutsättning för kvalitetsarbetet på universitet och högskolor.
            Studiesocial verksamhet är också avgörande för att man som person
            ska få en bra studietid.
          </note>
          <note>
            Jag är övertygad, herr talman, om att de här perspektiven går
            att kombinera: å ena sidan principfrågan att själv som en vuxen
            person kunna avgöra om man ska vara medlem i en förening eller
            inte, och å andra sidan att kunna ha och värna en bra studentverksamhet
            och goda möjligheter till inflytande. Det är också det jag tycker
            har möjlighet att ske med det förslag som vi i dag diskuterar
            och om några veckor ska besluta om i riksdagen.
          </note>
          <note>
            Det här förslaget innebär i korthet att tvånget att vara medlem
            i en studentkår eller nation föreslås avvecklas från och med den
            1 juli 2010. Det innebär också att studentkårer i framtiden på
            samma sätt som i dag har rätt att utse studeranderepresentanter
            i universitets och högskolors styrelser och i andra organ där
            så ska ske. Att alla studenter har rätt att tillhöra en studentkår
            innebär att 30 miljoner kronor avsätts varje år för att finansiera
            en grundläggande inflytandeverksamhet för kårerna. Det blir också
            en fortsatt generös skattefrihet som få andra i det svenska samhället
            har del av.
          </note>
          <note>
            Herr talman! Man kan också fråga sig om verksamheten och förutsättningarna
            för studentkårerna kommer att vara desamma med som utan ett obligatorium.
            Svaret på den frågan är naturligtvis nej. Med ett obligatorium
            är man garanterad intäkter och medlemskap, och utan ett obligatorium
            måste man förtjäna medlemmarnas förtroende på ett helt annat sätt
            än om man hade haft ett obligatorium.
          </note>
          <note>
            Under det arbete vi har haft de senaste åren i utbildningsutskottet
            utredningar och diskussioner med regeringen och efter att vi behandlat
            den här frågan har vi mött väldigt många synpunkter från studentkårer
            och företrädare för studentkårer. Det finns en oro. Jag förstår
            det, herr talman. Man vet vad man har, men man vet inte vad riktigt
            vad man får. Jag tycker kanske att det har varit lite för många
            domedagsprofetior och halvtomma glas som vi har mött i den typen
            av diskussioner. Låt mig utgå från min egen erfarenhet som student.
            Efter ett mångårigt engagemang i en studentkår kan jag konstatera
            att det generellt är bra verksamhet som sker vid landets studentkårer
            och nationer. Verksamheten är bra och uppskattad. Man gör ett
            bra jobb, och jag tror att man har goda förutsättningar att klara
            sig också utan ett obligatorium i ryggen.
          </note>
          <note>
            Det nya för kårer och nationer kommer att bli att man måste bli
            duktigare på att berätta om sin verksamhet. Man kommer att behöva
            bli duktigare på att beskriva på vilket sätt man gör skillnad
            för studenterna. Man kommer också att bli duktigare på att betjäna
            studenterna kort och gott sammantaget att förtjäna medlemmarnas
            förtroende.
          </note>
          <note>
            Det kommande året fram till den 1 juli nästa år kommer att ställa
            krav på omställning, höga krav. Det tycker jag att man kan vara
            tydlig med. Jag tycker också att vi med det här samlade förslaget
            ger en lång framförhållning. Vi avsätter pengar och har viss lagreglering
            och annat så att man känner till förutsättningarna framåt. Till
            det har regeringen aviserat att man fram till avvecklingen också
            kommer att ge någon typ av stöd för att hjälpa till vid omställningen.
          </note>
          <note>
            Herr talman! Jag är övertygad om att om studentkårer och nationer
            går in i detta med kreativitet, med en positiv inställning och
            med rätt inställning kommer de att klara omställningen. Vi kommer
            fortsatt att ha en bra studentverksamhet för och av studenter.
          </note>
          <note>
            Med detta vill jag yrka bifall till utskottets förslag och avslag
            på samtliga reservationer.
          </note>
          <note type="speaker">
            Anf. 219 MIKAEL DAMBERG (s) replik:
          </note>
          <note>
            Herr talman! Lars Hjälmered säger att man inte ska ifrågasätta
            studentinflytandet. Han är övertygad om att det går att kombinera.
            Jag tycker mig känna igen argumentationen. Hade vi inte en sådan
            diskussion om a-kassan? Avgiften till a-kassan skulle höjas och
            försäkringen skulle kraftigt försämras. Folk vill ju gå med i
            a-kassan. Det är väl bra? 500 000 människor lämnade försäkringen.
            Nu står regeringen där mitt i lågkonjunktur och växande arbetslöshet
            med över en miljon människor som står utanför försäkringen. Det
            är allvarligt.
          </note>
          <note>
            Nu säger man att det inte behöver bli så. Verksamheten kommer
            att gå vidare. Det krävs bara att man på ett bättre sätt berättar
            om verksamheten och betjänar studenterna lite bättre än vad Lars
            Hjälmered och jag gjorde när vi var aktiva i kåren.
          </note>
          <note>
            Man måste inse att det Lars Hjälmered och regeringen nu gör,
            och som utredningen pekade på, är att man faktiskt ställer kostnaderna
            för studentmedverkan mot lärarledd undervisningstid. Det är vad
            man de facto gör på universitet och högskolor. Högskoleledningar
            kommer att för att upprätthålla någon form av studiesocial verksamhet
            och ett studentinflytande behöva ta pengar från grundutbildningsanslaget.
            Varför sade ni inte innan att det var er idé? Jag tycker att det
            är en dålig idé.
          </note>
          <note>
            De frågor som måste ställas, Lars Hjälmered, är: Vilken beräkning
            har gjorts? Hur hög kommer avgiften att bli för att vara med i
            en studentkår? Det är avgörande för hur många som kommer att ha
            råd och tycka att det är värt att vara med i en studentkår.
          </note>
          <note>
            Det går inte att klämkäckt säga att det går bättre med lite bättre
            information, att då kommer folk att vara med. Det här handlar
            om fattiga studenter som måste få vardagen att gå ihop. Vad är
            egentligen regeringens bedömning av hur många som kommer att vara
            med i studentkårerna i framtiden?
          </note>
          <note type="speaker">
            Anf. 220 LARS HJÄLMERED (m) replik:
          </note>
          <note>
            Herr talman! Det kommer en del invändningar från Mikael Damberg.
            Allt kokar ned till att Mikael Damberg och jag tycker olika i
            principfrågan. Mikael Damberg tycker att man måste vara medlem
            i en studentkår när man pluggar vid en högskola. Jag tycker inte
            så. Jag tycker att det är en principiellt viktig fråga att avveckla
            obligatoriet. Vi som vuxna personer som studerar ska själva avgöra
            om vi vill tillhöra en studentkår eller inte.
          </note>
          <note>
            Du kan kalla mig naiv eller vad du vill, men jag tror att det
            finns goda förutsättningar. Jag kan se på min egen erfarenhet
            från många resor i landet till universitet och högskolor. Visst
            finns det en oro för vad som kommer att hända och hur detta ska
            falla ut efter en omställning. Men jag tycker att det finns goda
            förutsättningar. Det är en bra verksamhet, det är engagerade studenter
            och det är viktiga bitar. Det finns ett track record att falla
            tillbaka på där det framgår vad som har gjort skillnad, vad som
            har utvecklats, utbildningar, lärosäten och så vidare. Sammanvägt
            plockar vi hem principfrågan.
          </note>
          <note>
            Det handlar om långsiktiga spelregler. Man ska som student ha
            rätt att vara med i en studentkår. Man ska ha rätt att utse studeranderepresentanter
            till universitets och högskolors styrelser och andra organ. Vi
            ger pengar till den grundläggande inflytandeverksamheten. Vi tydliggör
            också lärosätenas ansvar i detta. Vi säger att de har ett ansvar
            när det gäller mottagningsverksamhet, arbetslivskontakter och
            annat. Det behöver inte innebära att lärosätena i alla lägen själva
            ska utföra detta. Mycket kan ske som det gör i dag, det vill säga
            i dialog, i samverkan, med studentkårerna eller att studentkårerna
            sköter detta fullt ut.
          </note>
          <note>
            Jag tycker att det är ett sammanvägt bra förslag som har goda
            förutsättningar att falla ut på ett bra sätt. Om man går in med
            kreativitet och rätt inställning till detta kommer kårerna att
            vara en uppskattad och bra verksamhet som kommer att ge goda resultat
            framgent.
          </note>
          <note type="speaker">
            Anf. 221 MIKAEL DAMBERG (s) replik:
          </note>
          <note>
            Herr talman! Det blir bara prat, Lars Hjälmered. Det är optimistiska
            tankar och kreativitet som ska lösa detta.
          </note>
          <note>
            Regeringens egen utredare sade med anledning av direktiven till
            utredningen att det finns en påtaglig risk att reformen leder
            till en försvagning av och en försämrad kvalitet i både studenternas
            medverkan i högskolornas angelägenheter och den studiesociala
            verksamheten. Därför riggade han ett system för att garantera
            detta. Ni slaktar utredningens förslag och säger lite klämkäckt
            att med bättre information kommer detta att lösa sig.
          </note>
          <note>
            Det är inte så verkligheten ser ut. Du vet hur medverkan i kårvalen
            ser ut och hur det ser ut med medlemskapet för de studentföreningar
            som finns bland de fackförbund som organiserar studenter. Du kan
            titta på hur Moderata ungdomsförbundets medlemsstatistik ser ut
            och hur mycket av intäkterna som de facto kommer från medlemsavgifter
            till de politiska ungdomsförbunden. Titta på idrottsrörelsen i
            Sverige. Det är inte så att de lever på enbart medlemsavgifter.
          </note>
          <note>
            Vi har från samhällets sida tyckt att dessa organisationer spelar
            en viktig roll i våra samhällen, just nu när vi talar om kvaliteten
            i högskolan. Regeringens egen utredare har sagt att det måste
            vara på plats, annars finns det en risk att studentinflytandet
            slås sönder.
          </note>
          <note>
            Men sedan slänger ni den utredningen i papperskorgen och lägger
            hela ansvaret på dem som sitter där uppe. Ni ska bli lite mer
            kreativa. Ni ska berätta lite grann om vad ni har gjort. Det Lars
            Hjälmered aldrig lyckades berätta för sina studentkompisar ska
            ni lyckas med. Det är ett sjyst spel med hjälp av studentinflytandet
            i Sverige.
          </note>
          <note>
            Vilken beräkning har ni gjort? Vilken konsekvensanalys ligger
            till grund för förslaget? Hur hög kommer avgiften att bli för
            att vara med i en studentkår? Hur många kommer att vara med i
            studentkåren i framtiden i Lars Hjälmereds Sverige?
          </note>
          <note type="speaker">
            Anf. 222 LARS HJÄLMERED (m) replik:
          </note>
          <note>
            Herr talman! Jag tycker att Mikael Damberg drar ganska stora
            växlar på detta med tanke på att han bland mycket annat inte har
            koll på mitt eget engagemang i studentkårerna i Göteborg, i kårfullmäktige
            och andra organ och våra framgångar där. Det har varit på olika
            sätt.
          </note>
          <note>
            Baserat på min egen erfarenhet vet jag att det finns viktig studentverksamhet
            i kårens regi och långt vidare än de studentpubar som nämndes.
            Det är en bred och bra verksamhet. Jag bedömer att det finns goda
            förutsättningar. Man har gjort skillnad på Chalmers, Göteborgs
            universitet och en lång rad universitet och högskolor runt om
            i landet. Studentkåren utgör en utomordentligt viktig verksamhet.
          </note>
          <note>
            Du säger att det är tomma ord. Jag går in med tillförsikt och
            tror att studenterna kan ha ett fortsatt viktigt inflytande. Det
            blir en laglig grund att utse studeranderepresentanter. Det avsätts
            pengar för den grundläggande verksamheten. Det är generös skattefrihet
            och andra delar. Det lägger en grund. Det ska kombineras med det
            personliga ansvaret som student att vara med och finansiera den
            viktiga studerandeverksamheten. Vi får se hur det faller ut, Mikael
            Damberg.
          </note>
          <note type="speaker">
            Anf. 223 LAGE RAHM (mp) replik:
          </note>
          <note>
            Herr talman! Lars Hjälmered nämnde i sitt anförande att han inte
            ville ifrågasätta verksamheten. Tvärtom! Han menar att det går
            att kombinera studentinflytande och föreningsfrihet för studenter.
            Jag tror att det går att göra. Jag tror att det närmaste vi har
            kommit den lösningen är den utredning som presenterades tidigare
            men som regeringen nu helt struntar i.
          </note>
          <note>
            Det blir lite ironiskt när man säger att det går att kombinera.
            Det kommer förslag på hur det ska kombineras. Sedan används det
            som argument när man låter bli att kombinera de två sakerna och
            bara satsar på föreningsfrihet. Det är inte fel, men varför inte
            garantera studentinflytande och studiesocial verksamhet också?
          </note>
          <note>
            Jag kan inte låta bli att ställa en fråga, nu när Lars Hjälmered
            nämner kårerna i Göteborg. Jag som också är från Göteborg har
            pluggat på både Chalmers och Göteborgs universitet. Min bild är
            inte att kårerna är särskilt nöjda med detta. Jag skulle tycka
            att det vore intressant om Lars Hjälmered har fått en annan bild.
            Lars Hjälmered nämnde generös skattefrihet. Tycker Chalmers studentkår,
            som du har varit medlem i, att förslaget är en generös skattefrihet?
            Jag har fått information om att de anser att det här är ett riktigt
            dåligt förslag och är besvikna på att de ställs utanför och särbehandlas
            negativt. Det är väl ändå inte rimligt?
          </note>
          <note>
            Jag skulle därför vilja veta vad ni menar med denna generösa
            skattefrihet, särskilt för Chalmers studentkår? Borde man inte
            ge studentkårerna en faktisk möjlighet med pengar också?
          </note>
          <note type="speaker">
            Anf. 224 LARS HJÄLMERED (m) replik:
          </note>
          <note>
            Herr talman! Principiellt går Lage Rahm och jag egentligen in
            lika i frågan, nämligen att vi ifrågasätter obligatoriet som princip.
            Jag tror att vi också går in med en värdering att vi tycker att
            det är angeläget och viktigt med studenters inflytande. Sedan
            kanske vi landar i lite olika slutsatser vad gäller utredningen
            och det konkreta förslag som vi i dag diskuterar. Men Lage Rahm
            ger sken av att det inte finns några stödstrukturer, att det inte
            finns några pengar och att det inte finns några lagförslag. Det
            är precis tvärtom.
          </note>
          <note>
            Vi kommer att ha, som jag nämnde i mitt anförande, studententkårer
            i framtiden på precis samma sätt som i dag. De kommer att få möjlighet
            att utse studeranderepresentanter i universitets och högskolors
            styrelser och andra organ där så ska ske. Som student kommer man
            att ha rätt att tillhöra en studentkår. Vi avsätter pengar men
            mindre än du önskar till en grundläggande inflytandeverksamhet.
            Så visst sker det en del.
          </note>
          <note>
            En del handlar om skattevillkoren, som Lage Rahm var inne på.
            Vi kan ta Chalmers som exempel. Deras skattevillkor ändras inte
            med det förslag som vi i dag diskuterar. Man kan tycka att det
            skulle ändras och att de skulle ha andra regler i framtiden än
            de har i dag. Men de facto är det så att de skatteregler som vid
            Skatteverkets bedömningar har inneburit att Chalmers studentkår
            inte har betalat någon skatt vare sig i år, förra året eller ett
            antal år tillbaka ändras inte med detta beslut. Om allting fortsätter
            och Skatteverket gör samma bedömning kommer det att vara skattefrihet
            för dem också i framtiden.
          </note>
          <note>
            Det är alltså en generös skattefrihet för deras del och generösa
            skattevillkor i stort för landets studentkårer och nationer.
          </note>
          <note type="speaker">
            Anf. 225 LAGE RAHM (mp) replik:
          </note>
          <note>
            Herr talman! Jag förväntade mig nästan detta svar. Det är det
            enda svar som Chalmers studentkår har fått när de har frågat om
            detta.
          </note>
          <note>
            Jag tycker ändå att det är rimligt att man inte särbehandlar
            studentkårerna vid Chalmers tekniska högskola och vid Högskolan
            i Jönköping. Det är inte rimligt att man gör det.
          </note>
          <note>
            Många hävdar att reglerna inte ändras i praktiken. Men det har
            inte ordentligt fastslagits av riksdagen vilka regler det är som
            gäller i fråga om detta. Detta har varit en experimentverkstad,
            och det har inte fastslagits. Jag tycker att det är att smita
            undan frågan att säga att det inte ändras. Det rimliga är väl
            ändå att man tar ställning i det här läget när det för första
            gången står tydligt att Chalmers tekniska högskola och Högskolan
            i Jönköping inte ingår och att man tar ansvar för det beslut som
            man tänker fatta och hävdar att det är bra att de särbehandlas
            negativt. Det kan man tycka. Men jag tycker inte att det är rimligt.
            Jag trodde att Lars Hjälmered skulle hålla med mig på denna punkt.
          </note>
          <note>
            Jag har aldrig sagt, och Miljöpartiet har aldrig hävdat, att
            det inte finns några stödstrukturer alls i fråga om detta och
            att man inte gör någonting alls. Det gör man. Det är klart. Det
            hade varit hysteriskt dåligt annars. Problemet är att man inte
            gör tillräckligt så att man faktiskt kommer att vara tvungen att
            antingen slå sönder studentinflytandet eller försämra kvaliteten
            på grundutbildningen. Det är inte ett rimligt val att ställa universiteten
            inför. Dessutom skulle det medföra att kårerna inte får tillräckligt
            självbestämmande.
          </note>
          <note>
            Bara för att man är väldigt kritisk till en stor försämring behöver
            det inte betyda att den är vettig. Jag kan säga så här: Om ni
            gör en försämring men inte gör den absolut sämsta försämringen
            gör inte det saken bättre. Det är fortfarande en kraftig försämring.
          </note>
          <note type="speaker">
            Anf. 226 LARS HJÄLMERED (m) replik:
          </note>
          <note>
            Herr talman! Jag kanske tolkade Lage Rahm fel i hans första replik.
            Men det intryck som jag fick av det han sade var att det inte
            sker någon typ av stöd, lagreglering eller annat. Det är precis
            tvärtom. Sedan kan vi dividera om det är tillräckligt och så vidare.
            Men man har rätt att utse studeranderepresentanter, det avsätts
            pengar och man har fortsatt skattefrihet.
          </note>
          <note>
            Jag ska förtydliga en sak beträffande Chalmers. Man kan säga
            att Chalmers borde lyftas in i dessa undantag som gäller för studentkårer
            och nationer vid statliga universitet och högskolor. Ja, det skulle
            man kunna framföra som en princip att förändra detta. Nu är det
            under översyn i största allmänhet. Men vi har bedömt att det inte
            är läge att göra detta i dagsläget utan landar i att allt annat
            är lika, och då förändras inte skattevillkoren för bland annat
            kårerna i Jönköping och Göteborg. Följande står också tydligt
            på de sista raderna på s. 18 i utbildningsutskottets betänkande
            14 som vi nu diskuterar:
          </note>
          <note>
            Studentkårerna vid fristående högskolor har hittills kunnat få
            skattebefrielse genom att de betraktats som allmännyttiga ideella
            föreningar. Skattereglerna för dessa kårer ändras inte på grund
            av beslutet om kårobligatoriets avskaffande.
          </note>
          <note>
            Jag tycker att det är ganska klart och tydligt vad det är som
            gäller i Chalmers- och Jönköpingsfallet.
          </note>
          <note type="speaker">
            Anf. 227 AMINEH KAKABAVEH (v) replik:
          </note>
          <note>
            Herr talman! Lars Hjälmered pratar om att detta är rätt och fel.
            Detta är inte någon filosofilektion om vad som är rätt och fel.
            Detta handlar om en realitet för människor som representerar studenter
            precis som Lars Hjälmered och jag representerar våra medborgare.
            Det är deras vardag.
          </note>
          <note>
            Vi vet att studenterna inte alltid har det så lätt. Jag kan förstå
            att du är från en elit och att de studenter som ni representerar
            kanske inte behöver detta stöd.
          </note>
          <note>
            Men när jag gick på universitetet hade jag själv egentligen inte
            behov av någon studentkår. Däremot behövde mina vänner det, och
            de var inte ens från ett annat land, utan de var från detta land.
            Här finns det också ett mycket hierarkiskt system. Även på universitet
            och högskolor finns det en maktelit. Därför är det viktigt att
            dessa studenter har representanter som är oberoende. Det är det
            som är viktigt.
          </note>
          <note>
            Lars Hjälmered menar att det finns pengar. Ja visst, men dessa
            pengar räcker inte. Utredaren och remissinstanserna säger att
            detta inte räcker. Det säger vi också. Varför lyssnar ni inte
            på detta?
          </note>
          <note type="speaker">
            Anf. 228 LARS HJÄLMERED (m) replik:
          </note>
          <note>
            Herr talman! Amineh Kakabaveh pratar om en elit som jag och kanske
            mina allianskolleger tycks företräda. Jag vet inte riktigt varifrån
            hon har fått detta. Det känns som en rätt skev uppfattning, om
            jag ska vara tydlig och klar på den punkten.
          </note>
          <note>
            Det förslag som vi lägger fram tycker vi är sammanvägt, där vi
            plockar bort kårobligatoriet och där vi tydliggör vilka lagliga,
            ekonomiska och andra förutsättningar som ska gälla framgent. Det
            innebär att man förändrar förutsättningarna för landets studentkårer
            och nationer och att de behöver jobba annorlunda.
          </note>
          <note>
            Mikael Damberg gjorde sig lustig över att det sägs att det gäller
            att förtjäna medlemmarnas förtroende och prata om vad man gör.
            Jag tror att det är rätt viktigt. Det betyder inte att man inte
            har gjort det i dagsläget. Men jag tror att det kommer att ställa
            ökade krav på att beskriva på vilket sätt man gör skillnad för
            studentkollegerna, att beskriva sin verksamhet och ge god service.
          </note>
          <note>
            Jag tycker återigen att det är viktigt att man tydliggör lärosätenas
            ansvar till exempel när det gäller mottagningsverksamheten. Det
            är viktigt att studenter kommer in på högskolan på ett bra sätt.
            Det är viktigt att man tydliggör lärosätenas ansvar när det gäller
            arbetslivskontakter.
          </note>
          <note>
            Men detta innebär inte, som jag nämnde förut, att lärosätena
            själva måste göra alla dessa uppgifter. Det kan ske i dialog med
            studentkårer och nationer. Man gör det tillsammans, eller också
            utför studentkåren själv denna typ av uppgifter. Men ytterst är
            det lärosätets ansvar. Då tycker jag att det blir en bra kombination
            av en viktig roll för studenterna med ett inflytande påverka och
            jobba med utbildningens utveckling och ett tydliggörande av vad
            som är lärosätets ansvar i detta. Vi tillför pengar, ger en laglig
            grund och annat för att lägga en grund för att det fortsatt ska
            kunna vara en bra verksamhet.
          </note>
          <note type="speaker">
            Anf. 229 AMINEH KAKABAVEH (v) replik:
          </note>
          <note>
            Herr talman! Jag ska förtydliga vad jag sade. Om man bor i Täby
            och i andra områden i till exempel Stockholm, vilket gäller även
            andra städer, kanske studenterna har det gott ställt och inte
            behöver detta stöd när de går på universitetet. Men arbetarklassens
            barn behöver faktiskt stöd. När jag gick på Socialhögskolan gällde
            exakt detta. Det innebär inte att arbetarklassens barn per automatik
            får problem. Men det är oftast de som hamnar i olika situationer
            och behöver representanter som är på deras sida.
          </note>
          <note>
            Har man pengar och har man kontakter klarar man sig alltid. Därför
            är det viktigt för mig som är vänsterpartist och socialist att
            också tänka på dessa aspekter. Det handlar inte minst om att vara
            oberoende. Här pratar man om inflytande när de flesta studentkårer
            och universitetslektorer från Lund, från Borås och från olika
            delar av Sverige har hojtat till. De säger nej till detta. Vänta,
            pengarna räcker inte! Omställningen kan ta lång tid. Det här kommer
            att försämra situationen.
          </note>
          <note>
            Det är ett frivilligt engagemang som ingen är beredd att betala
            för, inte högskolorna, inte staten, inte någon annan. Det är precis
            som du, Lars, som inte frivilligt vill betala extra skatt. Därför
            är det viktigt att försöka se till att man bevarar den möjlighet
            som finns tills man hittar en bättre lösning. Det är det vi i
            Vänsterpartiet har tyckt från början. Det är precis i enlighet
            med utredarens förslag. Därför är det viktigt att i dag se till
            att det här inte genomförs. Det är inte bra för studenterna.
          </note>
          <note type="speaker">
            Anf. 230 LARS HJÄLMERED (m) replik:
          </note>
          <note>
            Herr talman! Jag ska inte vidga dagens debatt på annat sätt än
            genom att säga att jag fortfarande tycker att Amineh Kakabaveh
            går ut lite snett när hon pratar om eliten och vilka personer
            det är man företräder. Det som genomsyrar alliansens skolpolitik
            är att vi fokuserar på kunskap för att möjliggöra klassresor i
            framtiden. Skolan har cementerat skillnader, och bakgrunden har
            större betydelse. Det är någonting som genomsyrar vår utbildningspolitik.
            Det är det vi håller på att förändra.
          </note>
          <note>
            Amineh Kakabaveh säger också att ingen är beredd att betala för
            verksamheten. Jag tror att det är precis tvärtom. Då pratar jag
            inte om 30 miljoner skattekronor varje år, utan om det faktum
            att min bild i grunden är att studentkårer och nationer har en
            fantastiskt bra och uppskattad verksamhet med duktiga personer
            som är engagerade, som gör skillnad och påverkar, som tar enskilda
            studenters sak och driver mot högskolan och som är med och påverkar
            hur man kan utveckla olika utbildningar och förbättra lärosäten.
            Jag tror att det finns en god förmåga att vara med och betala
            för detta, för det är viktigt, och man gör skillnad.
          </note>
          <note>
            Anf. 231 ULRIKA CARLSSON i Skövde (c):
          </note>
          <note>
            Herr talman! Vi debatterar utbildningsutskottets betänkande Frihet
            och inflytande kårobligatoriets avskaffande . Det är inte första
            gången detta ämne är uppe för debatt i denna kammare.
          </note>
          <note>
            Jag vill betona de grundläggande värderingar som ligger till
            grund för det här förslaget, nämligen dem vi kan se i rubriken.
            Namnet på propositionen visar tydligt vad det handlar om, nämligen
            frihet och inflytande.
          </note>
          <note>
            Centerpartiet anser, liksom alliansregeringen, att rätten att
            själv få bestämma om man vill tillhöra eller inte tillhöra en
            sammanslutning är av grundläggande principiell betydelse i ett
            demokratiskt samhälle. Det är därför angeläget att kårobligatoriet
            nu avskaffas och ersätts av modernare former för studentinflytande.
          </note>
          <note>
            Jag är övertygad om att frivilligheten kommer att stärka kårernas
            legitimitet och stärka studentinflytandet. Det handlar inte om
            att man inte ska vilja vara medlem i kåren, utan det handlar om
            andra saker, om andra värden.
          </note>
          <note>
            Staten kommer också fortsättningsvis att ersätta kårerna för
            att möjliggöra en struktur för studentinflytande och utbildningsbevakning.
            Den summa per student som ersätts kan tyckas låg jämfört med den
            utredning som gjordes, och det har varit tydligt tidigare i debatten.
            Men regeringen bedömer att det ska räcka för att bedriva en grundverksamhet
            med studentinflytande.
          </note>
          <note>
            Meningen är inte att staten ska täcka samtliga kostnader som
            kårerna har i dagsläget, utan att man via en medlemsavgift med
            mera ska svara för en del av kostnaderna. Jag har stor respekt
            för de farhågor som bland annat SFS har lyft fram i det här ärendet.
            Givetvis kommer vi att följa på vilket sätt man arbetar med detta
            framöver för att se att studentinflytandet kan fortsätta att vara
            starkt.
          </note>
          <note>
            Herr talman! Enligt propositionen bör universitet och högskolor
            ha ett tydligt ansvar för studiesociala insatser som är kopplade
            till utbildningen. Förutom det som står i högskoleförordningen
            om att lärosätet har att ansvara för att studenterna har tillgång
            till hälsovård, särskilt förebyggande hälsovård, för att främja
            studenternas fysiska och psykiska hälsa framhålls ytterligare
            några områden där lärosätenas ansvar bör preciseras. Det gäller
            information i frågor som rör studiestöd, socialförsäkringar med
            mera, mottagningsverksamhet och arbetslivskontakter. Här måste
            lärosätena ta sitt ansvar.
          </note>
          <note>
            Herr talman! Det blir en spännande men nog också ganska jobbig
            tid för de förtroendevalda i kårerna runt om i Sverige. Jag vet
            att man har börjat förbereda sig, och det är bra. Det har påtalats
            att tiden är knapp och att man behöver stöd i omställningen. Då
            är det bra att det från departementets sida förbereds stöd under
            omställningsperioden för att stötta dem som genomför den.
          </note>
          <note>
            Det spännande måste ändå ligga i att vara med och utveckla ett
            mer modernt studentinflytande, att hitta nya former och utveckla
            det som tidigare har varit bra och lyfta det vidare med i arbetet.
            Vi kommer givetvis att följa utvecklingen, liksom regeringen kommer
            att göra och vi förutsätter att Högskoleverket men också varje
            lärosäte kommer att göra. Därför finns det ingen anledning att
            i dagsläget besluta om en utvärdering inom en viss tid av reformen.
          </note>
          <note>
            Jag vill avsluta mitt inlägg med att betona att studentinflytandet
            är lika starkt reglerat nu som tidigare. Kårerna ska vara kvar,
            för de gör ett mycket viktigt arbete.
          </note>
          <note>
            Herr talman! Jag yrkar bifall till förslaget i betänkande UbU14,
            Frihet och inflytande kårobligatoriets avskaffande .
          </note>
          <note type="speaker">
            Anf. 232 MIKAEL DAMBERG (s) replik:
          </note>
          <note>
            Herr talman! När jag lyssnade på Ulrika Carlsson funderade jag
            på ett antal olika högskolestäder runt om i Sverige. Skövde är
            årets studentstad, har fått en enorm utveckling och har utvecklats
            väldigt positivt. Det är en framtidsinriktad stad som har stort
            självförtroende. Ronneby, Kristianstad man kan se det på fler
            ställen. Vad vore dessa studentstäder utan studentkåren? Vad hade
            hänt med utvecklingen av de här städerna om vi inte hade haft
            starka studentkårer som varit med och drivit och stimulerat utvecklingen,
            haft idéer och varit med och samarbetat med både universitet och
            högskolor, men också med stad och kommun? Vad vore Visby och Gotland
            utan studentkåren och deras organisering? Vad hade hänt med utbildningen
            där? Ser Ulrika inga kopplingar mellan detta? Ser hon inte att
            studenternas engagemang har betytt oerhört mycket för de här studentorterna?
          </note>
          <note>
            Då blir det lite provocerande, måste jag säga, att det är spännande
            att nu bli av med fyra femtedelar av sina intäkter. Det är ett
            intressant sätt att beskriva saker och ting på det är spännande.
            Hoppas att man hittar några andra intäkter, så att man kan bedriva
            sin verksamhet. Det är spännande!
          </note>
          <note>
            Jag vänder på frågan: Tror du att det blir bättre eller sämre
            studentinflytande om man tar bort fyra femtedelar av de fasta
            intäkterna? Om det blir sämre, varför skrev ni då i direktiven
            till utredningen att den här förändringen skulle göras med lika
            eller bättre studentinflytande?
          </note>
          <note>
            Anf. 233 ULRIKA CARLSSON i Skövde (c) replik:
          </note>
          <note>
            Herr talman! Jag är den första att skriva under på att högskolan
            och studentkåren har betytt mycket för Skövde, varifrån jag själv
            kommer, vilket Mikael Damberg är mycket väl medveten om. Självklart
            är det ett bra exempel.
          </note>
          <note>
            Jag har också vid ett flertal tillfällen haft kontakter i just
            denna fråga med studentkårerna. Jag har stor respekt för de svårigheter
            som man lyfter fram. Sedan kan du stå och vara lustig över att
            jag tycker att det är spännande. Men att gå in i ett förändringsarbete
            har en viss form av spänning med sig utifrån att man också är
            med och formar strukturer för ett framtida modernt studentinflytande.
            Det är på det sättet det här är uppbyggt. Vi ger möjligheten framåt.
          </note>
          <note>
            Jag nämnde i mitt anförande att jag tror att det kommer att bli
            en tuff period och att det kommer att behövas stöd genom olika
            insatser. Därför är det bra att departementet bland annat när
            det gäller omställningen presenterar ett stöd. Men det är också
            viktigt att studentkårerna själva är med och utformar det kommande
            stödet. Därför tror jag att det är bra att den här tidsperioden
            inte är alltför lång, eftersom det sker en omsättning också i
            studentkårerna, så att man kan genomföra det här arbetet med ett
            ganska sammansvetsat lag.
          </note>
          <note>
            Jag skulle vilja säga så här: Jag tror inte att det blir bättre
            på alla områden. Jag tror inte heller att det blir sämre på alla
            områden. Det kommer säkert att bli bättre på en del områden och
            sämre på andra områden. Men så blir det i ett utvecklingsarbete.
          </note>
          <note>
            På det här sättet tror jag att man kan stärka studentinflytandet.
            Precis som jag påtalade är det lika starkt reglerat som tidigare.
          </note>
          <note>
            Jag ser med tillförsikt fram emot att studenterna kommer att
            ta sin del för att utveckla det. Jag ser med minst lika stor tillförsikt
            fram emot att också lärosätena tar sin del. Jag vet att Högskolan
            i Skövde uppskattar den kår som man har vid sitt lärosäte och
            att Skövde kommun också uppskattar den. Det är därför som man
            har byggt upp den goda samverkan som man har med kåren, och man
            stöttar den på olika sätt.
          </note>
          <note type="speaker">
            Anf. 234 MIKAEL DAMBERG (s) replik:
          </note>
          <note>
            Fru talman! Jag tycker fortfarande att det blir intressant att
            säga spännande när man står inför en ganska dramatisk neddragning
            av verksamheten. Det blir lite nyspråk över det hela. Då blir
            också modernt lika med mindre.
          </note>
          <note>
            Ett modernt studentinflytande heter egentligen mindre studentinflytande,
            enligt Centerpartiet. Det tycker jag är lite tråkigt. Regeringens
            egen utredare har nämligen skissat på ett program som visar på
            vad som krävs för att behålla ett starkt studentinflytande i Sverige.
          </note>
          <note>
            Nu gör regeringen och de borgerliga partierna en helt annan bedömning
            och drar kraftigt ned på detta. Då måste jag dra slutsatsen att
            det blir mindre studentinflytande. Då tycker jag att man ska säga
            mindre snarare än modern.
          </note>
          <note>
            När det gäller omställning har utredaren också pekat på att det
            behövs en omställningsperiod för att kårerna ska klara av detta.
            Nu underkänner ni er egen utredning igen och säger att det är
            bra att det är så kort tid, och det är bra att det inte görs någon
            utredning av konsekvenserna av detta. Det här får följas lite
            lojt.
          </note>
          <note>
            Jag tycker att det blir lite nyspråk över det hela.
          </note>
          <note>
            Jag tror på studentkårerna och engagerade studenter. Jag tror
            att de kommer att göra underverk trots en väldigt svår situation.
            Jag tror verkligen det.
          </note>
          <note>
            Jag tror också att lärosäten kommer att ta sin del av ansvaret.
            Men att lärosäten tar sin del av ansvaret betyder ju att lärosäten
            ska ta pengar från utbildningsanslagen, det vill säga från kvaliteten
            i undervisningen, för att ge till studentkårer.
          </note>
          <note>
            Studentkårer ska nu sitta och förhandla och säga så här: Vi tycker
            att det är så viktigt att vi upprätthåller det här studentinflytandet,
            så nu måste vi ha mindre lärarresurser för att vi ska få mer resurser
            för att upprätthålla studentinflytandet.
          </note>
          <note>
            Det är en ganska elak förhandlingsposition att sätta i händerna
            på Sveriges studentkårer. Det blir inte så oberoende studentkårer
            när de är helt beroende av en högskolas välvilja.
          </note>
          <note>
            Om lärosätena tar sin del av ansvaret undrar jag: Varför ska
            man inte ge kompensation till lärosätena för att de tar sin del
            av ansvaret?
          </note>
          <note>
            Vi har haft hur många kvalitetsdiskussioner som helst i den här
            kammaren. Då borde det vara så att om vi vill att lärosätena ska
            ta ett ökat ansvar för kvaliteten ska de också få pengar för det.
            Det är så vi brukar diskutera.
          </note>
          <note>
            Anf. 235 ULRIKA CARLSSON i Skövde (c) replik:
          </note>
          <note>
            Fru talman! Jag undanber mig att man lägger ord i min mun. Jag
            har inte sagt att det är bra att man inte gör en konsekvensbeskrivning,
            som Mikael Damberg insinuerade alldeles nyss.
          </note>
          <note>
            Jag håller inte med om att modernt är lika med mindre. Man kommer
            att få koncentrera sig och kanske skära bort en del av verksamheten,
            men studentinflytandet är fortsatt oerhört viktigt för att kåren
            ska kunna arbeta bra för det samhälle man finns i, för den högskola
            man finns i, framför allt när det gäller studentperspektivet på
            det hela.
          </note>
          <note>
            Sedan gällde det högskolans välvilja och vad som skulle ställas
            mot varandra och att det handlar om budgetmedel. Men när det gäller
            budget får man göra olika prioriteringar. Också utredaren gjorde
            den prioriteringen att han finansierade den här reformen med ett
            antal utbildningsplatser. Också där kan man se att det för studenternas
            del inte vore intressant att dra ned antalet utbildningsplatser.
            Därför är det komplicerat när du ska göra prioriteringar i alla
            former av verksamheter.
          </note>
          <note>
            Jag har förtroende för att högskolorna respekterar sina kårer
            och att man vill ha fria kårer. Det är det som ger en spänst i
            utvecklingen av studentinflytandet.
          </note>
          <note>
            Jag tror inte att den process som man nu inleder kommer att bli
            smärtfri, men jag tror att den kommer att kunna leda till att
            vi får ett modernt studentinflytande. Det behöver inte betyda
            att modernt är lika med mindre, utan det handlar om ett utvecklat
            studentinflytande som vi på olika sätt kan följa och vara beredda
            att också stötta på olika sätt.
          </note>
          <note type="speaker">
            Anf. 236 LAGE RAHM (mp) replik:
          </note>
          <note>
            Fru talman! Ulrika Carlsson nämnde en hel del saker. Ulrika Carlsson
            nämnde att regeringen bedömer att den här nivån skulle vara bra.
            Vad grundar sig den bedömningen på?
          </note>
          <note>
            Vad är det som är bra i att ge en tredjedel av utredningens förslag,
            som redan det blev kritiserat för att det kanske var för lite
            resurser? Vad kan man möjligtvis hitta på för beräkning som gör
            att det här skulle vara den rimliga nivån?
          </note>
          <note>
            Ulrika Carlsson nämnde att man ska ersätta kårerna för att möjliggöra
            studentinflytandet. Men tänk om studentinflytandet inte möjliggörs
            av så här lite pengar utan att det behövs mer och att man då är
            tvungen att ta från studenternas utbildningar! Vad är rimligt
            i det?
          </note>
          <note>
            Jag måste också vända mig mot Ulrika Carlssons benämning, att
            man ska jobba med ett framtida modernt studentinflytande. Var
            ligger det moderna i att minska pengarna till studentinflytandet
            så kraftigt, i att minska resurserna till studentinflytandet?
            Vad är det roliga och moderna i detta?
          </note>
          <note>
            Tänk om man då skulle ha ett ultramodernt studentinflytande!
            Det måste ju vara ett studentinflytande där kårerna är tvungna
            att betala till staten för att få ynnesten att leva upp till högskolelagen.
          </note>
          <note>
            Jag är fullt medveten om att den borgerliga regeringen inte föreslår
            något ultramodernt studentinflytande, men jag tycker att det är
            illa nog med ett modernt.
          </note>
          <note>
            Jag skulle vilja veta: Hur gör regeringen bedömningen att det
            här är en bra nivå?
          </note>
          <note>
            Anf. 237 ULRIKA CARLSSON i Skövde (c) replik:
          </note>
          <note>
            Fru talman! Ja, om det är illa nog med ett modernt studentinflytande
            vet jag inte riktigt hur vi ska diskutera, om vi enbart ska stå
            här och leka med orden.
          </note>
          <note>
            Just när det gäller studentinflytandet var jag i mitt anförande
            inne på att det är lika starkt reglerat som tidigare. Men man
            kommer också att hitta nya former.
          </note>
          <note>
            När man gör en rimlig bedömning är det 105 kronor per student
            som är den statliga insatsen. Jag tror inte att kårerna kommer
            att nå en 100-procentig medlemstillströmning, men jag tror att
            man kommer att ha en god chans att generera medlemmar till sina
            kårer. Och i den kåravgift som man får in finns också en del som
            bidrar till att utforma ett modernt studentinflytande.
          </note>
          <note>
            Man får jämföra helheten när det gäller detta och inte bara lyfta
            ut olika delar och vända dem mot varandra.
          </note>
          <note type="speaker">
            Anf. 238 LAGE RAHM (mp) replik:
          </note>
          <note>
            Fru talman! Jag håller helt med om att man ska titta på helheten,
            och jag hoppas att Ulrika Carlsson inte menar att jag inte gjorde
            det.
          </note>
          <note>
            Enligt alla andra bedömare av någon relevans på det här området
            som jag har hört talas om är det här alldeles för lite pengar.
            Det är regeringen som bedömer att det är alldeles lagom. Då kan
            man ifrågasätta varifrån man har fått den bedömningen.
          </note>
          <note>
            Jag är fullt medveten om att det är 105 kronor som är den statliga
            insatsen. Jag tror i och för sig inte att det blir 105 kronor
            i längden om man ska fortsätta att ha 30 miljoner. Med ett ökat
            antal studenter och ett fast anslag blir det knappast ens 105
            kronor.
          </note>
          <note>
            Men frågan är: Vad baserar man det här på?
          </note>
          <note>
            Det är klart att Ulrika Carlsson, när hon ska försvara den här
            propositionen, tror att det kommer att blir bra. Men var finns
            det någon form av kunskapsbaserat antagande och inte bara ett
            trosbaserat antagande? Det är väl rimligt att det är det vi ska
            jobba med här i riksdagen.
          </note>
          <note>
            Såvitt jag har kunnat se av de erfarenheter som man har från
            Australien och så vidare är det inte så att man får lika mycket
            resurser eller att studentinflytandet blir lika bra om man inte
            gör något vettigt av det.
          </note>
          <note>
            Jag vill precis som de borgerliga partierna att vi ska ha föreningsfrihet.
            Men frågan är: Vilket pris ska studenterna behöva betala för det?
            Är det inte rimligare att staten betalar lite för det här?
          </note>
          <note>
            95 miljoner kronor är inte så mycket i statsbudgeten. Det ska
            inte föraktas. Men är inte det ett rimligt pris att betala ytterligare
            för att vi ska kunna ha ett studentinflytande som fungerar?
          </note>
          <note>
            Anf. 239 ULRIKA CARLSSON i Skövde (c) replik:
          </note>
          <note>
            Fru talman! Det var lite olika siffror. Visst förstår jag att
            det inte blir lika mycket per student om det blir ett ökat antal
            studenter och man inte ökar stödet. Det är ganska enkel matematik.
          </note>
          <note>
            Jag förutsätter att vi självklart kommer att följa utvecklingen
            framöver och också se på vilket sätt som studentinflytandet utvecklas.
          </note>
          <note>
            Vi vet att vi står inför demografiska förändringar, och vi vet
            att söktrycket på högskolan ökar. Det är självklart att vi också
            måste följa den här frågan, på vilket sätt man kan se till att
            det finns en möjlighet att också växa här.
          </note>
          <note>
            Jag uppskattar att Miljöpartiet också står för föreningsfriheten.
            Det är bra. Australien nämns som ett exempel och har nämnts ett
            antal gånger i debatten. Ska man göra en enskild jämförelse med
            ett enskilt annat land är det detta material vi har fått till
            oss från SFS. Då är det klart att man måste titta på det, men
            det finns också andra delar att titta på.
          </note>
          <note>
            När man gör en rimlig bedömning kan det inte alltid finnas en
            exakt matematik bakom när det gäller på vilket sätt man ska göra
            det. Regeringen har landat i att det här kan vara en rimlig bedömning.
          </note>
          <note>
            Vi vet inte hur många studenter som kommer att ansöka om medlemskap
            i kårerna, men säg att det skulle vara 7075 procent. Då bidrar
            det till en stor del. Det är alltid farligt att nämna siffror
            av olika slag, men om vi ändå skulle tro att kårerna attraherar
            med sitt viktiga arbete är det en bra bedömning.
          </note>
          <note type="speaker">
            Anf. 240 AMINEH KAKABAVEH (v) replik:
          </note>
          <note>
            Fru talman! Ulrika Carlsson nämner i anförandet och replikerna
            att det är viktigt med studentinflytande och oberoende. Det är
            mycket lättare sagt än gjort. Det är jättebra att enskilda ledamöter
            från olika partier har samma önskan som vi. Problemet är att det
            inte är så i verkligheten. Det kommer inte att vara så.
          </note>
          <note>
            Vi pratar om oberoende, eller hur? Då tänker man på kvaliteten
            i utbildningen. Man tänker på själva förhållningssättet i beroenderelationen
            för studerande och kårrepresentanter när högskolorna eller universiteten
            ska finansiera det. Hur tänker man på kvaliteten?
          </note>
          <note>
            Vi har allihop, säkert ni också, fått massor med information.
            Det som jag själv tycker är intressant är att kårobligatoriet
            har utretts fem gånger under 35 år. Under de 35 åren har det varit
            både rödgrön majoritet och högerallians, men ingen har hittills
            under 35 år kunnat ha en klar och tydlig linje. Varför skyndar
            ni på detta när man faktiskt har erfarenhet under 35 år?
          </note>
          <note>
            Anf. 241 ULRIKA CARLSSON i Skövde (c) replik:
          </note>
          <note>
            Fru talman! Jag har svårt att alltid måla upp ett motsatsförhållande.
            Ökad kvalitet talar Amineh Kakabaveh om. En ökad kvalitet också
            i studentinflytandet ser jag som naturligt att man från lärosätets
            sida och självklart från studenternas sida ser som ett gemensamt
            intresse. Jag förstår inte riktigt att man alltid ska måla upp
            ett motsatsförhållande.
          </note>
          <note>
            Jag är fullt medveten om att det inte alltid fungerar. Man bör
            verkligen se till på vilket sätt man som studentkår kan känna
            att man har ett reellt inflytande. Det är oerhört viktigt.
          </note>
          <note>
            Visst är det lättare sagt än gjort att vilja förändring. Det
            är därför alliansregeringen nu sätter i gång den process som kan
            bli en förändring mot ett fortsatt gott studentinflytande men
            i delvis nya former. Vi tar bort den rest som kårobligatoriet
            är, kopplat till att vi har en syn på föreningsfrihet.
          </note>
          <note type="speaker">
            Anf. 242 AMINEH KAKABAVEH (v) replik:
          </note>
          <note>
            Fru talman! Hur kan Ulrika Carlsson tala om den rest som är kvar?
            Det arbete som de gör är väldigt uppskattat och ambitiöst. Det
            är mycket tid som de lägger på sitt arbete. Och de har gott inflytande.
          </note>
          <note>
            När de själva har finansierat det har de inte fått gott inflytande,
            men nu ska de ha det när någon annan finansierar det. Det är det
            som jag pratar om. I verkligheten är det alltid annorlunda än
            att stå här i talarstolen och prata om det.
          </note>
          <note>
            Det är en bra ambition. Det finns också en god vilja. Men verkligheten
            är inte så, Ulrika Carlsson. Det vet både du och jag, alla dina
            vänner och mina vänner och de som tittar och lyssnar på oss. Så
            är det inte. Det ger inte gott inflytande. Om man går till kårerna
            och studenterna strävar de fortfarande efter att vara oberoende
            och själva betala. Nu när de inte ska betala, hur ska det gå till?
            Staten går inte heller in med full finansiering. De ska vara beroende
            av universitet och högskolor.
          </note>
          <note>
            Du svarar inte på min fråga. Jag sade att under 35 år har man
            fem gånger utrett denna fråga. Man har inte kommit till rätta
            med den. Vilken anledning finns det just i dag under en krissituation?
          </note>
          <note>
            Ni menar från er sida att ni gör förändringar. Det är sant att
            ni gör förändringar, men på bekostnad av de flesta människor.
            Det är bara en minoritet som gynnas av de förändringar som högerregeringen
            genomför. Det är viktigt att komma ihåg det.
          </note>
          <note>
            Anf. 243 ULRIKA CARLSSON i Skövde (c) replik:
          </note>
          <note>
            Fru talman! Jag är ledsen om jag var otydlig i min senaste replik,
            allt för att korta tiden i denna sena timme när vi ändå ska försöka
            få fart i debatten. Kårobligatoriet är en rest. SFS är absolut
            ingen rest det vill jag betona. Studentkåren är en framtidsinriktad
            organisation och ingen rest från något gammalt, men själva obligatoriet,
            att du inte själv som student har möjlighet att välja om du ska
            vara medlem eller inte, är resten. Jag hoppas att jag gjorde det
            klart nu.
          </note>
          <note>
            Under 35 år har man inte kommit till rätta med detta. Varför
            ska man då göra det nu? Det kan tyckas vara en något märklig fråga.
            Bara för att man inte har kunnat lösa en fråga på lång tid ska
            man inte hitta någon lösning nu heller.
          </note>
          <note>
            Att det är kristider behöver inte vara en intäkt för att man
            inte ska göra någon förändring, att det är en tid av omvälvning
            på många olika sätt. Du vet liksom jag att vi har ett antal andra
            utredningar när det gäller den högre utbildningen, autonomiutredning
            och befattningsutredning. Det finns många utredningar på det här
            området. Den här regeringen har faktiskt bestämt sig för att man
            vill något mer, att man vill en förändring och att man vill en
            förbättring med det man vill göra.
          </note>
          <note>
            När det gäller resurstilldelningen till kårerna i den här specifika
            frågan kan det, som jag nämnde i mitt inlägg, tyckas vara en låg
            siffra. Men det är inte den enda del som kommer att finansiera
            kårernas arbete. Högskolorna, förutsätter jag, kommer att ha ett
            intresse av att göra detta men också den enskilde studenten som
            ser nyttan och nöjet med att vara med i kåren.
          </note>
          <note>
            Jag vill bestämt ta avstånd från att regeringens politik bara
            skulle gynna en minoritet. Att det går bra för Sverige gynnar
            alla som bor i Sverige.
          </note>
          <note type="speaker">
            Anf. 244 ULF NILSSON (fp):
          </note>
          <note>
            Fru talman! När man talar med studenter i olika åldrar om vad
            studentkåren betyder för dem blir det väldigt olika svar. För
            en ung ny student i Lund, en novisch som det heter där, är kanske
            nationernas utbud av nöjen, pubar och så vidare det absolut viktigaste
            och en självklar anledning till att gå med i en nation och en
            kår även om man inte är tvungen.
          </note>
          <note>
            Andra framhåller att det är viktigt och tryggt att känna att
            studentkåren eller nationerna kan hjälpa dem när de råkar ut för
            trakasserier, diskriminering eller olika typer av studieproblem.
            Många framhåller kårernas utbildningsbevakning, att det är väsentligt
            att studenterna jobbar med utvärderingar, att deras kritiska röst
            hörs när det gäller tentor, handledning med mera.
          </note>
          <note>
            Sedan har vi ett antal människor som inte har en aning om vad
            kårerna sysslar med, även ett antal studenter som aldrig kommer
            i kontakt med dem. Det finns rätt många studenter som tycker att
            studentkårer är fullständigt meningslösa. Själv delar jag inte
            den uppfattningen, inte alls tvärtom. Jag tycker att kårerna och
            nationerna utför en oerhört viktig verksamhet. Den är uppskattad
            av många studenter inte av alla.
          </note>
          <note>
            Jag är också övertygad om att det är en verksamhet som ska ha
            offentligt stöd. Det är framför allt tre uppgifter som vi ser
            som kärnan i kårernas verksamhet. Det är utbildningsbevakning,
            studentinflytande och social verksamhet.
          </note>
          <note>
            Historiskt var kårerna och nationerna en del av universitetet
            med vissa uppgifter. De hade monopol på att organisera studenter,
            och det var en inspektor som övervakade studenterna.
          </note>
          <note>
            Det har utvecklats och blivit ett slags intresseföreningar i
            modern mening som på olika sätt tillvaratar medlemmarnas intressen.
            Det är där vi kommer fram till att den moderna roll som kårerna
            har inte är förenlig med föreningsfriheten. I Sverige ska ingen
            behöva vara med i en förening, vare sig facklig eller politisk.
            För en liberal är den utgångspunkten både självklar och viktig.
          </note>
          <note>
            Som flera har sagt har kårobligatoriet diskuterats många gånger.
            För oss som är engagerade i frågan och tar frågan om studentinflytande
            på allvar handlar det om att göra en avvägning mellan studentinflytande
            och rätten till föreningsfrihet och försöka maximera dem.
          </note>
          <note>
            Sedan jag började arbeta med de här frågorna i riksdagen menar
            jag att en förutsättning för att avskaffa obligatoriet måste vara
            någon form av statligt stöd som kompenserar för en förmodad medlemsminskning.
            Denna åsikt har inte varit självklar för alla människor. Det har
            varit delade meningar om statens skyldighet att över huvud taget
            stödja studentkårerna.
          </note>
          <note>
            Nu föreligger det ett förslag som innebär att regeringen slår
            fast principen om statligt stöd. Godkända studentkårer ska ha
            statligt stöd eftersom de fyller en viktig uppgift. Kårerna får
            behålla en stor del av sina skattelättnader och nationerna får
            behålla alla sina skattelättnader.
          </note>
          <note>
            Nationerna i Uppsala och Lund är något unikt. De spelar en mycket
            central roll för den studiesociala verksamheten. De har även ett
            kulturhistoriskt värde, och de har historiska rötter. Det är viktigt
            att de får behålla detta.
          </note>
          <note>
            När vi började diskutera det här för fem, sex år sedan menade
            människor att det var omöjligt att behålla skatteförmånerna. Det
            visade sig att det inte var det.
          </note>
          <note>
            Studentkårerna har naturligtvis en omställningsperiod framför
            sig. Utbildningsdepartementet arbetar för närvarande med att försöka
            göra praktiska insatser på olika sätt för att underlätta för studentkårerna
            i omställningsarbetet. Utskottet framhöll det också i texten.
          </note>
          <note>
            Jag fick i dag reda på att regeringen har avsatt en del resurser
            för att hjälpa framför allt Sveriges Förenade Studentkårer med
            omställningsarbetet nästa år. Vi ser fram emot att få närmare
            besked om det. Det är ändå ett beslut på gång.
          </note>
          <note>
            Jag har haft en hel del kontakter med olika studentorganisationer
            när det gäller detta. Det är självklart att många känner oro inför
            förändringen. Jag lyssnar mycket noga på vad Sveriges Förenade
            Studentkårer och andra kårer har att säga, bland annat i Lund
            där jag bor.
          </note>
          <note>
            Det är viktigt att lyssna på kritiken. Det är viktigt att följa
            utvecklingen de närmaste åren.
          </note>
          <note>
            I princip anser ju studentorganisationerna i sina remissvar att
            det behövs ungefär tre gånger så hög ersättning per student som
            staten nu är beredd att ge. Deras ekonomiska analys utgår från
            att det blir en oerhört kraftig medlemsminskning. Jag är inte
            lika säker på att det behöver bli det.
          </note>
          <note>
            Man kan diskutera nivån och kanske om ett eller två år komma
            fram till att man bör förändra den. Men man ska inte från början
            utgå ifrån att den ekonomiska ersättningen ska motsvara ett medlemstapp
            på hundra procent. Det vore en mycket märklig inställning.
          </note>
          <note>
            Jag vill i detta sammanhang deklarera att jag i det politiska
            arbetet kommer att fortsätta arbetet med att skapa förståelse
            för kårernas arbete och se till att det bibehålls och utökas.
            Jag vill också att riksdagen ska följa utvecklingen och, om det
            är nödvändigt, diskutera andra ekonomiska prioriteringar. Men
            det är en senare fråga.
          </note>
          <note>
            Samtidigt hoppas jag och tror att kårerna antar utmaningen och
            lyckas locka åtskilliga frivilliga medlemmar som är beredda att
            betala medlemsavgift.
          </note>
          <note>
            Fru talman! Studentkårerna har med det här förslaget kvar sin
            rätt att organisera studentrepresentation på olika nivåer i högskolan.
            Det är bra. På det sättet lyckas vi garantera både studentinflytande
            och frivillighet. En godkänd kår får ensamrätt att utse studentrepresentanter,
            precis som i dag. Studenten får däremot välja att vara medlem
            och påverka kårens arbete eller välja att inte vara med och inte
            ha inflytande.
          </note>
          <note>
            I dag väljer ganska många att inte vara med och därmed inte ha
            inflytande, men de måste ändå betala medlemsavgift. I andra sammanhang
            brukar alla diskussioner om terminsavgifter för till exempel utländska
            studenter vara något mycket förkastligt. Däremot accepterar tydligen
            oppositionen självklart den obligatoriska terminsavgift som kåravgiften
            innebär. Det är ologiskt.
          </note>
          <note>
            Riksdagen visar, som sagt, med det här beslutet att man anser
            att studenternas organisationer har en viktig roll att spela.
            Det är, som framhölls tidigare, ingen total avreglering. Kårer
            och nationer får en mycket speciell och mycket gynnad situation
            i förhållande till allmänna frivilliga organisationer i övrigt.
          </note>
          <note>
            Även om man kan ha olika åsikter om summan av de resurser som
            förs över till kårerna handlar det inte om en total avreglering,
            och det handlar inte om att kårerna lämnas åt sitt öde. Den principen
            slås fast i och med den här propositionen.
          </note>
          <note>
            Med dagens förslag slår riksdagen fast att kårernas arbete med
            studentinflytande, utbildningsbevakning och studiesocial verksamhet
            ska få förutsättningar att fortsätta. Regering och riksdag tycker
            att det är angeläget att stödja det.
          </note>
          <note>
            Med detta beslut slår vi också vakt om kårers och nationers kulturhistoriska
            roll, inte minst i de gamla universitetsstäderna. Samtidigt slår
            vi fast att även studenter har föreningsfrihet och själva får
            välja om de ska vara med eller inte.
          </note>
          <note>
            Med det yrkar jag bifall till förslagen i betänkandet.
          </note>
          <note type="speaker">
            Anf. 245 AMINEH KAKABAVEH (v) replik:
          </note>
          <note>
            Fru talman! I ditt anförande, Ulf Nilsson, nämner du föreningsfrihet
            och att det är viktigt. Studentkårer och deras förening är inte
            vilken förening som helst. Det är en väldigt viktig verksamhet
            som påverkar utbildningen. Vi som utbildar oss påverkar framtiden.
            Det är framtidens Sverige.
          </note>
          <note>
            Ni är så måna om ett Sverige för alla. Om det inte finns möjlighet
            till finansiering så låt eleverna betala själva för att påverka
            innehållet och kvaliteten i utbildningen. Därmed ökar ju deras
            inflytande. Det är skillnaden mellan den här föreningen och andra
            föreningar.
          </note>
          <note>
            Det handlar inte om festande och konserter. Det handlar om utbildning
            och framtid.
          </note>
          <note>
            Personligen tycker jag att det var jättebra att jag betalade.
            Man får ju en utbildning. Då är det inte dåligt att betala. Då
            lär man sig att det är viktigt. Det är min framtid det handlar
            om.
          </note>
          <note>
            Varför är det så dåligt nu när det inte finns andra alternativ?
          </note>
          <note type="speaker">
            Anf. 246 ULF NILSSON (fp) replik:
          </note>
          <note>
            Fru talman! Amineh Kakabaveh säger att det här är så viktigt
            att här gäller inte föreningsfriheten. Det är en rätt märklig
            slutsats. Visst är det viktigt. Det är viktigt för studentinflytandet.
          </note>
          <note>
            Det är också viktigt för festandet, som Amineh Kakabaveh sade
            att det inte var. Jag kommer från Lund, och där hade man spex
            mycket praktfulla men också mycket roliga som så småningom hamnade
            i litteraturhistorien. Det görs väldigt mycket både roliga, bra
            och viktiga saker i studentsammanhang.
          </note>
          <note>
            Vänsterpartiet brukar tycka att allt vad terminsavgifter heter
            är fullständigt tabu, men här blir det en obligatorisk avgift
            man får inte välja. Jag vet inte om Amineh Kakabaveh har gått
            ut och frågat studenter. Man kan ställa frågan: Tycker du att
            det ska vara obligatoriskt att betala en avgift varje termin?
            Jag undrar hur många studenter som skulle svara ja på den frågan.
            Jag har inte någon statistik att komma med, men jag är ganska
            säker på att det inte är en stor majoritet.
          </note>
          <note type="speaker">
            Anf. 247 AMINEH KAKABAVEH (v) replik:
          </note>
          <note>
            Fru talman! Det var inte något svar på min fråga. Det är självklart
            att det är roligt att de också har andra aktiviteter, kulturella
            aktiviteter. Det är också jätteviktigt och en del av livet. Framför
            allt när man studerar och ofta har ett tråkigt liv är det roligt
            att det finns andra som bidrar.
          </note>
          <note>
            Jag har framfört att Vänsterpartiet var för att kårobligatoriet
            skulle tas bort, men under förutsättning att det var i enlighet
            med utredarens förslag om full finanisering från statens sida.
            Jag är fortfarande för det, och det säger vi fortfarande. I regeringens
            förslag är större delen av den summan utesluten, och därför tycker
            vi att det inte är okej.
          </note>
          <note>
            Om jag skulle fråga studenterna är det säkerligen många som inte
            skulle vilja betala. Men eftersom det inte finns ett bättre alternativ
            är det bra att de själva påverkar. Det handlar inte om mitt och
            ditt, utan det handlar om vårt. Det handlar om kvaliteten i en
            utbildning. Det handlar inte om bara en enskild individ.
          </note>
          <note>
            Det som är bra med Sverige är att det finns föreningsfrihet.
            Jag är från Iran och kom som 20-åring till Sverige för 16 år sedan,
            och jag har aldrig kunnat samlas på det sättet. Jag har utsatts
            för hot mot livet när det gällde en studentförening. Det är viktigt
            att ha föreningsfrihet, men det här är en helt annan fråga. Den
            handlar om utbildningens kvalitet och studenternas inflytande
            och oberoende relation.
          </note>
          <note type="speaker">
            Anf. 248 ULF NILSSON (fp) replik:
          </note>
          <note>
            Fru talman! Jag håller med Amineh Kakabaveh om att föreningsfriheten
            är viktig, både rätten att välja en förening och rätten att välja
            bort en förening. Det är oerhört viktigt och självklart i ett
            demokratiskt samhälle.
          </note>
          <note>
            Vi har slagit fast en princip att samhället anser att det här
            är viktigt, vill ge resurser och på olika sätt underlätta för
            att verksamheten ska kunna fortsätta. Samtidigt vore det orimligt
            att föreställa sig att det inte skulle ha någon betydelse hur
            många medlemmar en kår får, att medlemsantalet inte skulle påverka
            de pengar som kåren får in. Då blir det väldigt skenbart, och
            då blir det ingen dynamik. Då uppmuntras man inte på samma sätt
            att få medlemmar.
          </note>
          <note>
            Det är väl det som det handlar om egentligen. Var hittar man
            den nivån? Det är det vi får följa framöver. Jag håller med om
            att staten ska ge resurser till kårerna, men samtidigt måste det
            slå igenom i deras verksamhet hur många medlemmar de får, och
            så gäller det att hitta balansen. Det är det vi får följa och
            diskutera framöver.
          </note>
          <note type="speaker">
            Anf. 249 MIKAEL DAMBERG (s) replik:
          </note>
          <note>
            Fru talman! Jag vill fortsätta diskussionen om balansen, för
            den är lite intressant. Vi har försökt fråga ett par gånger: Hur
            har ni räknat ut och hittat den här balansen? I de senaste inläggen
            har vi börjat närma oss att det kanske är så att ni har beräknat
            att 7075 procent av studenterna kommer att fortsätta att vara
            med i studentkåren. Är det då ungefär vid en oförändrad avgift
            också? Eller vad har ni tänkt er? Vad bygger ni er analys på?
            Det är lite intressant att förstå det.
          </note>
          <note>
            Det svåra blir för oss att förstå hur ni har kommit fram till
            den här balansen om vi tittar på vad regeringens egen utredare
            har kommit fram till. Det är en helt annan balans mellan princip
            och studentinflytande.
          </note>
          <note>
            Tittar man internationellt på de få exempel som finns där man
            har gjort en sådan här sak i närtid förskräcker de lite. Jag antar
            att det inte är Australien som är referenspunkt när ni har funnit
            balanspunkten.
          </note>
          <note>
            Tittar man på remissynpunkter och talar med universitet och högskolor
            eller studentkårer runt om i Sverige känns det inte som att de
            heller har understött regeringen i den här balanspunkten mellan
            princip och studentinflytande.
          </note>
          <note>
            Min fråga är: Vad bygger ni er analys på? Vad är det som gör
            att ni underkänner er egen utredning så gravt som ni ändå gör?
          </note>
          <note type="speaker">
            Anf. 250 ULF NILSSON (fp) replik:
          </note>
          <note>
            Fru talman! Mitt enkla svar är att det naturligtvis inte finns
            några självklara objektiva svar. Olika universitetsmiljöer och
            olika länder är olika, och förutsättningarna är olika på olika
            sätt. Jag kan inte, framför allt inte spontant utan att sitta
            och räkna med papper framför mig, ange någon beräkning. Självklart
            kan ingen svara exakt på detta. Det är den balansen vi får pröva.
          </note>
          <note>
            Jag har för min del sagt, och vet att regeringen och högskoleministern
            ser det på samma sätt, att man helt enkelt får följa den här utvecklingen
            och se hur det blir.
          </note>
          <note>
            Grundinställningen är ändå att det ska födas en dynamik när man
            kommer in i ett nytt system. Hur många medlemmar man får ska spela
            roll även för ekonomin. Det ska kunna leda till att man arbetar
            aktivt. Det är viktigt att få frivilliga medlemmar. Samtidigt
            ska man ha rimliga förutsättningar att fortsätta.
          </note>
          <note>
            Möjligheten med skattelättnader, som kårerna och nationerna har
            fått, har inte jag sett att något annat land som har frivilliga
            kårer har genomfört, så det är väldigt svårt att jämföra.
          </note>
          <note type="speaker">
            Anf. 251 MIKAEL DAMBERG (s) replik:
          </note>
          <note>
            Fru talman! Det är inte riktigt svar på frågan. Skattelättnaderna,
            om vi ska vara riktigt ärliga, berör inte alla kårer i Sverige
            heller. Eller hur? Det är inte en generell öppning för detta.
            Min fråga kvarstår.
          </note>
          <note>
            Ni har tillsatt en utredning som skulle titta på detta och som
            de facto har räknat på konsekvenserna. Nu säger i princip alla
            borgerliga ledamöter som är uppe här: Nej, vi har inte räknat.
            Vi har inte tittat på det här, men vi har kommit fram till en
            rimlig bedömning. Är det inte lite märkligt?
          </note>
          <note>
            Om man nu ska frångå utredningen och säga att det är någonting
            annat vi ska räkna på borde man ha ett hum om hur man har kommit
            fram till det sättet att räkna.
          </note>
          <note>
            Jag kan förstå att studentkårer runt om i Sverige blir ganska
            frustrerade. De är vana att vid en akademi ha någon form av belägg
            för det man påstår och det man säger och att man kan pröva det.
            Det är hela deras vardag. Nu får de bara höra: Vi har gjort en
            rimlig bedömning, som inte alls har med den utredning som vi själva
            har tillsatt att göra. Det är klart att man då ställer frågor.
          </note>
          <note>
            Känns det inte som ett litet risktagande, om nu rektorer runt
            om i Sverige säger att det här sättet att avveckla på inte är
            bra? Om studentkårer runt om i Sverige säger att det här inte
            var den balanspunkt de ville ha, att det här kommer att få stora,
            allvarliga konsekvenser framför allt på studentinflytandet, som
            vi i denna kammare tycker är väldigt viktigt därför att det betyder
            kvalitet i utbildningen?
          </note>
          <note>
            Det man måste göra för att få bättre information men också fler
            medlemmar är att koncentrera sig på den raggande verksamheten,
            pubarna, det som kan dra in pengar. Studentinflytande drar lite
            mer sällan in stora pengar till kårerna.
          </note>
          <note>
            Om man då ser den här verkligheten och tittar på de internationella
            exemplen, tittar på remissinstanserna och tittar på utredningen
            borde det finnas något svar. Jag begär inte att Ulf Nilsson ska
            sitta och räkna på detta på ett papper, men det vore kul om någon
            hade suttit med ett papper och tittat på vad konsekvenserna av
            det här blir och varför man kommer fram till den balanspunkt som
            så många kritiserar.
          </note>
          <note type="speaker">
            Anf. 252 ULF NILSSON (fp) replik:
          </note>
          <note>
            Fru talman! När man är ute och talar med olika kårer blir det
            väldigt olika bilder av hur man ser på det här. Det är också väldigt
            många olika förutsättningar. Det känns till exempel osäkrare för
            en humanistisk kår, om vi talar om fakultetskårer, än för en teknologisk,
            för att bara nämna ett exempel. Jag har varit på flera ställen
            jag ska inte nämna fler namn, för då kanske de känner sig utpekade
            där man inte alls är särskilt bekymrad för det här, för man har
            så mycket kontakt med näringslivet och andra.
          </note>
          <note>
            Det här visar naturligtvis att det är orättvist. Men det visar
            också att det gamla systemet har varit orättvist. De som har haft
            väldigt lätt att skaffa sig pengar har inte haft samma anledning
            att ha obligatoriska avgifter. Det här är alltså en ganska komplicerad
            bild.
          </note>
          <note>
            När man lyssnar på oppositionen verkar det som att det i första
            hand bara är just nivån på pengar. Det har vi väl inte riktigt
            fått ett svar på i dag.
          </note>
          <note>
            Miljöpartiet är principiellt mer positivt. Däremot tycker jag
            inte att jag har fått ett svar från vare sig Vänsterpartiet eller
            Socialdemokraterna på frågan om de verkligen är intresserade av
            att införa föreningsfrihet om de hade fått den nivå på pengarna
            som de tycker skulle behövas. Men det får vi återkomma till en
            annan gång.
          </note>
          <note>
            Fru talman! Jag är övertygad om att den dynamik som kan utvecklas
            med kombinationen av ett offentligt stöd och ett aktivt arbete
            för att på olika sätt bedriva en verksamhet som attraherar medlemmar
            på grund av att den är seriös naturligtvis kan det också vara
            en kulturell och social verksamhet kommer att vara utvecklande
            för många kårer. Vi får sedan följa utvecklingen och se vilka
            som lyckas bra och vilka som inte lyckas bra. Vi är många som
            är besjälade av tron på att det är viktigt att kårerna får fortsätta
            att utveckla sin verksamhet.
          </note>
          <note type="speaker">
            Anf. 253 LAGE RAHM (mp) replik:
          </note>
          <note>
            Fru talman! Det var intressant att lyssna på Ulf Nilssons anförande.
            Men jag vill lyfta fram några saker som jag vänder mig emot, till
            exempel detta med att göra en avvägning mellan föreningsfrihet
            och studentinflytande. Ser man det så och sedan väljer föreningsfriheten
            blir studentinflytandet så klart lidande. Jag instämmer i det
            som Lars Hjälmered framförde, nämligen att man borde kunna kombinera
            här. Utredningen har visat att man kan göra det. Då är det väldigt
            synd att regeringen inte gör det.
          </note>
          <note>
            Sedan har vi det här med att man ska vara med och betala och
            få inflytande när det gäller studentkårerna. Anledningen till
            att man vill ha inflytande är ju att det ska bli en bra kvalitet
            som kommer alla studenter till godo. Det är det primära målet
            i ett sådant perspektiv. Detta är ju inte tänkt bara för de studenter
            som råkar vara kårmedlemmar.
          </note>
          <note>
            Vidare gäller det frågan om avgifter i högskolan. Principiellt
            är vi starka motståndare till avgifter i högskolan. Nu lät det
            som att Folkpartiet och andra kanske är intresserade av att införa
            avgifter. Det vore i så fall väldigt bra att få veta det; också
            det är det värt att debattera.
          </note>
          <note>
            Jag har liksom Mikael Damberg och andra frågat vad det här baseras
            på. Det är vad man undrar när en utredning kommer med ett betänkande
            där det finns ett förslag som enligt alla verkar någorlunda rimligt.
            Därefter sitter regeringen på sin kammare och funderar, och det
            dröjer ett år. Sedan kommer det betydligt mindre pengar. Då undrar
            man: Hur sjutton har de kommit fram till detta? Har de kastat
            tärning om hur många miljoner det ska vara att en trea blir 30
            miljoner och en fyra 40 miljoner?
          </note>
          <note>
            Någonstans måste ju beräkningen ha sitt ursprung. Det vore väl
            ändå rimligt att få reda på den saken.
          </note>
          <note type="speaker">
            Anf. 254 ULF NILSSON (fp) replik:
          </note>
          <note>
            Fru talman! I historiens spegel sett är detta intressant. De
            som läst om eller som möjligen kommer ihåg den studentradikala
            rörelsen 1968 vet att det var just vänstergrupperna som fruktansvärt
            hårt kämpade för ett avskaffande av kårobligatoriet. Jag säger
            det nu, men jag begär inte att någon vänsterpartist i dag ska
            försvara de argumenten, eftersom det är så länge sedan dess. Det
            är intressant att det är lite grann av omvända världen här. År
            1968 stod man där med röda fanor och demonstrerade i Lund, Uppsala
            och Stockholm för ett avskaffande av kårobligatoriet så snabbt
            som möjligt. Detta är, som sagt, intressant som en historisk jämförelse.
          </note>
          <note>
            Lage Rahm säger att det gäller att hitta en avvägning mellan
            föreningsfrihet och studentinflytande. Vi vill ha så mycket studentinflytande
            som möjligt och samtidigt tillgodose föreningsfriheten. Det blir
            egentligen samma svar som till Mikael Damberg: Att införa föreningsfrihet
            måste innebära att föreningarna på något sätt påverkas av om de
            får många medlemmar eller inte. De föreningar som får få medlemmar
            får självklart lite sämre möjligheter att verka än de föreningar
            som får fler medlemmar; det ligger liksom i sakens natur.
          </note>
          <note>
            Som flera har sagt här vill samhället hjälpa till och ge stöd
            och även rätten att utse representanter, eftersom studenter är
            en speciell grupp och inte är organiserade på annat sätt. Men
            som helhet är det fråga om en avvägning mellan hur vi tillgodoser
            föreningsfriheten och samtidigt ger ett studentinflytande. Det
            finns inget självklart svar om den riktiga balansen där. Jag vet
            att Miljöpartiet i princip tycker att det som här föreslås är
            rätt.
          </note>
          <note>
            Avgifter i högskolan finns över huvud taget inte på agendan vare
            sig hos Folkpartiet eller regeringen eller bland svenskar och
            ESS-studenter. Vad jag tycker är så märkligt är att så många accepterar
            kåravgifter samtidigt som de tycker illa om terminsavgifter.
          </note>
          <note type="speaker">
            Anf. 255 LAGE RAHM (mp) replik:
          </note>
          <note>
            Fru talman! Jag vill tydliggöra att vi i Miljöpartiet tycker
            att det är rimligt att föreningsfriheten gäller och så vidare.
            Men det är inte det vi diskuterar här, utan vi diskuterar ett
            konkret förslag som, om det blir verklighet, riskerar att så att
            säga slå undan fötterna för studentinflytandet.
          </note>
          <note>
            Det som sades om 1968 tänker jag inte kommentera. Det var innan
            jag var född och innan Miljöpartiet hade bildats.
          </note>
          <note>
            När det gäller detta med att göra en avvägning mellan föreningsfrihet
            och studentinflytande är det inte så som Ulf Nilsson sade. Det
            var nämligen inte jag som sade det, utan det var Ulf Nilsson själv
            som i sitt anförande sade att man behöver göra det. Jag vänder
            mig mot just detta, för jag tycker att det är rimligt att inte
            behöva välja mellan föreningsfrihet och studentinflytande.
          </note>
          <note>
            För att återkomma till frågan om vad de här beräkningarna baseras
            på vill jag säga att det enda jag nu fick ut är det Ulf Nilsson
            pekade på: att man ska ha föreningsfrihet och maximerat inflytande.
            Då måste slutledningen vara att med just 30 miljoner kronor till
            studentinflytandet blir detta maximerat. Hade man gett mer hade
            det blivit ett mindre inflytande. Det måste, som sagt, vara slutledningen
            av det Ulf Nilsson sade.
          </note>
          <note>
            Därför undrar jag hur man har kommit fram till det. Det är väl
            ändå rimligt att kårer som ska verka i olika sammanhang har resurser
            för det. Då kan det väl inte vara fråga om ett maximerat inflytande.
            Sanningen är att det är om inte ett minimerat så ändå ett kraftigt
            decimerat inflytande. Det borde man stå upp för om man inte vill
            ge de pengar som utredningen föreslår och som de flesta tyckt
            vara en miniminivå.
          </note>
          <note>
            Vidare har vi det här med att det spelar roll hur många medlemmar
            man har. Det kommer de facto att spela roll. Även om ni hade gett
            100 miljarder hade antalet medlemmar spelat roll. Poängen är att
            det definitivt hade spelat roll om man hade gett det utredningen
            föreslagit, alltså åtminstone 95 miljoner mer. Varför har man
            inte gjort det, och vad baseras det på?
          </note>
          <note type="speaker">
            Anf. 256 ULF NILSSON (fp) replik:
          </note>
          <note>
            Fru talman! Lage Rahm säger att han är emot att göra avvägningar
            mellan studentinflytande och föreningsfrihet. Men det går väl
            inte att vara emot att man försöker tillgodose båda sidorna. Det
            är ju två viktiga inslag, två viktiga prioriteringar. Det är viktigt
            att prioritera föreningsfriheten. I dag är denna inte prioriterad
            när det gäller studenter, för de har ingen föreningsfrihet.
          </note>
          <note>
            Samtidigt är det viktigt att försöka bevara och utveckla studentinflytandet.
            Det kan göras på många olika sätt. Det kan man göra genom att
            se till att kårerna får goda förutsättningar men naturligtvis
            också genom att skärpa kraven på universiteten att utse studentrepresentanter
            på olika beslutande nivåer. Det är inte så konstigt att tala om
            de två sakerna samtidigt, alltså om att behålla och utveckla studentinflytandet
            och samtidigt införa föreningsfrihet.
          </note>
          <note>
            Att då komma fram till en balans som skapar en dynamik genom
            att man måste arbeta hårt för att få fler medlemmar och som samtidigt
            ger föreningarna goda förutsättningar att inte krossas under omställningsperioden
            är naturligtvis inte lätt.
          </note>
          <note>
            Jag tycker med all respekt att det är naturligt att studentkårerna
            kräver 300 kronor per student i stället för 105 kronor. Men jag
            tror inte att de har räknat på att exakt det skulle skapa det
            perfekta förhållandet. Det enkla svaret är det som jag tidigare
            gett: Vi får följa detta och se hur det utvecklas. Om det av någon
            anledning inte alls fungerar eller om det inte fungerar för vissa
            kårer får man fortsätta diskussionen om det. Viljan finns hos
            regeringen och allianspartierna att även i fortsättningen ha livaktiga
            kårer och nationer.
          </note>
          <note type="speaker">
            Anf. 257 EVA JOHNSSON (kd):
          </note>
          <note>
            Fru talman! Debatten denna sena timme börjar närma sig sitt slut.
            Vi pratar fortfarande om kårobligatoriet, om frihet och inflytande.
          </note>
          <note>
            Fru talman! Mycket klokt har sagts redan i debatten, mycket är
            upprepat några gånger och en hel del är upprepat väldigt många
            gånger. Jag ska försöka att inte upprepa mig alltför mycket, men
            jag kan naturligtvis inte lova någonting.
          </note>
          <note>
            Jag börjar med att yrka bifall till förslaget i betänkandet och
            avslag på samtliga motioner.
          </note>
          <note>
            Andra före mig har talat om de stora och viktiga principiella
            frågorna. De resonemangen ska jag inte upprepa utan instämmer
            gärna i att det verkligen är en viktig principiell fråga. Det
            är därför som Kristdemokraterna under lång tid, tillsammans med
            flera andra partier, har krävt att kårobligatoriet ska avskaffas.
            Vår tilltro till att alla människor, oavsett om de är studenter
            eller pensionärer eller mittemellan, själva kan fatta beslut om
            sin egen livssituation är nämligen stark och orubbad hos oss.
            Statlig styrning och kollektiva beslut tillhör en svunnen tid,
            men detta innebär inte att vi inte är mycket medvetna om att ett
            slopat kårobligatorium ställer extra stora krav. Fokusering på
            studentinflytandet måste verkligen säkerställas.
          </note>
          <note>
            Studentkårernas centrala uppgift är ganska otacksam att organisera
            studentinflytande. Tror det eller ej, men jag har faktiskt min
            egen studenttid i färskt minne, så jag är väl medveten om hur
            stora skillnader det kan vara på olika studenters syn på inflytande
            och sin egen roll. Jag har en hel del personliga erfarenheter
            av studentarbete. Min mans decennier långa engagemang som kaplan
            i en av Uppsala universitets större studentkårer gav oss också
            möjlighet att riktigt på insidan under väldigt många år ta del
            av det otroligt positiva arbete som studentkårerna gjorde och
            gör. I nuläget har jag dessutom två söner som är studenter på
            olika orter i Sverige.
          </note>
          <note>
            Jag vet, med den personliga erfarenhet som jag och min familj
            har och efter alla de alla besök som jag gjort på universitet
            och högskolor, hur olika man kan se på studentkårerna även som
            student. En del studenter vill bara vidare, nå examen och komma
            ut i arbetslivet. Andra ser det närmast som sin plikt att engagera
            sig och bevaka just studenternas inflytande inom universitetsvärlden.
          </note>
          <note>
            Hos vissa studenter tolereras en undermålig kurs trots att en
            konstruktiv och genomgripande utvärdering hade ökat möjligheten
            till framtida förbättringar. Eftersom studentinflytande i stor
            utsträckning handlar om att åstadkomma förbättringar för kommande
            generationer av studenter och inte i första hand för sig själv
            saknas det ibland intresse och drivkraft att lägga ned den extra
            tid som man ibland eller ganska ofta inte har som student just
            för detta framtidsarbete. Det är ett av studentinflytandets stora
            dilemman. Men eldsjälar går att hitta överallt i vårt samhälle,
            och studentkårerna är inte heller något undantag. Därför drivs
            studentkårerna ofta av ett antal riktiga eldsjälar.
          </note>
          <note>
            Hittills har det här arbetet pågått lite i det tysta. Det beror
            delvis på den problematik jag nyss beskrev men också på att studentkårerna
            haft garanterade intäkter oavsett om de gör ett bra eller ett
            dåligt arbete med studentinflytande, oavsett om man har klarat
            av att marknadsföra sitt arbete eller inte, oavsett om studenter
            har lagt märke till det positiva eller det arbete som har gjorts
            inom kårerna.
          </note>
          <note>
            Det har inte varit så lätt för SFS och lokala kårer att tänka
            sig ett scenario som innebär en negativ spiral. Frågor som har
            rests har bland annat handlat om hur studentkårerna ska kunna
            bli bättre på studentinflytande och kontakt med medlemmarna för
            en mindre summa pengar. Hela idén med slopat obligatorium bygger
            just på frivillighet, vilket kommer att få den självklara konsekvensen
            att några väljer att inte vara med.
          </note>
          <note>
            Fru talman! Ett slopat kårobligatorium kommer självklart att
            innebära förändringar för samtliga studentkårer i Sverige. Detta
            är jag den första att erkänna och påpeka. Men förändringar är
            inte nödvändigtvis av ondo. Omstruktureringsarbeten innebär inte
            nödvändigtvis att slutresultatet blir sämre. Jag har naturligtvis
            stor förståelse för att det finns en del osäkerhet om hur studentkårernas
            roll kommer att se ut och utvecklas i framtiden. Det kommer med
            all säkerhet att ställas högre krav på en större tydlighet i redovisningar
            och vilka frågor som man har drivit och vad man har åstadkommit.
            Det slopade kårobligatoriet kommer säkert att bli en sporre att
            hitta nya samarbetspartner som bidrar till att stärka de olika
            kårernas verksamhet. Det viktigaste är förstås kopplingen till
            lärosätenas kärnverksamhet.
          </note>
          <note>
            En hel del av den verksamhet som bedrivs av landets studentkårer
            bedrivs i dag på lärosätenas uppdrag. Det är självklart att det
            bör fortsätta, men det bör även kunna vara intressant för kommuner
            och företag att bidra till studentkårernas viktiga verksamhet
            genom exempelvis ekonomiska stöd av olika slag. Regeringen har
            skickat signaler om att man är villig att stötta studentkårerna
            under den första tiden för att säkerställa övergången under den
            inledande omställningsperioden.
          </note>
          <note>
            Omställning, fru talman, skapar alltid en viss osäkerhet. Förändringar
            är inte alltid efterfrågade. Till och med inom en så föränderlig
            värld som studenternas kan förändringar ibland mötas med osäkerhet
            och oro. I det läget känns det betryggande att kunna citera SFS
            ordförande Moa Neumann som skriver i sitt senaste veckobrev att
            kårerna trots ökad osäkerhet för kårernas intäkt kommer att fixa
            det här till hundra procent.
          </note>
          <note>
            Jag delar den optimistiska synen på framtiden till hundra procent
            och ser fram emot att få utvärdera de nya, förändrade, omstrukturerade
            och framtidsfokuserade studentkårerna om några år.
          </note>
          <note type="speaker">
            Anf. 258 LAGE RAHM (mp) replik:
          </note>
          <note>
            Fru talman! Det var roligt att höra Eva Johnsson citera SFS.
            Jag undrar om Eva Johnsson vet om SFS tycker att det här är ett
            bra förslag från de borgerliga partierna och regeringen eller
            inte. Det kan Eva Johnsson gärna få svara på.
          </note>
          <note>
            I denna sena timme ska jag försöka att inte förlänga debatten
            så mycket mer. Vi är nära folknykterhetens dag som börjar om två
            timmar. Jag tycker att det är intressant att i det ljuset titta
            lite närmare på det här förslaget. Regeringen ger nämligen inte
            några som helst pengar till den studiesociala verksamheten. Hur
            ska man finansiera det? Det kan man göra genom exempelvis annan
            verksamhet, skrivs det i propositionen.
          </note>
          <note>
            Det som studentkårer normalt sett har möjlighet att få in pengar
            på är antingen genom sponsring, och den verksamheten är tyvärr
            inte särskilt öppen för alla kårer, eller genom pubverksamhet.
            Frågan är: Är det dit vi vill? Ska den studiesociala verksamheten
            finansieras genom pubverksamhet, eller vad är det Kristdemokraterna
            och övriga borgerliga partier är ute efter? Det riskerar att bli
            en motsättning till det bra arbete med alkoholverksamhet som många
            kårer bedriver där man tar på allvar de risker som finns för studenter
            att hamna i ett alkoholberoende under studietiden. Det vore väl
            ändå rimligt att regeringen faktiskt skulle kunna ta det här i
            stället för att lämpa över det på kårerna. Det gäller bara 30
            miljoner, enligt utredningens förslag.
          </note>
          <note type="speaker">
            Anf. 259 EVA JOHNSSON (kd) replik:
          </note>
          <note>
            Fru talman! Tack så mycket för frågan! Jag är den första att
            dela oron över den sociala situationen till och från på olika
            universitet och högskolor. Studentkårerna gör ofta ett mycket
            bra jobb.
          </note>
          <note>
            Jag har själv suttit i socialnämnden i Växjö kommun och haft
            tät kontakt med studentkårerna på Växjö universitet. Jag vet mycket
            väl att den alkoholkonsumtion som delvis finns ute på våra universitet
            och högskolor runt om i landet inte är oproblematisk. På vissa
            universitet har studentkårerna gjort ett riktigt bra arbete. På
            andra universitet är det inte lika utvecklat. Det skiljer sig
            en hel del. Arbetet har varit viktigt, men ansvaret måste delas
            av universiteten, kommunerna, samhället.
          </note>
          <note>
            Jag är ganska övertygad om att den här verksamheten inte kommer
            att lämnas åt sitt öde. Vi har redan nu sett väldigt goda exempel
            på kommuner som gått in och tagit ett rejält ansvar för verksamheten.
            Man har också öppnat vårdcentraler för studenthälsan. Man delar
            på tjänster. Det är ett väldigt bra och positivt arbete. Så ett
            delat ansvar tror jag på.
          </note>
          <note>
            Jag säger som mina kolleger har sagt tidigare här att det är
            oerhört viktigt att följa det här nogsamt. Vi kommer naturligtvis
            också att utvärdera summan.
          </note>
          <note type="speaker">
            Anf. 260 LAGE RAHM (mp) replik:
          </note>
          <note>
            Fru talman! Jag kan konstatera att en utvärdering av summan noll
            till studiesocial verksamhet kanske i alla fall går snabbt och
            lätt att göra.
          </note>
          <note>
            Det väcker ändå en del frågor. Jag håller med Eva Johnsson om
            att det är viktigt att vi delar på ansvaret. Då kommer min fråga
            varför regeringen inte vill vara med och dela på detta ansvar.
            Varför ger regeringen nada pengar? Man säger att universiteten
            har ett ansvar för detta, men att man inte ger några pengar till
            dem, att de kan ta dem från grundutbildningen.
          </note>
          <note>
            Jag säger inte att det behöver vara fel att kårer driver studentpubar.
            Problemet är om regeringen tvingar in kårer i att försöka få in
            pengar överallt bara för att kunna ha kvar ett studentinflytande.
            Det rimliga är väl ändå att samhället ska kunna garantera att
            det finns ett studentinflytande, att det är kvalitet i högskolan,
            att det finns en rimlig studiesocial verksamhet och att den inte
            måste baseras på intäkter från alkoholförsäljning.
          </note>
          <note type="speaker">
            Anf. 261 EVA JOHNSSON (kd) replik:
          </note>
          <note>
            Fru talman! Nej, det är naturligtvis inte alkoholförsäljning
            som bör vara det som är motorn i studentkårernas intäkter. Det
            utgår jag från att det inte heller kommer att vara.
          </note>
          <note>
            Sedan kan man alltid fundera på vem som ska göra vad. Nu är jag
            och vi kristdemokrater av den grundläggande övertygelsen att det
            alltid är bra när beslut fattas på lägsta möjliga nivå. Statlig
            styrning i varje detalj är inte alltid det optimala.
          </note>
          <note>
            Det är också på det sättet, vilket vi redan har fått höra i debatten,
            att studentkårerna ser olika ut i olika delar av vårt land. Universiteten
            är olika utformade. Studenterna är olika individer. Grupperna
            är också olika. Av den anledningen måste varje studentkår utforma
            sin egen unika verksamhet för sina unika studenter tillsammans
            med sitt unika universitet eller sin utbildningsanordnare. Det
            måste ske på plats. Statlig styrning är inte alltid det bästa.
          </note>
          <note>
            Sedan kommer det alltid att påpekas att det fattas pengar. Jag
            har ännu aldrig träffat en enda organisation, myndighet, förvaltning
            eller förening som har sagt att de har tillräckligt med pengar.
            Dem skulle jag vilja träffa, för jag har ännu inte gjort det under
            mina drygt 50 år. Det kommer alltid att sägas att man behöver
            ytterligare pengar. Och det går alltid att utveckla verksamheter
            mer. Men jag tror ändå att det här är en rimlig nivå. Med det
            omställningsbidrag som staten kommer att ge tror jag att jag med
            tillförsikt kan se fram emot beslutet.
          </note>
          <note type="speaker">
            Anf. 262 MORGAN JOHANSSON (s):
          </note>
          <note>
            Fru talman! Först bara en spontan reaktion på det sista replikskiftet
            som vi hörde, som så tydligt visade hur aningslöst man ser på
            de här frågorna från den borgerliga majoritetens sida. När ni
            sätter nationerna och studentkårerna i situationen att de tappar
            stora delar av sina intäkter är det klart att de hamnar i ett
            läge där de säger att de måste sälja mer öl. Det är klart att
            det blir så. Ni står här och resonerar och försöker sno er kring
            det, men det är klart att det är så. Det är genomgående i det
            här ärendet hur ni slarvar bort argumentationen, hur ni liksom
            inte riktigt verkar veta effekterna och konsekvenserna av vad
            ni föreslår.
          </note>
          <note>
            Jag skulle vilja börja med att instämma i det allra mesta som
            har sagts, framför allt av Mikael Damberg naturligtvis, men också
            av Lage Rahm och Amineh Kakabaveh tidigare under debatten, och
            också ställa mig bakom den reservation som Socialdemokraterna
            och Vänsterpartiet har i betänkandet.
          </note>
          <note>
            Jag vill med det här inlägget bara komplettera den bild som har
            getts hittills med några bilder av mer praktisk karaktär från
            den erfarenhet som jag har från en av landets största studentstäder,
            som är Lund och min riksdagsvalkrets.
          </note>
          <note>
            Först bara ett par ord om hur det här viktiga ärendet har hanterats
            av regeringen. Det har tyvärr alltför ofta hänt under den här
            mandatperioden att regeringen kommit med förslag som varit väldigt
            dåligt beredda och konsekvensanalyserade. Det här är inte första
            gången. Det gäller a-kassan, och det gäller förändringen i sjukförsäkringen.
            Man har genomfört stora förändringar i det svenska samhället utan
            att bry sig om att riktigt titta på vad som ska hända. Så är det
            också i det här fallet.
          </note>
          <note>
            I det här fallet finns det ingen ordentlig konsekvensanalys av
            vad det innebär att avskaffa kårobligatoriet utan att skjuta till
            tillräckligt mycket pengar för att se till att kårer och nationer
            får en rimlig chans att klara sin verksamhet. Sveriges Förenade
            Studentkårer skriver att avsaknaden av en sådan konsekvensanalys
            är djupt oroväckande och oansvarig. Det är hårda ord, och jag
            håller med till sista bokstaven. Hanteringen av denna stora och
            viktiga fråga är hafsig, slafsig och slarvig. Riksdagen hade bara
            av det skälet haft alla möjligheter och alla skäl att avvisa hela
            propositionen. Nu är inte Lars Leijonborg här för att kunna försvara
            sig, och det kanske är tur på ett sätt. Han präglas väl av en
            viss självbevarelsedrift. Men det hade varit skönt att kunna ta
            diskussionen direkt med högskoleministern om hur han har kunnat
            lägga fram ett sådant här förslag utan att analysera konsekvenserna.
          </note>
          <note>
            Man kan ha helt olika uppfattningar i sakfrågan. För egen del
            har jag aldrig varit särskilt upprörd över kårobligatoriet. Jag
            tycker inte att det är någon kränkning av några mänskliga rättigheter
            att vi har tagit ut en sådan avgift.
          </note>
          <note>
            Det tyckte inte Europadomstolen heller som har prövat frågan
            om detta strider mot Europakonventionen. Nej, det stred inte mot
            Europakonventionen om de mänskliga rättigheterna.
          </note>
          <note>
            Men jag har samtidigt förstått argumenten för varför man inte
            tycker om obligatoriet. Att man vill avskaffa obligatoriet kan
            man väl leva med. Men jag kan inte förstå att riksdagsmajoriteten
            står i begrepp att avskaffa kårobligatoriet utan att ta ansvar
            för de verksamheter som under århundraden har byggts upp genom
            kårobligatoriet till nytta för landets studenter.
          </note>
          <note>
            Det är en slapp och ansvarslös inställning. Nu kapar vi era intäkter,
            säger man till landets studentkårer. Nu får ni klara er själva.
            Det är som att kasta någon i hamnen och säga: Varsågod, simma
            eller sjunk, välj själv! Var lite kreativa så klarar ni av det!
          </note>
          <note>
            Ovanpå alltihop torgförs detta som något slags frihetsreform.
            Om ni på den borgerliga kanten verkligen hade velat göra något
            för studenternas frihet skulle ni ha höjt studiemedlen och gjort
            något åt bostadssituationen för studenterna. Inte skulle ni göra
            som ni nu gör och slå sönder studentkårerna och kalla det för
            en frihetsreform. Det politiska språket är sannerligen egenartat
            ibland.
          </note>
          <note>
            Herr talman! Mycket har sagts om studerandeinflytandet på ett
            strålande sätt av Mikael Damberg, Amineh Kakabaveh och Lage Rahm.
            De har pekat på hur studerandeinflytandet slås sönder och hur
            studenternas utbildningsbevakning undermineras av detta regeringsförslag.
            Jag vill peka på något ytterligare, nämligen hur viktiga sociala
            och kulturella värden står på spel för hundratusentals ungdomar.
          </note>
          <note>
            I Lund är det studentnationerna och Akademiska Föreningen som
            står för mycket av den sociala och kulturella delen av studentlivet.
            Det är en stor verksamhet med en mångfald av aktiviteter. En del
            verksamheter är rikskända, som studentsångarna på universitetets
            trappa den 1 maj och studentspexen som Ulf Nilsson nämnde. Djingis
            Kahn och Uarda är exempel på spex där personer som Hans Alfredson,
            Stellan Sundahl och Johan Wester från Hipp Hipp tog de första
            stegen på sin bana.
          </note>
          <note>
            Lundakarnevalen vart fjärde år engagerar tiotusentals studenter
            och besöks när den hålls av uppemot en kvarts miljon människor.
          </note>
          <note>
            Tidningen Lundagård är studentkårernas tidning. Den nämner jag
            för dess journalistiska gärning. Många lysande skribenter och
            journalister har börjat sin bana just där, till exempel Hjalmar
            Gullberg, Gunnar Fredriksson och Ivar Harrie för att nämna några.
          </note>
          <note>
            Statsministeraftnarna på Akademiska Föreningen i Lund är legendariska
            och välkända. Det finns ett brett utbud av den typen av verksamhet.
          </note>
          <note>
            Allt detta bildning, social verksamhet och kultur bärs i dag
            i stor utsträckning upp av de obligatoriska avgifterna. Underhållet
            av Akademiska Föreningens hus finansieras i stor utsträckning
            av de obligatoriska avgifterna.
          </note>
          <note>
            Nu avskaffar ni de avgifterna och säger att det nog ska gå bra
            ändå. Man har räknat på det där i Lund. Man kommer att tappa bortemot
            hälften av sina intäkter, 810 miljoner kronor, som man måste dra
            in på något annat sätt. Ni sätter studentkårerna i knipa, men
            ni sätter också nationslivet och Akademiska Föreningen med all
            sin kulturverksamhet i en svår knipa.
          </note>
          <note>
            Hur ska det då bli med studentaftnarna? Ska man avgiftsbelägga
            dem? Hur ska det bli med Lundakarnevalen? Ska Lundakarnevalen
            2010 vara den sista som hålls? Hur ska det bli med studentspexen?
            Ska de dras in och läggas ned? Vad ska hända med tidningen Lundagård?
            Ska den få lägga ned? Vad ska hända med nationslivet? Vad ska
            hända med Akademiska Föreningens hus? Ska det stå och förfalla?
          </note>
          <note>
            Det blir inte bara sämre utbildningsbevakning och sämre studerandeinflytande.
            Det blir också tråkigare att vara student.
          </note>
          <note>
            När jag studerade någon gång på medeltiden hade jag förmånen
            att mötas av ett sjudande, bubblande, virvlande och mångfasetterat
            studentliv som jag ibland ser tillbaka på med viss saknad. Den
            erfarenheten delar jag med många. Oavsett om man har läst i Lund,
            Uppsala, Stockholm, Göteborg, Örebro, Karlstad, Linköping eller
            Umeå har vi säkert alla mötts av ett sjudande studentliv. Jag
            är rädd att framtidens studenter inte kommer att få uppleva detta
            och att all denna varma kultur och sociala verksamhet slås i spillror.
          </note>
          <note>
            Jag är förundrad över att majoriteten inte förstår vilken kulturgärning
            som landets studenter faktiskt står för. Det finns något viktigt
            här som vi kanske håller på att förslösa och förlora.
          </note>
          <note>
            Vi socialdemokrater är inte ensamma om att oroas över det. I
            Lund finns den oron över partgränserna. Lunds universitet och
            Lunds kommun skrev ett brev till riksdagsledamöterna inför denna
            behandling. I brevet varnade man för att en alltför snabb omställning
            kan leda till att värdefulla verksamheter inte hinner anpassa
            sig utan måste läggas ned. Man vädjade till riksdagen. Det är
            angeläget, sade man, att förändringen genomförs på ett sådant
            sätt och med tillräcklig tid till omställning så att nationerna,
            kårerna och Akademiska Föreningen även i framtiden kan ge viktiga
            bidrag till studiemiljön och Lund som stad. Brevet är underskrivet
            av Per Eriksson som är rektor för universitetet, Mats Helmfrid
            som är moderat kommunstyrelseordförande och Anders Almgren som
            är socialdemokratisk företrädare i kommunstyrelsen.
          </note>
          <note>
            Herr talman! Oron finns, över partigränserna när man tittar på
            de orter som berörs. Det verkar bara vara den borgerliga majoriteten
            här som inte förstår det. Det finns bara ett sätt att gå alla
            de kritiska rösterna till mötes och stilla oron, och det är att
            avvisa den proposition som ligger på riksdagens bord och rösta
            för Socialdemokraternas och Vänsterpartiets reservation.
          </note>
          <note type="speaker">
            Anf. 263 ULF NILSSON (fp) replik:
          </note>
          <note>
            Herr talman! Nu kom vi in på ett specialämne, men ett mycket
            viktigt specialämne, nämligen nationerna i Uppsala och Lund som
            har en särställning och som vi inte har talat så mycket om i dag.
          </note>
          <note>
            När jag började arbeta med denna fråga omkring år 2000 och vi
            yrkade på utredningar i utbildningsutskottet var det för många
            med mig i den dåvarande oppositionen viktigt att garantera nationerna
            en möjlighet att vara kvar. De flesta trodde att det skulle vara
            helt omöjligt att låta dem behålla sina skattelättnader. För mig
            som Lundabo och med respekt för hela den kulturtradition som nationerna
            har känns det oerhört viktigt att skattelättnaderna blev kvar.
            De blev kvar för nationerna i Uppsala och Lund. De blev också
            kvar, vilket var osäkert in i det sista, för Akademiska Föreningen
            som förvaltar fastigheter.
          </note>
          <note>
            Att i ett skede när den traditionella skattelättnaden på fastigheter
            och på inkomster från bland annat nöjesverksamhet och annan verksamhet
            är kvar utmåla det nästan som en självklarhet att spex, festligheter,
            studentsång och karneval kommer att upphöra på grund av detta
            beslut är en skräckmålning som jag menar inte har någon som helst
            förankring i verkligheten. Dessutom är jag övertygad om att nationerna
            med sitt rika nöjesliv inte kommer att ha några svårigheter att
            ha kvar studenter även om det bara är av det enkla skälet att
            man vill gå ut och roa sig och umgås med varandra, vilket inte
            är något föraktligt skäl, för det behöver man göra när man pluggar.
          </note>
          <note>
            Morgan Johansson utelämnar nästan helt föreningsfrihet. Han nämner
            med bara några föraktfulla ord att det är lite löjligt det här
            med föreningsfrihet. Han säger inte ett ord om vad han bryr sig
            om alla de människor i olika åldrar som faktiskt inte har lust
            att betala för att vara med i en nation eller kår. Han bevärdigar
            dem inte med en tanke.
          </note>
          <note type="speaker">
            Anf. 264 MORGAN JOHANSSON (s) replik:
          </note>
          <note>
            Fru talman! Nej, jag avfärdar inte detta med några föraktfulla
            ord, Ulf Nilsson. Jag konstaterade att Europadomstolen inte hade
            sagt att detta stred mot några mänskliga rättigheter. Det var
            så jag sade. Ulf Nilsson hävdar hela tiden att det här är en kränkning
            av mänskliga rättigheter. Jag vill bara säga att det har prövats,
            och det har inte befunnits vara en kränkning.
          </note>
          <note>
            Sedan är det så, Ulf Nilsson, att jag inte bara pratar om nationerna
            i Lund eller Uppsala. Jag pratar faktiskt brett om den studiesociala
            verksamheten och kulturverksamheten överallt, var den än bedrivs,
            därför att avbräcket här drabbar alla orter, vad vi än pratar
            om Örebro, Karlstad eller vad vi nu talar om. Det är där man riskerar
            att bli av med pengarna. Och då säger jag bara att man kommer
            att få dra ned på alla typer av verksamhet också. Det är inte
            bara studentinflytandet och utbildningsbevakningen som man slår
            sönder utan också den studiesociala verksamheten.
          </note>
          <note>
            Jag tog exempel från Lund, därför att det är där jag har min
            hemvist, och jag känner väl till den världen. Där står nationerna
            och Akademiska Föreningen för en stor del av verksamheten. Och
            jag vet att man där är väldigt orolig nu för hur mycket pengar
            man kommer att bli av med. Och det är väldigt svårt att hitta
            andra finansieringskällor. Det var min kommentar till det föregående
            replikskiftet. Det finns inte så många andra pengakällor att hitta.
          </note>
          <note>
            Ulf Nilsson ska försöka rädda sig i den här situationen, så han
            säger: Ja, men ni får behålla skattelättnaderna!
          </note>
          <note>
            Det är ju också ett sätt. Först rycker ni av studentorganisationerna
            en massa intäkter, och sedan säger ni: Ja, men i gengäld får ni
            behålla skattelättnaderna!
          </note>
          <note>
            Det är ju rena rånet! Upp med händerna så tar vi din plånbok,
            men i gengäld får du behålla kläderna! Det är ju så ni behandlar
            studentorganisationerna och studentkårerna i Sverige med det här
            förslaget, Ulf Nilsson. Det är för dåligt.
          </note>
          <note type="speaker">
            Anf. 265 ULF NILSSON (fp) replik:
          </note>
          <note>
            Fru talman! Med det bildspråket, att varenda ekonomisk förändring
            för olika samhällsgrupper skulle vara något slags rån som kompenserades
            under tvång, skulle man inte kunna genomföra några som helst reformer.
          </note>
          <note>
            Jag konstaterar bara att under hela den här processens gång har
            nationerna tyckt att det har varit avgörande för hur de ska se
            på sina möjligheter att fortsätta detta att skattelättnaderna
            blir kvar. Dessutom talar allt för att just nationerna kommer
            att ha många medlemmar i fortsättningen eftersom det naturliga
            när man kommer till Lund och Uppsala är att vara medlem i en nation,
            bland annat för att kunna delta i det sociala livet på olika ställen
            vilket man alltså inte kan göra om man inte är medlem i en nation.
          </note>
          <note>
            Att Europadomstolen konstaterar att det här inte är ett brott
            mot mänskliga rättigheter beror just på historien, att nationer
            och kårer har varit en del av universiteten och inte varit en
            förening utan ett sätt att organisera och hålla ordning på studenterna
            så att de är nyktra, studerar flitigt och sköter sig. Det är så
            att säga principen från början med de 300-åriga nationerna. Sedan
            har de utvecklats till att bli väsentliga intresseorganisationer
            för studenterna. Det är då föreningsfriheten kommer in. Det är
            svårt att förena att vara en intresseorganisation och samtidigt
            inte ha föreningsfrihet.
          </note>
          <note>
            Vi har tagit de här argumenten flera gånger nu. Till detta replikskifte
            anmälde jag mig kanske i första hand som regional representant
            från Lund och i andra hand om någon som talar för hela Sverige,
            till skillnad från i mina tidigare inlägg, eftersom Morgan Johansson
            uppehöll sig så väldigt vid nationerna och deras kulturarv.
          </note>
          <note>
            Jag vidhåller fortfarande att Morgan Johansson nämner i en bisats
            att det finns ett antal människor som faktiskt inte har lust att
            betala de här hundralapparna och inte har lust att vara med, men
            samtidigt utmålar han en helt ogrundad skräckbild av att kulturtraditionerna
            i Uppsala och Lund skulle upphöra. Jag tror att vi kommer att
            vi kommer att få se studentsångare i tv några år till.
          </note>
          <note type="speaker">
            Anf. 266 MORGAN JOHANSSON (s) replik:
          </note>
          <note>
            Fru talman! Jag trodde att jag gjorde den här principfrågan klar
            i talarstolen: Avskaffa gärna kårobligatoriet vad mig anbelangar,
            men se till att betala för det! Se till att betala för den reform
            som ni då gör! Men det är det ni inte gör. Tvärtom lämnar ni studentkårerna
            med bara en tredjedel av de pengar som utredningen föreslog.
          </note>
          <note>
            Ni tvingar in dem i en situation där de måste kommersialiseras.
            De måste gå runt med håven och be om pengar, eller också måste
            de se till att sälja mycket mer öl än de har gjort tidigare. Det
            är ju den situationen som ni tvingar in dem i. Avskaffa alltså
            gärna kårobligatoriet vad mig anbelangar, men se till att betala
            för de reformerna när ni driver fram dem!
          </note>
          <note>
            Det är en realitet, ingen skräckbild, som jag målar upp. Vi talar
            om nationerna i Lund. Där är det 4 miljoner i intäkter som nu
            är i total gungning. För Akademiska Föreningen är det 5 miljoner
            i intäkter som är i total gungning. Totalt i studentlivet i Lund
            rör det sig om 16 miljoner. Hur stor andel av de här pengarna
            som de kommer att kunna behålla efter att ni har avskaffat detta
            har de ingen aning om.
          </note>
          <note>
            Den enda poängen som jag hade i den delen var återigen detta:
            Det får konsekvenser, det här, Ulf Nilsson, inte bara för studerandebevakningen
            utan också för det studiesociala liv totalt sett som studenten
            kommer att mötas av när han eller hon kommer till en ny högskole-
            eller universitetsort. Och det tycker jag att ni slarvar bort
            fullständigt. Jag förstår inte hur borgerliga politiker, som ändå
            försöker ha ord om sig att vara något slags kulturbärare i vårt
            land, bara viftar bort den viktiga kulturgärning som studenterna
            faktiskt står för i vårt land.
          </note>
          <note>
            Överläggningen var härmed avslutad.
          </note>
          <note>
            18 § Forskarutbildning med profilering och kvalitet
          </note>
          <note>
            Föredrogs
          </note>
          <note type="speaker">
            Anf. 267 THOMAS STRAND (s):
          </note>
          <note>
            Fru talman! I går besökte utbildningsutskottet Konstfack. Det
            var intressant och lärorikt på många sätt. Under vårt samtal med
            Konstfacks ledning kom vi in på frågan om vilka satsningar som
            prioriteras under de kommande åren. En sådan prioriterad satsning
            som betonades särskilt var att stärka forskningen på Konstfack.
            Det skulle utveckla högskolan och stärka grundutbildningen samtidigt
            som en stärkt forskning bidrar till att öka förståelsen för konstens
            betydelse för såväl individ som samhälle.
          </note>
          <note>
            Besöket på Konstfack och samtalet om forskningens betydelse passar
            bra in på det betänkande och den proposition som vi nu ska diskutera
            som bland annat handlar om vikten av att stärka konstnärlig utbildning
            och forskning samt en ökad möjlighet att utfärda examina på forskarnivå
            på alla högskolor.
          </note>
          <note>
            För några månader sedan diskuterade vi forskningspolitiken under
            de kommande fyra åren. Vi socialdemokrater redogjorde då för vår
            syn på forskning, och vi argumenterade för hur Sverige ska vara
            en ledande kunskaps- och forskningsnation. Vi kritiserade samtidigt
            regeringen för att satsa för lite på forskningen. Vi riktade också
            kritik mot regeringens detaljstyrning av svensk forskning samt
            att regeringen sjösätter en resursfördelningsmodell som vi inte
            fullt ut kan överblicka konsekvenserna av. Vår oro kring denna
            modell kvarstår. Vi kritiserade också regeringen för att ignorera
            arbetet med att involvera näringslivet i särskilt strategiska,
            viktiga branscher.
          </note>
          <note>
            När det gäller propositionen Forskarutbildning med profilering
            och kvalitet är vi socialdemokrater positivt inställda till huvuddragen.
            Vi välkomnar därför regeringens förslag att inrätta särskilda
            forskarexamina på det konstnärliga området. Det kommer att stärka
            de konstnärliga utbildningarna och den konstnärliga forskningen.
            Det är viktigt att de konstnärliga utbildningarna får utveckla
            formerna för sin forskarutbildning utifrån sina egna förutsättningar.
          </note>
          <note>
            Vi bejakar också regeringens förslag om att alla högskolor ska
            ges möjlighet att ansöka om tillstånd att utfärda examina på forskarnivå
            och att denna rätt till examen ska ges till smalare områden än
            dagens vetenskapsområden. Att bedriva forskning och forskarutbildning
            vid alla lärosäten innebär stora fördelar. Det stärker grundutbildningen
            och det utvecklar Sverige som forskningsnation. Den forskning
            som bedrivs vid högskolorna görs också ofta i ett gott samarbete
            med det lokala och regionala näringslivet, vilket gynnar tillämpning
            och kommersialisering. Därför är det bra att alla högskolor nu
            ges möjlighet att ansöka om tillstånd att utfärda examina på forskarnivå.
            Samtidigt vill vi betona vikten av att kvalitetens fana hålls
            högt samt att universitet och högskolor behandlas lika.
          </note>
          <note>
            Däremot är vi tre oppositionspartier kritiska till att den borgerliga
            regeringen nu stänger dörren för de högskolor som lämnat in en
            universitetsansökan och som vill få den prövad. Jag tycker att
            det är både anmärkningsvärt och direkt olämpligt att av ideologiska
            skäl binda upp sig för ett visst antal universitet i Sverige.
            Besluten att inrätta de senaste universiteten har varit välgrundade
            och har stärkt Sveriges position som forskningsnation. Det har
            förstärkt kvaliteten i grundutbildningen och gynnat utvecklingen
            inom både offentlig sektor och privat näringsliv. Vi tre oppositionspartier
            kan i dagsläget inte vare sig utlova ett ställningstagande för
            ytterligare universitet eller utesluta detsamma. Vi menar att
            det i första hand är kvaliteten som ska avgöra om fler högskolor
            blir universitet eller inte. Vi anser därför att de högskolor
            som har lämnat in en universitetsansökan och som fortfarande har
            ambitionen att bli universitet ska prövas seriöst för detta. Regeringens
            nya princip att utan vidare kvalitetsprövning avfärda de inkomna
            ansökningarna om universitetsstatus är inte acceptabel.
          </note>
          <note>
            Fru talman! Jag yrkar bifall till reservationen under punkt 4.
          </note>
          <note type="speaker">
            Anf. 268 BETTY MALMBERG (m):
          </note>
          <note>
            Fru talman! I höstas presenterade alliansregeringen sin forskningsproposition
            för perioden 20092012. Den innebar en rekordstor satsning på forskning
            och innovation, där ökningen för 2009 till och med var större
            än den totala satsningen för den föregående fyraårsperioden. Men
            för att Sverige ska lyckas ännu bättre på forsknings- och innovationsområdet
            krävs förutom mycket resurser också att forskningen håller hög
            kvalitet. Några åtgärder för att uppnå detta har redan presenterats,
            medan ytterligare förbättringsförslag finns med i det betänkande
            vi diskuterar i dag.
          </note>
          <note>
            Låt mig inleda med att säga hur glädjande det är att regeringen
            nu inför konstnärliga forskningsexamina. Det är något som har
            diskuterats sedan högskolereformen 1977 och som nu genomförs av
            alliansen. Det är på tiden. I till exempel Finland hade ett femtiotal
            forskare hunnit disputera inom de konstnärliga verksamheterna
            redan år 2002. Hur många de är i dag har jag inte funnit siffror
            på, men att det finns konstnärliga forskningsexamina är inte unikt.
            De finns i många europeiska länder och även i USA och i Kanada.
            Nu är det alltså Sveriges tur, och reformen har mottagits mycket
            positivt på de konstnärliga högskolorna.
          </note>
          <note>
            Då vi från utbildningsutskottet besökte Teaterhögskolan var det
            en entusiastisk rektor som talade om behovet av reformen och om
            vilka nya möjligheter den kommer att ge.
          </note>
          <note>
            I Sverige finns i dag 14 universitet och 22 högskolor. Genom
            att universiteten har rätt att utfärda forskningsexamina på alla
            områden, och därmed kan få mycket mer resurser, har många av högskolorna
            strävat efter att uppnå universitetsstatus. Flera högskolor har
            skickat in ansökningar för prövning och har fått vänta tålmodigt.
            Beskeden har dröjt över sex år i vissa fall, men nu får de äntligen
            svar. Det är kanske inte det svar de har hoppats på, men det är
            ett svar. Det är ett svar som ger nya möjligheter genom att vi
            nu lämnar det stelbenta synsättet att endast universitet, eller
            högskolor med rätt vetenskapsområde, får tillgodoräkna sig den
            forskning som sker vid en högskola. Framdeles kommer nämligen
            forskningen att kunna bedrivas på alla lärosäten, universitet
            såväl som högskolor, och alla lärosäten kommer att få samma basresurs
            per student till forskning. Reformen innebär också att högskolorna
            ska kunna ansöka och prövas för att få examinationsrätt inom smalare
            profilområden än dagens vetenskapsområden. Genom att koncentrera
            sina resurser och profilera sig kan högskolorna uppnå en kvalitet
            som i sin tur kan leda till mer resurser. Därmed kan högskolor
            få den eftersträvade möjligheten att examinera sina egna doktorander,
            utbildningsmiljöerna förbättras genom att studenterna på grundutbildningsnivå
            möter forskare under studietiden och Sverige berikas med fler
            lärosäten och forskare med spetskompetens.
          </note>
          <note>
            Bra forskning kommer alltså att stödjas oavsett var den bedrivs.
            Regeringen stärker på så sätt alla högskolors möjligheter. Det
            innebär också att all forskning inte koncentreras till några få
            orter utan att också mindre högskolor ges samma rätt att utvecklas
            och få tillgodoräkna sig den spetskompetens som finns. Det här
            kommer att stärka såväl grundutbildningen som forskningen.
          </note>
          <note>
            På samma sätt som alla lärosäten får möjlighet att förbättra
            sin verksamhet kommer också det omvända att gälla. Alla lärosäten,
            inklusive universiteten, kommer att kunna få sin examensrätt på
            forskarnivå indragen. På så sätt främjas kvaliteten eftersom det
            egentligen inte finns några garantier för att all forskning som
            bedrivs vid ett universitet alltid håller hög klass.
          </note>
          <note>
            Det gläder oss naturligtvis att vi är överens om reformerna.
            Långsiktiga och stabila reformer är bra för svensk högskola och
            forskning. Samtidigt kan man ju inte låta bli att undra varför
            inget har skett tidigare.
          </note>
          <note>
            En annan sak som förvånar är att vänsterfalangen anser att de
            högskolor som i dag ansökt om universitetsstatus nu ska prövas
            för det. Det känns märkligt. Nu när man är i opposition tycker
            man att det är dags för prövning, trots att några av högskolorna
            skickade in sin ansökan redan för sex år sedan. Självklart är
            det ärligare, som regeringen nu gör, att säga att inga ansökningar
            kommer att beviljas på grund av att resurserna inte finns för
            att bygga upp de breda forskningsmiljöer som ett universitet kräver.
          </note>
          <note>
            Ett besked, även om det är negativt, är bättre än inget alls.
            Då vet man åtminstone vad man har att förhålla sig till. Jag delar
            regeringens uppfattning om vad som ska hända framgent. Man säger
            faktiskt inte att universitet inte kan komma att bildas i framtiden,
            men det ska ske utifrån stabila och långsiktiga förutsättningar.
          </note>
          <note>
            Fru talman! Sverige behöver forskning av världsklass. Om den
            sker vid universitet eller högskolor är inte intressant så länge
            högsta akademiska kvalitet råder. Alla lärosäten ska alltså framdeles
            kunna erbjuda bra forskning, men däremot behöver inte all forskning
            ske vid alla lärosäten. Fullständiga rättigheter åt alla gynnar
            lärosäten i hela Sverige. Det är en bra strategi för framtiden.
          </note>
          <note>
            Jag yrkar bifall till förslaget i betänkande UbU18.
          </note>
          <note>
            Anf. 269 ULRIKA CARLSSON i Skövde (c):
          </note>
          <note>
            Fru talman! Utbildningsutskottets betänkande UbU18, Forskarutbildning
            med profilering och kvalitet , behandlar en mycket efterlängtad
            proposition.
          </note>
          <note>
            Att Sverige är en kunskapsnation slår vi fast i varje debatt
            inom hela utbildningsområdet. Den högre utbildningen har utvecklats
            från att ha funnits vid ett fåtal universitet i Sverige till att
            finnas utbredd över hela landet. Det har varit en fantastisk utveckling
            som Centerpartiet med stolthet har tagit del i. Den nya tekniken
            har också gjort att lärosätenas utbildningar har kommit än närmare
            människor, till exempel till många av de lärcentrum som bland
            annat kommuner har byggt upp.
          </note>
          <note>
            Högskolor och universitet har också en stor betydelse för den
            regionala utvecklingen. I samverkan med det omgivande samhället
            kan alla ha nytta av varandra. Studenter kan under sin utbildning
            ha god kontakt med arbetslivet. Det är bara ett exempel, men det
            finns mycket mer att göra. Näringslivet har nytta av samverkan
            med lärosätet, eftersom den framtida kompetens som företagen behöver
            utbildas där.
          </note>
          <note>
            De nya universiteten har betytt mycket för de regioner som de
            finns i, inte minst när det gäller forskningssamarbetet med både
            näringsliv och offentlig sektor.
          </note>
          <note>
            Fru talman! Med den här propositionen får alla högskolor möjlighet
            att ansöka om tillstånd att utfärda examina på forskarnivå. Jag
            vet att det är mycket efterlängtat vid högskolorna i den region
            som jag kommer från, Västra Götalandsregionen. Det gäller Högskolan
            i Borås, Högskolan Väst och Högskolan i Skövde som alla har längtat
            efter den här möjligheten att få tillgång till hela kedjan.
          </note>
          <note>
            Vid de olika lärosätena har man arbetat för att profilera sin
            forskning för att bli smalare men vassare. Nu ger vi möjligheten
            att bedriva forskarutbildning utan att för den skull ha hela bredden
            i ett vetenskapsområde.
          </note>
          <note>
            Det finns många spännande forskningsområden där de mindre högskolorna
            har spets. Jag ska bara nämna några exempel: smarta textilier
            vid Högskolan i Borås och virtuella system vid Högskolan i Skövde.
          </note>
          <note>
            Jag är övertygad om att detta också kommer att leda till att
            fler kvinnor kommer att ta chansen att läsa en forskarutbildning
            och att vi på så sätt öppnar för fler kvinnor som professorer.
          </note>
          <note>
            Fru talman! Jag yrkar bifall till förslaget i utbildningsutskottets
            betänkande UbU18 Forskarutbildning med profilering och kvalitet
            .
          </note>
          <note>
            Överläggningen var härmed avslutad.
          </note>
          <note>
            19 § Stiftelsen Riksbankens Jubileumsfonds verksamhet 2008
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            20 § 2006 års sjöarbetskonvention
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            21 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 maj
          </note>
          <note>
            Amineh Kakabaveh
          </note>
          <note>
            Carina Hägg
          </note>
          <note>
            Désirée Liljevall
          </note>
          <note>
            Helene Petersson
          </note>
          <note>
            Christer Engelhardt
          </note>
          <note>
            Johan Linander
          </note>
          <note>
            Agneta Berliner
          </note>
          <note>
            Désirée Pethrus Engström
          </note>
          <note>
            Britta Rådström
          </note>
          <note>
            Fredrik Olovsson
          </note>
          <note>
            Bodil Ceballos
          </note>
          <note>
            Hans Hoff
          </note>
          <note>
            Göran Persson
          </note>
          <note>
            Lennart Axelsson
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Elina Linna
          </note>
          <note>
            Elina Linna
          </note>
          <note>
            Amineh Kakabaveh
          </note>
          <note>
            Olle Thorell
          </note>
          <note>
            Christer Engelhardt
          </note>
          <note>
            Ameer Sachet
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 26 maj.
          </note>
          <note>
            22 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 20 maj
          </note>
          <note>
            Christina Oskarsson
          </note>
          <note>
            Ylva Johansson
          </note>
          <note>
            Peter Hultqvist
          </note>
          <note>
            Lars Gustafsson
          </note>
          <note>
            Bodil Ceballos
          </note>
          <note>
            Tina Ehn
          </note>
          <note>
            Siv Holma
          </note>
          <note>
            Birgitta Eriksson
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Lars U Granberg
          </note>
          <note>
            Berit Andnor
          </note>
          <note>
            Tina Ehn
          </note>
          <note>
            Sylvia Lindgren
          </note>
          <note>
            Fredrik Lundh
          </note>
          <note>
            Carin Runeson
          </note>
          <note>
            Hans Stenberg
          </note>
          <note>
            Hans Linde
          </note>
          <note>
            Ameer Sachet
          </note>
          <note>
            Birgitta Ohlsson
          </note>
          <note>
            Karin Svensson Smith
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Lars Johansson
          </note>
          <note>
            Helena Leander
          </note>
          <note>
            Åsa Lindestam
          </note>
          <note>
            Matilda Ernkrans
          </note>
          <note>
            Matilda Ernkrans
          </note>
          <note>
            Agneta Berliner
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 26 maj.
          </note>
          <note>
            23 § Kammaren åtskildes kl. 22.41.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
