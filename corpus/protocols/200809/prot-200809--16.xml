<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--16</head>
          <docDate when="2008-10-21">2008-10-21</docDate>
        </div>
      </front>
      <body>
        <div>
          <note n="b762187b">
            ﻿
          </note>
          <note n="4006d9ec">
            Riksdagens protokoll
          </note>
          <note n="b70b397f">
            2008/09:16
          </note>
          <note type="date" n="c3b9a57b">
            Tisdagen den 21 oktober
          </note>
          <note n="7c4bfde1">
            Kl. 13:30 - 19:55
          </note>
          <note n="025e380c">
            1 § Justering av protokoll
          </note>
          <note n="63cbfdb2">
            Justerades protokollen för den 14 och 15 oktober.
          </note>
          <note n="ba1e5469">
            2 § Avsägelser
          </note>
          <note n="83c546de">
            Förste vice talmannen meddelade att Johan Pehrson (fp) avsagt
            sig uppdraget som ledamot i finansutskottet, att Urban Ahlin (s)
            avsagt sig uppdraget som ledamot i den svenska delegationen till
            Parlamentariska församlingen i konferensen om säkerhet och samarbete
            i Europa, OSSE, samt att Eva Sonidsson (s) avsagt sig uppdraget
            som suppleant i civilutskottet.
          </note>
          <note n="aa533410">
            Kammaren biföll dessa avsägelser.
          </note>
          <note n="8b091641">
            3 § Anmälan om kompletteringsval
          </note>
          <note n="908f578d">
            Förste vice talmannen meddelade att Folkpartiet liberalernas
            riksdagsgrupp på grund av uppkommen vakans anmält Carl B Hamilton
            som ledamot i finansutskottet.
          </note>
          <note n="2bbb2d77">
            Förste vice talmannen meddelade vidare att Socialdemokraternas
            riksdagsgrupp på grund av uppkomna vakanser anmält Eva Sonidsson
            som ledamot i civilutskottet och Aleksander Gabelic som ledamot
            i den svenska delegationen till Parlamentariska församlingen i
            konferensen om säkerhet och samarbete i Europa, OSSE.
          </note>
          <note n="ce61cdaf">
            Förste vice talmannen förklarade valda till
          </note>
          <note n="585d606d">
            ledamot i finansutskottet
          </note>
          <note n="c468dd70">
            ledamot i civilutskottet
          </note>
          <note n="8b5b50ab">
            ledamot i den svenska delegationen till Parlamentariska församlingen
            i konferensen om säkerhet och samarbete i Europa, OSSE
          </note>
          <note n="a54052cb">
            4 § Meddelande om frågestund
          </note>
          <note n="eecbbbd4">
            Förste vice talmannen meddelade att vid frågestunden torsdagen
            den 23 oktober kl. 14.00 skulle följande statsråd närvara:
          </note>
          <note n="c63ae208">
            Statsrådet Gunilla Carlsson (m), utrikesminister Carl Bildt (m),
            statsrådet Maria Larsson (kd), jordbruksminister Eskil Erlandsson
            (c) och försvarsminister Sten Tolgfors (m).
          </note>
          <note n="f6dc385e">
            5 § Anmälan om fördröjda svar på interpellationer
          </note>
          <note n="4ec69f25">
            Till riksdagen hade inkommit följande skrivelser:
          </note>
          <note n="159f8b1c">
            Interpellation 2008/09:22
          </note>
          <note n="72482de5">
            Interpellation 2008/09:22 Neutralisering av hyresläget i Kiruna
          </note>
          <note n="49213129">
            Interpellationen kommer att besvaras tisdagen den 28 oktober
            2008.
          </note>
          <note n="dddd1815">
            Skälet till dröjsmålet är tjänsteresor.
          </note>
          <note n="ef6b9f07">
            Fredrik Ahlén
          </note>
          <note n="ad1198f0">
            Interpellation 2008/09:36
          </note>
          <note n="01d75057">
            Interpellation 2008/09:36 Försenade utbetalningar från Försäkringskassan
          </note>
          <note n="5d7434a2">
            Interpellationen kommer att besvaras tisdagen den 11 november
            2008.
          </note>
          <note n="710e3b37">
            Skälet till dröjsmålet är sedan tidigare inbokade engagemang.
          </note>
          <note n="e3710a1f">
            Marianne Jenryd
          </note>
          <note n="d9807dc9">
            6 § Svar på interpellation 2008/09:19 om införande av ett socialt
            protokoll i EU
          </note>
          <note type="speaker" n="0b84644b">
            Anf. 1 Statsrådet CECILIA MALMSTRÖM (fp):
          </note>
          <u who="unknown" xml:id="i-75bc91a8185d8051-0" n="1070d610">
            <seg n="9e9ff5ef">
              Herr talman! Mona Sahlin har frågat statsministern om han avser
              att under EU:s toppmöte den 1516 oktober driva kravet på att ett
              socialt protokoll införs i EU, samt om han avser att på toppmötet
              i oktober agera för att utstationeringsdirektivet revideras på
              så sätt att likabehandling av löntagare ska kunna garanteras.
              Toppmötet har varit, men frågorna är ju väldigt relevanta ändå.
            </seg>
            <seg n="9fe8fa5e">
              Interpellationen har överlämnats till mig.
            </seg>
            <seg n="2b841f04">
              Lissabonfördraget är ett bra och balanserat fördrag som har undertecknats
              av samtliga stats- och regeringschefer i EU och godkänts parlamentariskt
              i 24 länder. Som Mona Sahlin konstaterar i sin interpellation,
              stärker Lissabonfördraget arbetstagarnas ställning i Europa, bland
              annat genom att stadgan om grundläggande rättigheter görs juridiskt
              bindande. Fördraget erkänner också uttryckligen arbetsmarknadens
              parters betydelse och respekten för deras självständighet. Begreppet
              social marknadsekonomi införs som en av unionens övergripande
              målsättningar.
            </seg>
            <seg n="94694c94">
              Jag håller med Mona Sahlin om att Lissabonfördraget inte är det
              sista steget i EU:s utveckling. Samtidigt är det prematurt att
              redan innan Lissabonfördraget har trätt i kraft ställa nya krav
              på fördragsändringar. Sådana krav riskerar att undergräva fördragets
              ikraftträdande och riva upp resultatet av flera års förhandlingsarbete.
            </seg>
            <seg n="9ca1ee83">
              Vi måste dessutom ta hänsyn till att de 27 medlemsländerna har
              olika arbetsmarknadsmodeller och delvis olika syn på skyddet av
              arbetstagare och friheten att tillhandahålla tjänster.
            </seg>
            <seg n="ae429ba5">
              Verkligheten är att vi sannolikt inte skulle komma någonstans
              alls om vi öppnade för nya förhandlingar om ett socialt protokoll
              eller om ett reviderat utstationeringsdirektiv. Skulle eventuella
              förhandlingar gå i mål finns det dessutom en överhängande risk
              att en kompromiss skulle gå i en riktning som varken regeringen
              eller Socialdemokraterna önskar. Därför vill regeringen inte öppna
              upp förhandlingarna om ett utstationeringsdirektiv eller driva
              krav på ett socialt protokoll.
            </seg>
            <seg n="1f78104a">
              Utmaningarna kan illustreras av behandlingen av den rapport av
              Jan Andersson i Europaparlamentet som Mona Sahlin nämner i sin
              interpellation. Vid omröstningen i Europaparlamentets sysselsättningsutskott
              ströks begreppet socialt protokoll, samtidigt som kraven avseende
              utstationeringsdirektivet tonades ned. I ett yttrande från utskottet
              för inre marknaden angavs dessutom att det inte är nödvändigt
              att se över utstationeringsdirektivet innan man på nationell nivå
              analyserat och klarlagt de invändningar som gjorts mot olika kollektivavtalsmodeller.
            </seg>
            <seg n="7fa6c4a5">
              Jag vill också framhålla allt det arbete som trots allt pågår
              med att driva utvecklingen framåt. Kommissionen arbetar med att
              på olika sätt förbättra medlemsstaternas genomförande av utstationeringsdirektivet.
              Bland annat har man givit en rekommendation om ökat administrativt
              samarbete, och regeringen är mycket positiv till det arbetet.
            </seg>
            <seg n="eb9bdaac">
              Kommissionen håller dessutom på att tillsätta en expertkommitté
              som ska jobba med tillämpningen av direktivets regler i medlemsstaterna
              och bestå av experter från de olika länderna. Även arbetsmarknadens
              parter kommer att få en roll i gruppen. Sverige kommer självklart
              att delta aktivt i detta arbete.
            </seg>
            <seg n="f2e4f552">
              Så sent som den 9 oktober i år presenterade kommissionen ett
              nytt initiativ. Det går ut på att erbjuda arbetsmarknadens parter
              på europanivå att utföra en analys av de utmaningar som den ökade
              rörligheten och migrationen inom EU innebär och särskilt effekterna
              för arbetsmarknaden. Kommissionen avser att tillhandahålla resurser
              och personal för att stödja arbetsmarknadens parter i denna uppgift.
            </seg>
            <seg n="064f1184">
              I juli i år presenterade kommissionen sitt meddelande om en reviderad
              social agenda vilken utgör en revidering för de återstående två
              åren i kommissionens handlingsprogram för arbetet med sociala
              frågor för 20052010. De förslag som presenteras i den reviderade
              sociala agendan kommer ytterligare att stärka vårt gemensamma
              arbete på det sociala området inom EU.
            </seg>
            <seg n="6b82738a">
              Jag vill med detta försäkra riksdagen att regeringen är mycket
              aktiv och arbetar konstruktivt för att upprätthålla förståelsen
              för den svenska arbetsmarknadsmodellen i EU. Jag är övertygad
              om att vi tillsammans kommer att nå nationella lösningar som är
              i linje med den svenska modellen och med EG-rätten.
            </seg>
          </u>
          <note n="540c24d1">
            Då Mona Sahlin, som framställt interpellationen, anmält att hon
            var förhindrad att närvara vid sammanträdet medgav förste vice
            talmannen att Sven-Erik Österberg i stället fick delta i överläggningen.
          </note>
          <note type="speaker" n="9bb3a5c7">
            Anf. 2 SVEN-ERIK ÖSTERBERG (s):
          </note>
          <u who="Q3370194" xml:id="i-0d6b9ecc962e8c25-0" n="ae919c19">
            <seg n="23833e3e">
              Herr talman! Tack för svaret EU-ministern. Inledningsvis kan
              jag säga att det är rätt att Lissabonfördraget är ett bra fördrag
              som också vi socialdemokrater ställer oss bakom. Det är bättre
              än det gamla fördraget.
            </seg>
            <seg n="ede3fdd3">
              Det allvarliga i den fråga som är ställd från Mona Sahlin till
              statsministern är att man ska försöka trycka på att man tar upp
              det dilemma som Sverige har hamnat i genom att vi har fått en
              dom, den så kallade Lavaldomen. Den innebär att vi, trots det
              som vi har trott och tyckt enligt den svenska modellen som regeringen
              säger att man står bakom har fått domar som ifrågasätter de svenska
              kollektivavtalen och hur de ska tillämpas för arbete som utförs
              i vårt eget land. Det är där problemet ligger.
            </seg>
            <seg n="ff10d133">
              EU-ministern säger inledningsvis att man jobbar hårt med den
              här frågan. Tillåt mig att vara lite tveksam till i vilken mån
              regeringen arbetar starkt för den här frågan. Jag blir ännu mer
              stärkt i mina tvivel när jag av en händelse råkar läsa Carl Bildts
              blogg för någon vecka sedan när han skulle gå till EU-nämnden.
            </seg>
            <seg n="83c4fc1b">
              Han skriver så här: I sedvanlig ordning förväntar jag mig ett
              visst socialdemokratiskt tjat om Vaxholmsmålet. För dem förefaller
              fackets rättigheter vara viktigare än nästan allting annat. Det
              finns knappast något sammanhang där de inte vill att frågan ska
              tas upp. Så blir det dock inte, fortsätter Carl Bildt. Tyngre
              utmaningar står på den europeiska dagordningen och på regeringens
              prioriteringslista.
            </seg>
            <seg n="550ae451">
              Så skriver utrikesministern med anledning av att våra ledamöter
              från och till har tagit upp den här frågan eftersom vi vill att
              regeringen ska agera kraftfullt i EU när det gäller den här frågan.
            </seg>
            <seg n="b1bf47ec">
              Dessvärre måste jag konstatera att våra egna EU-parlamentariker
              säger att regeringen är mycket passiv när man kommer ned till
              Europa. Man tar inte upp denna fråga.
            </seg>
            <seg n="3b815952">
              Andra länder har uttryckt oro. Tyskarna och fransmännen har uttryckt
              oro för vad som händer när inte de inhemska arbetsmarknadsreglerna
              kan gälla i alla lägen. Det finns i alla fall en stark oro med
              tanke på Lavaldomen, Rüffertdomen och andra domar i Tyskland som
              EU-ministern väl känner till. Den svenska regeringen är tyst på
              dessa möten när detta lyfts fram. Det finns ett starkt fokus på
              detta och skapar en stark oro hos svenska löntagare och deras
              organisationer som ska värna villkoren för sina medlemmar, inte
              minst när det gäller arbete i Sverige. Det är klart att vi då
              blir oroliga.
            </seg>
            <seg n="a71c15b5">
              Jag tycker att svaret innehåller mest undanflykter. Det är ett
              väldigt tjänstemannaartat svar där man skriver ungefär vad man
              kan förvänta sig i en sådan här fråga.
            </seg>
            <seg n="b71fc65a">
              Europafacket har tryckt på frågan om ett socialt protokoll. Det
              avfärdar EU-ministern i sitt svar. Jag tycker att det är en misstolkning
              av detta. Förslaget kom, som sagt, ursprungligen från Europafacket.
              Det är inte ett förslag om att ändra Lissabonfördraget. Det är
              ett krav på ett socialt protokoll som är kopplat till EU:s fördrag
              så att det blir primärrätt. Detta ska garantera att de ekonomiska
              friheterna på den inre marknaden inte är överordnade de mänskliga
              rättigheterna på arbetsmarknaden. Själva tanken är att de ekonomiska
              friheterna inte ska väga över utan att också de arbetsrättsliga
              delarna blir starka. Detta har ursprungligen sin grund i ILO-konventionerna.
            </seg>
            <seg n="d3bcb617">
              Jag tycker inte att man ska avfärda ett socialt protokoll på
              det sättet. Den här frågan kommer att leva vidare även med Lissabonfördraget.
              Vi vet inte riktigt var Lavalfrågan, som också utreds inhemskt,
              hamnar. Men det är klart att det här fordras aktiva insatser från
              regeringen som jag inte tycker att vi har sett så här långt.
            </seg>
          </u>
          <note type="speaker" n="91502140">
            Anf. 3 Statsrådet CECILIA MALMSTRÖM (fp):
          </note>
          <u who="unknown" xml:id="i-75bc91a8185d8051-1" n="1070d610">
            <seg n="c207bce8">
              Herr talman! Den första delen av frågan handlade om det toppmöte
              som har varit. Av olika skäl var det inte möjligt att besvara
              interpellationen före toppmötet. Men även före toppmötet fick
              jag personligen frågan i EU-nämnden om vi skulle ta upp den. Jag
              svarade då klart och tydligt att vi inte skulle göra det. Som
              Sven-Erik Österberg och riksdagens övriga ledamöter känner till
              var det ett toppmöte som i mycket stor utsträckning präglades
              av den finansiella krisen. EU landade också i ett par viktiga
              slutsatser och hade en lång diskussion om detta. I övrigt hade
              man en diskussion om klimatfrågorna. Det var alltså inte tillfälle
              att diskutera dessa frågor. Det betyder inte att de inte är viktiga.
              Men på toppmötet hade de ingen plats.
            </seg>
            <seg n="445edf15">
              I anslutning till toppmötet, på onsdagsförmiddagen, var jag inbjuden
              att tillsammans med premiärministrarna från Tjeckien och Frankrike
              och arbetsmarknadens parter och arbetsmarknadsministrarna från
              dessa två länder och Sverige delta i ett slags socialt möte. Där
              deltog också Wanja Lundby-Wedin i egenskap av Europafackets ordförande
              och representanter för de tre ländernas arbetsmarknadsparter.
              Det var tänkt att det skulle vara en dialog om den sociala modellen,
              klimatfrågorna och så vidare. Det blev inte så mycket till dialog,
              vilket jag beklagar. Det var mest olika föredrag som hölls. Men
              vi är mycket engagerade i dessa frågor. Sven Otto Littorin deltog
              också på mötet den 9 oktober när dessa tre frågor diskuterades.
            </seg>
            <seg n="604e18e4">
              Vi försöker vara aktiva i de forum som finns och diskutera med
              kommissionärer. Jag har personligen diskuterat med kommissionär
              Špidla som är ansvarig för dessa frågor. Vi framhåller den svenska
              modellen och vår oro.
            </seg>
            <seg n="20963568">
              Sedan har vi en intern process i Sverige genom Claes Stråths
              utredning som blir klar om en och en halv månad. Vi hoppas att
              vi då ska kunna få en del klargöranden för att vi tillsammans
              i Sverige regeringen, riksdagen och arbetsmarknadens parter ska
              kunna hantera dessa frågor. Det är lite för tidigt för mig att
              säga vad han kommer fram till eftersom jag inte vet det. Jag vet
              att han har träffat några riksdagsledamöter. Men vi hyser en god
              förhoppning om att vi kan hantera dessa frågor i Sverige.
            </seg>
            <seg n="ee70235b">
              När det gäller fördraget är vi av den uppfattningen det tror
              jag att vi är ense om att Lissabonfördraget förstärker arbetstagarens
              rättigheter och att frågan om Lavaldomen och de andra domarna
              som vi har talat om inte direkt har en knytning till Lissabonfördraget.
              Den ratificeringsprocessen löper för sig.
            </seg>
            <seg n="0915a5f1">
              Men om man ska upprätta ett sådant socialt protokoll ställer
              vi redan frågan: Vad ska det innehålla?
            </seg>
            <seg n="f7965ba5">
              Efter sju år i Europaparlamentet och två år i rådet vet jag att
              detta är väldigt svåra frågor. Regeringen och oppositionen har
              stor samsyn kring fundamenten i den svenska modellen. Men så är
              det inte alls i de andra länderna. Det är inte bara skillnad mellan
              länder, det är också starka skillnader inom länderna. Diskussionerna
              om Jan Anderssons rapport i Europaparlamentet som jag har försökt
              att följa man röstar om den i dag visar svårigheterna i detta.
              Man definierar det på olika sätt. Därför känner jag och regeringen
              en stor oro över att en sådan här diskussion landar i något helt
              annat än det som vi från Sverige önskar, om man över huvud taget
              kommer överens. Men det betyder inte att regeringen inte är engagerad
              i frågorna. Vi tar gärna den diskussionen tillsammans med Socialdemokraterna
              och andra partier i riksdagen och i andra forum också.
            </seg>
          </u>
          <note type="speaker" n="b57fc413">
            Anf. 4 SVEN-ERIK ÖSTERBERG (s):
          </note>
          <u who="Q3370194" xml:id="i-0d6b9ecc962e8c25-1" n="ae919c19">
            <seg n="eb9ad61a">
              Herr talman! Cecilia Malmström pekade just på att det inte var
              läge att ta upp detta på toppmötet. Det märkliga är att det aldrig
              har varit läge att ta upp detta på ett toppmöte. På det förra
              toppmötet var det också en diskussion, och då var Lavaldomen ännu
              hetare. Då sade faktiskt statsministern själv i EU-nämnden att
              han inte kan springa med lappar till toppmötena från en orolig
              opposition så fort det dyker upp en fråga. Det är så man har behandlat
              denna fråga. Nu var det inte heller läge att lyfta fram denna
              fråga på toppmötet.
            </seg>
            <seg n="ca3107b7">
              Man måste se digniteten i detta sammanhang. Regeringen säger
              att man står bakom den svenska modellen. Gör man det egentligen?
              Jag förutsätter att Carl Bildt är representativ för den regering
              som han sitter i. Han uttrycker i en blogg att det finns många
              frågor som är mycket viktigare än just denna fråga. Han uttrycker
              lite raljant att det är socialdemokratiskt tjat om en fråga som
              dyker upp, och han viftar bort den.
            </seg>
            <seg n="6681ea9e">
              Jag funderar då på vad andra i regeringen tycker. Tycker man
              så mycket annorlunda än Carl Bildt? Det gör mig faktiskt väldigt
              orolig när det gäller denna viktiga fråga.
            </seg>
            <seg n="b60993b8">
              Det är klart att det är svårt att nå en uppgörelse på EU-nivå
              i fråga om detta. Det förstår jag också. Det finns vissa länder
              som tycker att man åtminstone kortsiktigt kan tjäna på att komma
              till ett annat land och jobba till lägre löner. Det är kanske
              där som dynamiten ligger i själva EU-medlemskapet i denna fråga.
              Men det är då inte desto mindre viktigt att vi ser till att det
              inte i förlängningen av dessa EU-domar och Lavalmålet blir en
              praxis där det är helt okej att komma till ett annat land med
              ett kollektivavtal som ger sämre löner och förmåner. På så sätt
              kan man få lönedumpning i detta land.
            </seg>
            <seg n="c8bb3d9e">
              Nu var det Byggnads som var utsatt vid skolbygget i Vaxholm.
              Men i en förlängning kan detta spridas till många andra områden.
              Det är väl därför som oron är så stor också i Tyskland. Det handlar
              bland annat om Rüffertdomen och ett fängelsebygge. Det visar hur
              man slår sönder den praxis och den tillämpning som man har haft
              i fråga om lönesystem i landet. Det är klart att detta skapar
              en stor instabilitet. Då tycker inte jag att man så enkelt bara
              kan vifta bort det och säga att det inte går att göra någonting
              åt ett socialt protokoll. Det är klart att om det vore lätt hade
              detta varit fixat för länge sedan. Men det är klart att man måste
              bjuda till om det ska bli någonting. Man måste försöka se vilka
              vägar som finns.
            </seg>
            <seg n="a60c7c75">
              Jag har haft mycket kontakt med Jan Andersson under resans gång.
              En av dem som var mest kritiska till hans rapport och som såg
              till att detta med ett socialt protokoll ströks var faktiskt Charlotte
              Cederschiöld, moderaten från Sverige. Hon jobbade aktivt mot detta.
              Hon står väl regeringen ganska nära, åtminstone den moderata delen
              av regeringen? Man vill inte ha detta med. Står regeringen verkligen
              för den svenska modellen, eller är det så att säga läpparnas bekännelse
              när det passar? När man sedan ska agera tycker man att det får
              bli som det blir i fråga om Lavaldomen. Sedan suddas det ut så
              småningom, och löntagarnas rättigheter blir försvagade.
            </seg>
            <seg n="daccbb9b">
              Rapporterna finns oavsett vad Cecilia Malmström säger om att
              man är aktiv. Man tycker inte att det passar att ta upp detta
              på något toppmöte. Sven Otto Littorin var där nere, och de som
              lyssnade sade att denna fråga aldrig lyftes fram. Det fanns ingen
              oro från Sverige. Från andra länder pekade man på att man var
              väldigt orolig för vad som händer som en fortsättning på dessa
              EU-domar. Men den svenska ministern sade ingenting i detta läge.
              Jag vet inte om det inte passade att lyfta fram detta då heller.
              Men en tystnad där nere tolkas väl som att den som tiger samtycker.
              Det är väl det som blir tolkningen i EU. Det är mycket oroande
              om det är på det sättet.
            </seg>
          </u>
          <note type="speaker" n="d5bafa89">
            Anf. 5 BÖRJE VESTLUND (s):
          </note>
          <u who="Q512590" xml:id="i-dcc91768c84a5642-0" n="ad193766">
            <seg n="1767f680">
              Herr talman! Egentligen borde man inte gå upp i talarstolen när
              man är väldigt indignerad, men i det här sammanhanget kan jag
              inte låta bli att göra det.
            </seg>
            <seg n="62fc0ee6">
              I och med det som hänt under de senaste månaderna kan vi notera
              att regeringen har varit väldigt passiv i de här frågorna. Vi
              vet att andra regeringar har gjort mer, inte minst den tyska regeringen.
              Vi noterar också att man gång efter gång säger: Det här kommer
              senare. Nu ska vi utreda. Nu ska vi göra ditten och datten. Men
              det är allt annat utom att ta upp frågan på toppmötena. Vi hade
              en diskussion i våras, och vi har haft en diskussion nu. Vi vet
              också att frågan är stor bland väldigt många grupper i vårt samhälle.
            </seg>
            <seg n="2a5dbb43">
              När vi en gång i tiden gick med i EU var vi många jag tror att
              det faktiskt gäller alla socialdemokrater som nu finns här i salen,
              och väldigt ofta var det tillsammans med folkpartister och ibland
              med moderater och med centerpartister som sade: Vi garanterar
              att den svenska modellen med dess lönesättningsform ska gälla
              även i framtiden.
            </seg>
            <seg n="4c9bb95d">
              Det gjorde att väldigt många människor som kanske var tveksamma
              och som kanske ville fundera en extra gång blev övertygade när
              en så bred majoritet bland riksdagens partier gick ut och sade:
              Vi garanterar att den svenska modellen gäller i framtiden.
            </seg>
            <seg n="2c961dfc">
              Nu ser vi vad resultatet blir när vi får den första prövningen
              det är faktiskt den första prövningen av den svenska modellen
              i EU sedan vi gick med i EU. Nu ser vi alltså vad som händer.
              Det finns anledning till oro. Det finns anledning till att vi
              socialdemokrater haft skäl att säga: Detta är inte bra, regeringen!
            </seg>
            <seg n="2ed0819c">
              Vi måste kräva lite handlingskraft från vår regering. Vår regering
              har tillsatt en utredning som knallar på med sitt arbete bra så
              men vi måste också se att någonting händer på toppmötena. Hittills
              har vi inte sett till någonting sådant.
            </seg>
            <seg n="d094c31d">
              Min fråga till ministern är: När kommer regeringen att agera
              så att vi kan uppfylla det löfte som vi gav de människor som var
              tveksamma inför den arbetsmarknadsmodell som vi i Sverige har?
              Den avviker ju från de första bildarländernas. Det råder ingen
              tvekan om det, så det ska vi inte sticka under stol med. Hur ska
              vi kunna hålla det löfte som vi gav när vi i samband med folkomröstningen
              om EU hade de här diskussionerna?
            </seg>
          </u>
          <note type="speaker" n="ca6c8818">
            Anf. 6 Statsrådet CECILIA MALMSTRÖM (fp):
          </note>
          <u who="unknown" xml:id="i-75bc91a8185d8051-2" n="1070d610">
            <seg n="7428ad2b">
              Herr talman! Jag försäkrar, Börje Vestlund och även Sven-Erik
              Österberg, att den svenska modellen inte är i fara. Den svenska
              modellen är avundad och respekterad i stora delar av Europa. Jag
              är Lissabonansvarig. Varje land har nämligen ett statsråd eller
              motsvarande som är ansvarig för Lissabonprocessen, inte strategin.
              Vi träffas en gång per termin och diskuterar då Lissabonstrategin.
              Vid flera tillfällen har jag framhållit och även fått svara på
              många frågor om den svenska modellen, den nordiska modellen, som
              många länder ser som ett stort föredöme och vill lära sig mer
              om. Den är inte i fara.
            </seg>
            <seg n="7f241b7e">
              Det som har hänt är att vi har fått en dom där EG-domstolen har
              underkänt ett visst agerande. Jag utgår från att Sven-Erik Österberg
              och Börje Vestlund har läst domen. Där underkänns inte på något
              sätt vare sig rätten till kollektivavtal eller rätten att vidta
              kollektiva handlingar blockad och så vidare. I just det här specifika
              fallet säger man att det inte var proportionerligt. Man underkänner
              inte de verktyg som vi har och som stärks med Lissabonfördraget.
              Det tror jag att vi är överens om, också med de fackliga organisationerna.
            </seg>
            <seg n="477bb68b">
              Regeringen har tillsatt en utredning som Claes Stråth leder och
              där arbetsmarknadens parter är involverade. Stråth kommer mycket
              skyndsamt att titta på det här är komplicerade frågor om det eventuellt
              krävs förändringar i svensk lagstiftning för att anpassa till
              det här fallet. Världen förändras som bekant globaliseringen ställer
              en del krav. Vilka förändringar det i så fall kan vara vet inte
              jag. Jag vet inte vad Stråth kommer fram till. Men jag har den
              allra största respekt för det arbete som där görs.
            </seg>
            <seg n="25a86d72">
              Det vore väldigt konstigt om vi innan utredningen ens är färdig
              skulle springa i väg och dra en massa slutsatser. Andra länder
              har liknande utredningar. Kommissionen har också gett arbetsmarknadens
              parter en uppgift. Man tillhandahåller till och med sekretariatsservice
              detta för att kunna analysera de här frågorna. Med Wanja Lundby-Wedin,
              som är ordförande i Europafacket, har Europafacket och Sverige
              och därmed Socialdemokraterna en ganska god insyn i de samtal
              som förs.
            </seg>
            <seg n="ee0ec62a">
              När man har identifierat detta kan man eventuellt gå vidare.
              Men när det gäller detta med att springa i väg och att ta upp
              det på ett toppmöte när vi inte riktigt vet vilka slutsatser vi
              ska dra förstår jag inte riktigt vad Socialdemokraterna vill att
              vi ska göra.
            </seg>
            <seg n="d578e113">
              Vi inväntar utredningen, som arbetar så skyndsamt som det går,
              och övriga diskussioner som förs i Europa. Sedan får vi dra slutsatser
              av det.
            </seg>
          </u>
          <note type="speaker" n="e2368f9e">
            Anf. 7 SVEN-ERIK ÖSTERBERG (s):
          </note>
          <u who="Q3370194" xml:id="i-0d6b9ecc962e8c25-2" n="ae919c19">
            <seg n="7bc2ebbd">
              Herr talman! Vad vi vill att regeringen ska göra är helt enkelt
              att regeringen ska framhålla att vi är rädda om vår modell och
              se till att den kan fungera också i framtiden. Jag tycker att
              Cecilia Malmström ändå tar lite lätt på Lavalfrågan. Det finns
              ju en problematik här.
            </seg>
            <seg n="a629deaf">
              Bland annat är detta med lön inte inskrivet i vår utstationeringslag,
              av det skälet att detta är något som fastställs mellan parter
              och att vi inte vill ha lönesättningen föreskriven i lag. Det
              är en del.
            </seg>
            <seg n="b9268d4a">
              Det där sätter så att säga frågor på kant nere i Europa därför
              att man är van vid en annan modell. Då måste man hävda vår modell
              och tala om hur vi vill ha det att vi vill att lönerna ska sättas
              av parterna i Sverige. Inget parlament ska gå in och sätta lönerna.
              Det måste man vara tydlig om nere i Europa, för annars glider
              det här åt hur det oftast ser ut. Jag avser då majoritetsförhållandena
              i EU och vilken tillämpning man har.
            </seg>
            <seg n="293222bf">
              Till och med arbetsgivarorganisationer här har sagt: Det är väl
              bra om riksdagen bestämmer om minimilöner, så kan vi köra efter
              det, helt emot den svenska modellen alltså. Jag ska inte lasta
              EU-ministern för det utan vill bara peka på vilka följder som
              en sådan där diskussion har fått.
            </seg>
            <seg n="b441c3d0">
              Vi ska veta att våra andra lagar det gäller då bland annat arbetsmarknadsfrågor
              och MBL är dispositiva. Kommer parterna överens om någonting som
              är bättre än lag är det alltså det som gäller. Men blir det samtidigt
              så att man på det sätt som EG-domstolen och vissa pekat på ska
              gå efter lagen får vi en villkorsdumpning eftersom lagen i de
              flesta fall är sämre än det som parterna kommer överens om.
            </seg>
            <seg n="c03d75c3">
              Ska svenska löntagare gå efter det som parterna kommer överens
              om och andra löntagare ska gå efter vad lagen föreskriver har
              vi en villkorsdumpning. Så visst finns det anledning att vara
              lite orolig, EU-ministern, för vad som händer!
            </seg>
            <seg n="296f0745">
              Här fordras det ett agerande från regeringen att man ser till
              att vår modell hävdas. Modellen är inte bara bokstäver. Den innehåller
              faktiskt också kött och blod, om man får uttrycka sig på det sättet.
              Det är det man måste värna i varje del. Det får inte vara någonting
              svävande en modell där man säger: Det där är jag för.
            </seg>
            <seg n="797efa6e">
              Man måste vara för det som den svenska modellen innebär. Jag
              tycker att jag så här långt har sett för lite av det från regeringens
              sida.
            </seg>
          </u>
          <note type="speaker" n="f091d494">
            Anf. 8 BÖRJE VESTLUND (s):
          </note>
          <u who="Q512590" xml:id="i-dcc91768c84a5642-1" n="ad193766">
            <seg n="4c77c10f">
              Herr talman! Vad vill då Socialdemokraterna att regeringen ska
              göra? Ja, vi vill att man med kraft hävdar den svenska modellen,
              att man med kraft hävdar det vi i valrörelsen sade när vi accepterade
              ett EU-medlemskap. Gemensamt gick vi ju ut med det och så att
              säga pratade med samma tunga. Det går inte att klyva tungan i
              efterhand, statsrådet! Vi måste vara väldigt tydliga i just denna
              fråga.
            </seg>
            <seg n="46b698e2">
              Alla i denna kammare är, tror jag, överens även om man kan vara
              tveksam efter att i den allmänpolitiska debatten ha lyssnat på
              hur vissa ledamöter i den högerstyrda majoriteten uttryckte sig.
              Men bortsett från det kan man säga att det inte bara handlar om
              kollektivavtalen. Det handlar också om att man måste ha möjlighet
              att teckna kollektivavtal. Det är vad det här handlar om. Det
              är det som vi inte har sett, och det är där som vi tycker att
              vi har anledning att kräva mycket mer av vår regering.
            </seg>
            <seg n="6ae2a4d2">
              Man kan inte säga att Lavaldomen eller Rüffertdomen är tillfälliga
              domar, enskilda ärenden. Det är ändå fråga om högsta domstolen
              inom EG-systemet. Då måste det ju vara så att de domarna blir
              prejudicerande inför andra domar, och då inte bara i vårt land
              utan inom hela EU. Det är väl klart att det finns anledning till
              oro om mattan dras undan när det gäller möjligheterna att teckna
              kollektivavtal och att använda sig av den svenska modellen.
            </seg>
            <seg n="cc6c146d">
              Det är det som det här handlar om, inte om att det finns tveksamheter
              kring om vi tycker att det ska vara kollektivavtal jag vet ju
              att hela kammaren tycker det. Det är hur kollektivavtalen kommer
              till som det handlar om.
            </seg>
          </u>
          <note type="speaker" n="c15f6229">
            Anf. 9 Statsrådet CECILIA MALMSTRÖM (fp):
          </note>
          <u who="unknown" xml:id="i-75bc91a8185d8051-3" n="1070d610">
            <seg n="c4ce41d4">
              Herr talman! Jag tror att Socialdemokraterna bidrar till att
              förstärka oron när man målar upp det som att den svenska modellen
              är hotad och att det riskerar att ställa allt på ände. Så är det
              inte. Vi försvarar den svenska modellen. Vi tycker att det är
              en utmärkt form att man har kollektivavtal. Men Sverige och den
              svenska modellen lever inte i ett vakuum.
            </seg>
            <seg n="25ffa7a4">
              Vi är medlemmar i Europeiska unionen. De allra flesta socialdemokrater
              tycker att det är bra. Svenska företag finns i andra länder, och
              andra företag kommer till Sverige. Vi har en globalisering och
              migration. Därför måste vi ständigt diskutera hur det ser ut i
              ett sammanhang. Det gör bland annat Stråthutredningen, och det
              gör man i de olika diskussioner och utredningar som sker just
              nu i medlemsländerna och kommissionen.
            </seg>
            <seg n="971a727a">
              Jag vidhåller att Lavaldomen som är betydelsefull, jag vill inte
              ringakta den inte ifrågasätter principen om kollektivt agerande,
              blockad eller kollektivavtal. De är tryggade genom Lissabonfördraget.
              De stärks dessutom gentemot tidigare fördrag. Det är fråga om
              hur den svenska modellen ska kunna överleva med möjligen några
              justeringar. Det är vad Stråths utredning tittar på.
            </seg>
            <seg n="b9e880e8">
              Vi har försvarat den svenska modellen principiellt vid flera
              tillfällen i Sverige och i våra kontakter med europeiska vänner.
              Det är alldeles för tidigt dra några slutsatser utifrån detta.
              Vi avvaktar slutsatserna. Sedan ser jag fram emot, vilket också
              arbetsmarknadsminister Littorin har lovat flera gånger, att tillsammans
              med denna kammare diskutera hur vi ska använda de slutsatserna
              och gå vidare.
            </seg>
          </u>
          <note n="ffd49ddb">
            Överläggningen var härmed avslutad.
          </note>
          <note n="4f3b62ae">
            7 § Svar på interpellation 2008/09:2 om barnäktenskap
          </note>
          <note type="speaker" n="cd08e0c1">
            Anf. 10 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-0" n="5bdffe5a">
            <seg n="59bf5c82">
              Herr talman! Amineh Kakabaveh har frågat mig vad jag avser att
              göra för att minderåriga ungdomar, särskilt flickor, ska skyddas
              från tvångsäktenskap och för att förbättra stödet till dem som
              har utsatts för det eller riskerar att utsättas för det.
            </seg>
            <seg n="fb6e0616">
              Att skydda barn mot övergrepp måste samhället alltid ha som högsta
              prioritet. Tvångsäktenskap kan aldrig accepteras, naturligtvis
              inte heller för vuxna. Men en av de saker som gör att samhället
              särskilt måste värna om barnen är att övergreppen ofta begås av
              dem som ska skydda barnen, barnens egen familj. Det är vi nog
              alla överens om.
            </seg>
            <seg n="58512f1a">
              Frågan är om vi gör tillräckligt. Amineh Kakabaveh verkar inte
              tycka att den förra regeringen gjorde tillräckligt på det här
              området. Jag kan hålla med om det. Vi vet att vad som krävs är
              ett långsiktigt arbete. Mycket handlar om att påverka attityder
              och se till att det finns hjälp att få för den enskilde.
            </seg>
            <seg n="4de12ba2">
              I slutet av 2007 presenterade alliansregeringen en handlingsplan
              för att bekämpa mäns våld mot kvinnor, hedersrelaterat våld och
              förtryck samt våld i samkönade relationer. Planen innehåller en
              mängd åtgärder som ska genomföras under mandatperioden. Regeringen
              avser att återkomma till riksdagen med en redovisning av hur arbetet
              har bedrivits.
            </seg>
            <seg n="22d93e2b">
              Två av de här åtgärderna vill jag nämna särskilt.
            </seg>
            <seg n="ae6d8407">
              Den ena är en kartläggning av äktenskap som arrangeras mot en
              parts vilja. Regeringen har gett Ungdomsstyrelsen i uppdrag att
              beskriva situationen för män och kvinnor upp till 25 år. Styrelsen
              ska se vilken kompetens som finns hos berörda myndigheter i frågorna
              och identifiera eventuella kunskapsluckor och utvecklingsbehov.
              Den ska också föreslå åtgärder som kan förebygga sådana här äktenskap.
            </seg>
            <seg n="a9d346a9">
              Jag nämner det här uppdraget särskilt, men Ungdomsstyrelsen har
              fler uppdrag som är viktiga i det här sammanhanget. Bland annat
              stöder myndigheten tjejjourernas insatser mot hedersrelaterat
              våld och medverkar till utbildning i frågorna.
            </seg>
            <seg n="e58d960e">
              Ungdomsstyrelsen ska redovisa sitt uppdrag senast den 1 maj 2009,
              och jag ser fram emot det. Jag har en upplysning om den kartläggning
              som myndigheten gör som är intressant också för dagens debatt.
              Myndigheten gör en uppföljning av den statistik vi har sedan tidigare
              när det gäller dispenser att ingå äktenskap före 18 års ålder.
              Jag har under det senaste året fått skriftliga frågor från några
              riksdagsledamöter om de här dispenserna. Jag har då bemött en
              del missvisande uppgifter om hur många dispenser som ges av länsstyrelserna.
              Efter skärpningen av lagen 2004 är det förmodligen så att de har
              blivit sällsynta. Ungdomsstyrelsens redovisning kommer att ge
              oss ett intressant underlag för att diskutera den här viktiga
              frågan vidare.
            </seg>
            <seg n="4490265b">
              Den andra åtgärden jag vill nämna är en utredning av frågan om
              straffansvar.
            </seg>
            <seg n="93be0df2">
              Utredningen om människohandel har haft i uppdrag att analysera
              om gällande strafflagstiftning ger ett tillfredsställande skydd
              mot barn- och tvångsäktenskap.
            </seg>
            <seg n="0fd5e01d">
              Utredningen föreslår att det ska införas en ny straffbestämmelse
              om barnäktenskap. Förslaget innebär att en vårdnadshavare som
              tillåter ett barn som är under 16 år att ingå äktenskap kan dömas
              för tillåtande av barnäktenskap. En förutsättning är att barnet
              är svensk medborgare eller har hemvist i Sverige. Utredningen
              föreslår att brottet ska kunna bestraffas med fängelse i högst
              två år.
            </seg>
            <seg n="5c174fef">
              Det finns redan i dag bestämmelser som gör det möjligt att ingripa
              mot tvångsäktenskap. Föräldrar och andra som med våld eller hot
              tvingar ett barn att gifta sig kan, beroende på omständigheterna
              i det enskilda fallet, dömas för olaga tvång, olaga hot eller
              människohandel. Straffskalorna för dessa brott sträcker sig från
              böter upp till tio års fängelse. Utredningen anser att de här
              reglerna är tillräckliga och föreslår ingen ny straffbestämmelse
              för det.
            </seg>
            <seg n="a2986398">
              Betänkandet har varit ute på remiss till den 3 oktober. Justitiedepartementet
              arbetar nu med att sammanställa remissynpunkterna och kommer därefter
              att bereda förslagen vidare.
            </seg>
          </u>
          <note type="speaker" n="77945e99">
            Anf. 11 AMINEH KAKABAVEH (v):
          </note>
          <u who="Q3675519" xml:id="i-016246fbd87f41a6-0" n="453e54b5">
            <seg n="3c5512a1">
              Herr talman! Jag tackar statsrådet för svaret. Jag är inte nöjd
              med svaret, eftersom det är långt ifrån vad jag frågat om.
            </seg>
            <seg n="13b0247f">
              Det är naturligtvis väldigt bra och viktigt, och gläder mig också,
              att regeringen har gett ett uppdrag till Ungdomsstyrelsen att
              kartlägga de kunskapsluckor som finns hos myndigheterna. Men tyvärr
              far många barn och unga illa i Sverige och utsätts för övergrepp
              i form av arrangerade äktenskap och tvångsäktenskap.
            </seg>
            <seg n="27caccdd">
              Orsaken till varför jag själv engagerade mig i frågan är att
              jag första året efter min utbildning till socionom började jobba
              på en skola i norra Botkyrka. Där fanns ett antal 16-åriga flickor
              som var gravida och gifta. Jag frågade: Vad gör ni i skolan? De
              svarade: Vi kommer hit för att vi ska få studiemedel. Detta är
              våra barn.
            </seg>
            <seg n="9fd24f51">
              Jag var borta förra veckan i tre dagar i Irak. Jag hade tre telefonsamtal
              och nio sms på min telefon. Det är barn under 18 år som är bortlovade
              sedan de var 13 år. Nu ska de fylla 18 år, och då ska äktenskapet
              ske. Det är väldigt svårt för myndigheter att upptäcka arrangerade
              äktenskap och tvångsäktenskap och veta om de har skett med våld
              eller hot. Det är därför viktigt att det finns en straffbestämmelse
              som gäller alla barn under 18 år.
            </seg>
            <seg n="77b94d5d">
              Sverige är det första landet i världen som har ratificerat och
              värnar om barnkonventionen, kvinnokonventionen och våra lagar
              som gäller barn under 18 år. Varför blir ansvaret för föräldrarna
              helt plötsligt annorlunda för barn under 18 år? Föräldrar har
              ansvar för sina barn så länge de är under 18 år. Varför gäller
              det bara en 16-åring?
            </seg>
            <seg n="81f8a39f">
              Remissen handlar om att det ska vara straffbart att gifta bort
              16-åringar. Varför gäller det inte upp till 18 år? Länsstyrelsen
              är den myndighet som ger dispens. Jag har deras annons på hemsidan.
              De jobbar för de ungdomar som inte fogar sig i tvångsäktenskap
              och arrangerade äktenskap. Det är väldigt bra. Några av dem som
              arbetar i teamen är mina kolleger. De menar att det är barn i
              åldern 1618 år som far illa.
            </seg>
            <seg n="9a1d686c">
              Det finns många aspekter man måste tänka på. Jag vet att det
              är en svår problematik. Därför behövs det skärpta lagar som gäller
              alla barn oavsett bakgrund. De universella principerna i de svenska
              lagarna måste gälla alla barn oavsett vilken bakgrund de har.
              I vårt land Sverige där man värnar om de principerna gäller de
              inte för alla barn. Vi har en gradering med en 16-årsgräns för
              när äktenskap är förbjudet.
            </seg>
          </u>
          <note type="speaker" n="93520a2a">
            Anf. 12 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-1" n="5bdffe5a">
            <seg n="4c797b5d">
              Herr talman! Egentligen förstår jag inte vad interpellanten är
              missnöjd med, därför att i Sverige har vi en tydlig regel om att
              båda parter ska säga ja till ett äktenskap och att man ska vara
              18 år. Men det finns en dispensmöjlighet.
            </seg>
            <seg n="71972481">
              Efter en skärpning 2004 är det väldigt sällan som det ges dispenser.
              Exakt hur många kommer vi att få besked om när Ungdomsstyrelsens
              kartläggning är klar. Men enligt tillgänglig statistik var de
              beviljade åldersdispenserna före 2004 mindre än 20 äktenskap per
              år. Enligt statistik från SCB för 2007 fanns det 20 personer under
              18 år som var gifta. Det är alltså ytterst, ytterst sällsynt.
              I några fall kan det vara så att man ligger väldigt nära åldersgränsen.
              Det är också ganska noggrant specificerat sedan 2004 under vilka
              förutsättningar dispens kan ges.
            </seg>
            <seg n="465ad4c3">
              Jag tror inte att det är här problemet sitter, om jag ska vara
              riktigt ärlig. Jag tror inte att problemet sitter så mycket i
              regelverket som i det faktum att medvetenheten om reglerna och
              skälen för att vi inte tycker att tvång när det gäller äktenskap
              eller väldigt tidigt äktenskap är okej inte når fram i alla läger.
              Jag tror att det behövs mycket upplysning och mycket diskussioner
              som behöver föras om det. Det finns utifrån internationell kunskap
              och många undersökningar goda skäl för det.
            </seg>
            <seg n="18ab9be3">
              För det första är rätten att själv bestämma över sitt liv inskriven
              i väldigt många konventioner. Det är självklart att barn inte
              kan utöva den friheten fullt ut om de blir tvingade in i en situation
              av dem som ska ha ansvar för det som de själva inte är myndiga
              att ta ansvar för. Det ger inte utrymme att växa och klara av
              det ansvaret som myndig.
            </seg>
            <seg n="074c580f">
              För det andra finns det rent hälsomässiga skäl till att vi inte
              accepterar barnäktenskap. Flickor som blir gravida i tidig ålder
              löper många risker rent hälsomässigt, och det är väldigt allvarligt.
            </seg>
            <seg n="981d44a6">
              Det finns många skäl till att arbeta mot ungdomsgraviditeter.
              Det är också ett skäl till att man ska vara noga med reglerna.
              Men vi vet att det finns brister när det gäller sexualundervisning,
              när det gäller preventivmedelsrådgivning och när det gäller information
              till föräldrar om hur reglerna ser ut i vårt land. Vad vi har
              gjort är att vi har skärpt reglerna vad gäller sexuellt umgänge
              med minderårig. Det är absolut inte tillåtet i Sverige att ha
              sex med ett barn under 15 år. Det är otroligt viktigt att sprida
              kunskap om det som ett skydd mot den här typen av tvångsäktenskap.
            </seg>
            <seg n="e158c29d">
              Vi behöver kartläggningen som Ungdomsstyrelsen gör eftersom det
              här är ett väldigt komplext problem. Det är väldigt många unga
              flickor som är bekymrade inför skollov, då de kanske riskerar
              att bli skickade till föräldrarnas hemland där någon är utsedd
              att gifta sig med.
            </seg>
            <seg n="2facbedb">
              Det som krävs i polisutredningar är alltid bevis och kartläggning.
              För att det ska kunna fungera måste de här flickorna ha någon
              att tala med. De måste ha förtroende för någon som vet tillräckligt
              mycket för att förstå vad de tänker, tycker och berättar. Där
              finns det fortfarande en hel del att göra.
            </seg>
          </u>
          <note type="speaker" n="0234709b">
            Anf. 13 AMINEH KAKABAVEH (v):
          </note>
          <u who="Q3675519" xml:id="i-016246fbd87f41a6-1" n="453e54b5">
            <seg n="f49824fc">
              Herr talman! Anledningen till att jag sade att jag inte var nöjd
              med svaret är att jag kan hänvisa till de olika remissinstanserna,
              som också har tyckt att straffbestämmelserna är för tillåtande
              när det gäller barnäktenskap och att åldersgränsen 16 år är för
              låg. Många tycker att den måste vara 18 år. RFSU, Roks, Ungdomsstyrelsen
              och Sveriges kvinnolobby, för att bara nämna några exempel, föreslår
              också att bestämmelsen mot tvångsäktenskap med barn måste skärpas.
              Det enda sättet är att skärpa lagstiftningen för att helt enkelt
              skydda barn och ungdomar från övergrepp när det gäller tvångsäktenskap
              och barnäktenskap.
            </seg>
            <seg n="9aa6f686">
              Jag själv kommer från ett land i Mellanöstern, och det är i många
              andra delar av världen, inte bara i Mellanöstern, Iran, Irak,
              Syrien och Nordafrika, som detta förekommer. Det är faktiskt många
              familjer, många klaner som gifter bort sina barn via arrangerade
              äktenskap för att helt enkelt lösa olika familjära angelägenheter.
              För att skapa fred använder man flickorna och pojkarna. Detta
              sker även i vårt land, i Sverige. Som ministern nämnde är många
              barn skräckslagna under sommarloven och julhelgerna. Till stor
              del är sommaravslutningens tid tvångsäktenskapens tid. Det behövs
              nya resurser på plats. Om en myndighet beviljar dispens för barnäktenskap
              är det konstigt utifrån olika aspekter. Jag möter kvinnor i dag
              som är i min ålder, så det här är inte ett nytt fenomen. Detta
              problem har funnits, och det har inte bara med den gamla regeringen
              att göra, även om vi är självkritiska. Jag är själv här i dag
              från Vänsterpartiet. Man ska helt enkelt erkänna sina misstag.
              Men misstagen har inte skett bara tio år tillbaka.
            </seg>
            <seg n="b7d57e82">
              Jag har faktiskt kolleger i min ålder jag är 36 år som blev bortgifta
              i Turkiet, i Syrien och i Nordafrika när de var 13 år, och de
              är svenska kvinnor. Jag menar att man inte bara kan skjuta över
              ansvaret på den tidigare regeringen. Det här är vårt ansvar, oavsett
              vilken färg regeringen har och oavsett myndighet, skola, socialtjänst,
              polis eller åklagare, enligt den lagstiftning som finns och som
              vi värnar om. Lagstiftningen ska gälla alla barn, oavsett hudfärg,
              ögonfärg eller vilket land man kommer ifrån.
            </seg>
            <seg n="a417668e">
              Jag har grannar, åtta personer som bor tillsammans. De bor hos
              sina svärföräldrar eller föräldrar tills de har fyllt 18 år trots
              att de är gifta och trots att de har barn. Därför registreras
              aldrig detta hos skattemyndigheten eller någon annan myndighet.
              Därför behövs det extra resurser för att skydda både tjejer och
              pojkar, för det är de som är vår framtid.
            </seg>
          </u>
          <note type="speaker" n="bfe221de">
            Anf. 14 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-2" n="5bdffe5a">
            <seg n="39dd5af5">
              Herr talman! Det är klart att oavsett regering har vi ett ansvar.
              Vad jag försökte säga i mitt inledande anförande var att vi uppenbarligen
              är överens om att inte tillräckligt har gjorts, för vi har stora
              problem. Så är det.
            </seg>
            <seg n="7919a84b">
              Jag vill gärna lägga till att det här inte är ett fenomen som
              enbart har att göra med medborgare som har en annan hemvist än
              Sverige. Det är inte så väldigt länge sedan som man åtminstone
              i gränstrakten av tvångsäktenskap också hittade svenska familjer.
              Gränsen mellan arrangerade äktenskap och tvångsäktenskap är ibland
              hårfin. Men vi har haft en frigörelse i Sverige som gör att jag
              tror att det i väldigt stor utsträckning i dag är självklart för
              de flesta infödda svenskar i vart fall att själv välja vem man
              ska gifta sig med och när man vill skilja sig. Det är dessutom
              förhållandevis enkelt.
            </seg>
            <seg n="58e900c8">
              Det finns två frågor i den här diskussionen som är viktiga.
            </seg>
            <seg n="164e808b">
              Den ena är inställningen till tvångsäktenskap, och där tror jag
              att vi är helt överens. Vi är emot tvångsäktenskap. Vi måste ha
              bra lagregler, och vi måste ha bättre möjligheter och kunskaper
              för att kunna utreda detta. Och vi har regelverk som går att använda
              för att lagföra personer. Det är möjligt att det behövs förstärkningar.
              Vi har fått en hel del synpunkter som vi arbetar med i dessa frågor.
            </seg>
            <seg n="39399a95">
              Den andra frågan är vid vilken ålder man ska kunna gifta sig.
            </seg>
            <seg n="f9fd2d8f">
              Normalregeln är 18 år, det vill säga när man blir myndig, vilket
              är klokt. Jag tror dock att det är viktigt att det finns ett visst
              spann som man kan arbeta med. Människor är olika. Det finns situationer
              där det kan finnas skäl för att acceptera ett äktenskap och därmed
              ge dispens. Det är dock mycket sällan. Det framgår av den statistik
              vi har att det görs ytterst sällan. Vi tror att det har blivit
              ännu restriktivare efter de regelförändringar som gjordes 2004.
              Visst utrymme måste man dock ha.
            </seg>
            <seg n="0575bfac">
              När det gäller barnäktenskap där man går ännu längre ned i åldrarna
              tror jag att vi är helt överens om att vi måste försäkra oss om
              att föräldrar har ett ansvar för att motsätta sig och motverka
              barnäktenskap och att föräldrar som medverkar till barnäktenskap
              naturligtvis ska kunna straffas. Det går inte på något annat sätt.
            </seg>
            <seg n="b1e338e7">
              Jag tror att vi är förhållandevis överens. Därmed inte sagt att
              frågorna är enkla. Vi har just nu genom Människohandelsutredningen,
              som har varit ute på remiss, och en del annat material många synpunkter
              och tankar som vi bearbetar för att kunna lägga fram ett genomarbetat
              förslag i dessa frågor framöver.
            </seg>
          </u>
          <note type="speaker" n="1a366f83">
            Anf. 15 AMINEH KAKABAVEH (v):
          </note>
          <u who="Q3675519" xml:id="i-016246fbd87f41a6-2" n="453e54b5">
            <seg n="961a5364">
              Herr talman! Det är bra att vi är överens om att detta inte får
              förekomma. Övergrepp mot barn är oacceptabelt i Sverige. Det värnar
              vi om här i landet och önskar att det ska vara frid och fröjd
              i andra länder.
            </seg>
            <seg n="a31d651c">
              Frågan gäller föräldraansvaret. Barn formas i tidig ålder av
              sina föräldrar. Man är en produkt av den miljö man är född i.
              I min mammas ögon är min brorsdotter som är 13 år fysiskt sett
              vuxen nog att bli bortgift. Sådan är traditionen. Är man utvecklad
              är det okej. Lagen tillåter det också i många delar av världen.
            </seg>
            <seg n="a6ede135">
              Det är inte av illvilja föräldrarna gör det utan för att barnet
              betraktas som vuxet. I många kulturer och familjer är det förbjudet
              för flickor att skratta högt, sitta bredvid killar i skolan, leka
              med eller ens gå i samma skola som killar. Det är bättre och säkrare
              för familjens anseende och rykte att gifta bort sina barn. Det
              är säkrare om man är gift eller förlovad.
            </seg>
            <seg n="61202eba">
              Det är mycket komplicerat. Därför är det viktigt att se olika
              aspekter innan man bestämmer något. Man måste också ta hänsyn
              till hemsidan där länsstyrelsen menar att de som far illa är de
              som inte fogar sig i att ingå tvångsäktenskap och är mellan 16
              och 19 år faktiskt inte under 16 år. Därför hoppas jag verkligen
              att det är 18-årsgräns som gäller för lagen.
            </seg>
          </u>
          <note type="speaker" n="6c32909b">
            Anf. 16 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-3" n="5bdffe5a">
            <seg n="84cafe69">
              Herr talman! Vi återkommer som sagt med propositioner, men låt
              mig avslutningsvis passa på att säga att det internationella arbetet
              är otroligt viktigt på detta område.
            </seg>
            <seg n="b873410a">
              Det finns olika traditioner och kulturer runt om i världen. Statistiken
              talar ett tydligt språk. Det dör ungefär 500 000 kvinnor och flickor
              varje år i komplikationer i samband med graviditet och förlossning.
              En stor andel av dem är barn vars kroppar inte är utvecklade för
              förlossning och annat.
            </seg>
            <seg n="b7c9dfd8">
              Regeringen verkar kraftfullt inom EU och FN i olika förhandlingar
              mot barnäktenskap och för att medlemsstater ska ta sitt ansvar
              när det gäller att skydda barn mot alla former av våld och övergrepp.
              I FN:s generalförsamling förhandlar vi just nu om en resolution
              om våld mot barn i anslutning till det vi har diskuterat i dag.
            </seg>
            <seg n="74338cd4">
              Sida lanserade i september förra året en handlingsplan som bland
              annat tar upp hedersrelaterat våld och barnäktenskap. Det är bra.
              Man stöder också med biståndsmedel en rad olika insatser, bland
              annat ett mycket bra program i Västafrika. Där finns ett gräsrotsnätverk
              som arbetar mot barnäktenskap och könsstympning. Detta är väsentligt.
              Vi måste på olika sätt öka kunskapen. Vi kan inte bara arbeta
              i Sverige som en egen liten ö.
            </seg>
            <seg n="0b65ccf7">
              Vi har dock ett ansvar för de barn och ungdomar som växer upp
              här. Vi måste lyssna på dem, reagera och agera när de far illa
              och när deras verklighet inte stämmer med de värderingar och lagar
              vi har i vårt land. Det handlar om att använda vårt rättsväsen
              men också om att sprida information och delta i de debatter som
              är nödvändiga. Med det får jag tacka dig, Amineh Kakabaveh, för
              att du har varit snäll att lyfta upp denna viktiga fråga i dag.
            </seg>
          </u>
          <note n="ffd49ddb">
            Överläggningen var härmed avslutad.
          </note>
          <note n="1fbdab14">
            8 § Svar på interpellation 2008/09:11 om polisinsatsen i samband
            med Reclaim the Streets så kallade gatufest
          </note>
          <note type="speaker" n="6cfb769d">
            Anf. 17 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-4" n="5bdffe5a">
            <seg n="044a7e5a">
              Herr talman! Luciano Astudillo har frågat mig vilken information
              och beredskap jag hade inför polisinsatsen i Malmö i samband med
              Reclaim the Streets så kallade gatufest och vilka slutsatser jag
              drar av den nya strategi som polisen använde.
            </seg>
            <seg n="148b9e04">
              Justitiedepartementet informeras regelmässigt av polisen om de
              hot- och riskbedömningar som görs i samband med stora konferenser
              och andra händelser där det finns risk för ordningsstörningar.
              Därigenom finns en beredskap att agera från regeringens sida om
              det skulle visa sig nödvändigt.
            </seg>
            <seg n="e47b8e78">
              Polisens val av arbetsmetod i det enskilda fallet är alltid en
              fråga för den ansvariga polismyndigheten. Till stöd för det arbetet
              tar Rikspolisstyrelsen fram nationella strategier och metoder.
            </seg>
          </u>
          <note type="speaker" n="d35db957">
            Anf. 18 LUCIANO ASTUDILLO (s):
          </note>
          <u who="Q4355921" xml:id="i-68cd9fd93aaca32c-0" n="00f3c3e1">
            <seg n="abfdbff3">
              Herr talman! Jag tackar justitieministern för svaret även om
              jag tyvärr tvingas konstatera att det är ett mycket undfallande
              svar. Det visar kanske på en ovilja att ta tag i frågan och föra
              ett resonemang om en händelse som uppmärksammats i Malmö och som
              engagerat många Malmöbor.
            </seg>
            <seg n="b84d5ac9">
              Bakgrunden är följande: Vi hade en lyckad och framgångsrik konferens
              i Malmö European Social Forum. Den samlade upp till 20 000 människor
              från hela Europa. Bland andra var vår tidigare ärkebiskop K.G.
              Hammar, Wanja Lundby-Wedin, Attacs grundare och en rad andra internationella
              gäster där. Det bedrevs diskussioner och samtal på i runda slängar
              250 seminarier, och 400 kulturevenemang arrangerades. Man diskuterade
              miljökris, finanskris, fattigdom och folkrätt. Det är viktiga
              frågor, inte minst i dessa tider.
            </seg>
            <seg n="8f56c2bb">
              I skuggan av allt detta passade, som vanligt måste man väl nästan
              säga, Reclaim the Streets på att arrangera en så kallad gatufest,
              med betoning på så kallad. Som vanligt vandaliserades privat egendom
              och polisen utsattes för organiserade angrepp. Det har upprört
              många Malmöbor och gjort dem arga. Längs den gata där festen hölls
              var det vandalism, klotter och bankfönster som slogs sönder. Självklart
              blev många upprörda över det.
            </seg>
            <seg n="0e534c5b">
              Det måste vara uttalat att unga ligister som beter sig så måste
              identifieras, lagföras och straffas om bevis finns.
            </seg>
            <seg n="17dcca2b">
              Samtidigt är många poliser upprörda. Upp till 15 procent av de
              poliser som var i tjänst har anmält själva insatsen men också
              de boendeförhållanden som polisen hade under insatsen, på P 2
              i Hässleholm och P 7 i Revingehed. Inkallade poliser från andra
              delar av landet fick bo där.
            </seg>
            <seg n="4817a743">
              Det finns all anledning att resonera lite om den nya strategi
              som polisen hade. Å ena sidan kan man hävda, som polisledningen
              gjorde, att det var en ganska framgångsrik strategi, inte minst
              tack vare dialogpoliserna som förde ett resonemang med de så kallade
              festande ungdomarna och såg till att det inte blev mer förstörelse
              och våld.
            </seg>
            <seg n="5e820532">
              Å andra sidan var det så att polisen ibland tvingades beskåda
              brott och inte fick ingripa. Då kan man förstå att poliser upprörs
              och tycker att detta är fel.
            </seg>
            <seg n="4dc93da0">
              Jag hade hoppats kunna föra ett samtal kring det här med justitieministern.
              Är det så att ministern tycker att polisledningen drar rätt slutsatser
              utifrån det vi såg hända i Malmö, eller backar hon upp enskilda
              poliser och deras anmälningar?
            </seg>
            <seg n="9b72ac54">
              Jag vill också höra ministern reflektera lite kring de boendeförhållanden
              som kommit till vår kännedom i efterhand i ljuset av insatserna
              i samband med ligisternas i Reclaim the Streets så kallade gatufest
              i Malmö.
            </seg>
          </u>
          <note type="speaker" n="499f3a24">
            Anf. 19 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-5" n="5bdffe5a">
            <seg n="5bc2955c">
              Herr talman! Nej, jag är inte rädd för att diskutera de här frågorna,
              men det tar lite tid att få fram fakta i målet. Jag förstår Malmöbor
              som blir upprörda över ligister som lever rövare och ställer till
              det. Jag tror inte att man ska säga att det inte fanns någon planering
              bakom detta, därför att de underrättelser som man hade var att
              det fanns ett medvetet agerande där man skulle provocera och bråka
              med polisen, vilket tyvärr har varit vanligt i samband med mer
              än en Reclaim the Streets-aktivitet.
            </seg>
            <seg n="1dcac02d">
              När polisen arbetar väljer man arbetsmetod själv. Det tycker
              jag är en viktig ordning. Det är ändå professionella människor
              som måste kunna välja hur man vill lägga upp sitt arbete. Det
              är inte en politisk fråga. Det finns flera olika modeller, och
              jag tänker inte sätta betyg på dem.
            </seg>
            <seg n="519b1750">
              En modell som har utvecklats den finns i flera varianter handlar
              om att jobba mer med dialog, det vill säga att man har som ambition
              att inte gå till konfrontation mot ungdomar och demonstranter
              med sköldar och allt vad det nu kan vara, utan man försöker möta
              dem med att ingripa i form av spaning, dokumentation och enskilda
              gripanden av nyckelpersoner. Man ägnar sig också mycket åt dialog
              och att prata med ungdomar för att försöka lugna stämningar och
              så. Jag tycker att det är en bra hållning, och den har också generellt
              varit framgångsrik. Vi har fått färre anmälningar mot polisen
              vid flera viktiga insatser. Samtidigt är det här hela tiden en
              bedömningsfråga, och utvärderingen är naturligtvis oerhört central
              när det gäller vad som har hänt i Malmö.
            </seg>
            <seg n="d6748131">
              När det gäller anmälningar till Riksenheten för polismål finns
              det sju sådana efter den här händelsen. Det handlar bland annat
              om underlåtenhet att omedelbart ingripa mot skadegörelse, och
              det handlar om misshandel. Två anmälningar avser omhändertagande.
              Det är som sagt sju stycken, eller var det i alla fall fram till
              den 8 oktober. Det kan ju ha hänt något sedan dess.
            </seg>
            <seg n="87b64e0c">
              När det gäller antalet anmälningar från poliser, som interpellanten
              tar upp, finns det 186 sådana. 6 av de 186 avser arbetsskador.
              Det handlar huvudsakligen om ryggont på grund av dåliga sängar,
              trånga arbetsfordon och liknande. Vidare har man anmält skador
              på grund av kastade stenar och mynt, och 37 anmälningar finns
              där den taktiska ledningen ifrågasätts.
            </seg>
            <seg n="d7e24aeb">
              Det är också så att vi av medier och säkert i andra sammanhang
              hört talas om att polispersonal beordrades att ta av sig hjälmen
              under stenkastning, och det har upprört väldigt många. När man
              läste detta tyckte man ju att det inte verkade klokt. Detta härrör
              från en polisavdelning, och alla som var med där har naturligtvis
              anmält det hela. Den här ordern har tagits emot via radio, och
              i efterhand har man konstaterat att den inte har getts över anvisad
              orderkanal. Den troliga förklaringen det här håller man på och
              undersöker är att någon annan gruppchef, som egentligen ska ge
              order till en annan grupp och i ett annat sammanhang, har gett
              en order som har uppfattats av den här gruppen, som då egentligen
              har fått en missvisande sådan. Det är naturligtvis alldeles förfärligt
              om det är så. Men det pågår en utredning av just den här händelsen.
              Jag tycker det är viktigt.
            </seg>
            <seg n="c19df161">
              Sammanfattningsvis är det så här: Jag förstår upprördheten. Jag
              tycker att det är viktigt i sådana här stora ärenden att man har
              en ordentlig planering och jobbar medvetet. Jag tycker att polisen
              ska bestämma arbetsmetod, och jag tycker att man ska följa upp
              vad som har hänt och lära av det. Det är min syn på den här typen
              av insatser. Sedan måste varje ärende prövas ordentligt noga,
              och det tar ju alltid lite tid, men jag tror att sakta men säkert
              blir polisen då också bättre på att värna yttrandefriheten, att
              ge oss utrymme för festligheter men också att ingripa mot brott
              och störningar.
            </seg>
          </u>
          <note type="speaker" n="bbb0eeaa">
            Anf. 20 LUCIANO ASTUDILLO (s):
          </note>
          <u who="Q4355921" xml:id="i-68cd9fd93aaca32c-1" n="00f3c3e1">
            <seg n="2c75ab73">
              Herr talman! Nu vill jag tacka justitieministern för ett bättre
              svar och för en dialog, en diskussion och ett resonemang kring
              svåra och komplicerade frågor. Jag tycker ändå att det är så man
              skulle kunna ha skrivit i första svaret också. Så mycket information
              hade ministern ändå att hon kunde ha lagt in det i svaret. Men
              det är ju bättre att ta upp det sedan också.
            </seg>
            <seg n="cc4741ea">
              Jag tolkar ministern så att hon ändå backar upp polisledningen
              i Malmö och Skåne i det här fallet, och jag tror att hon gör en
              riktig bedömning. Även om det är en svår situation, och även om
              enskildheter kan ha gått fel, tror jag att det är bra att vi kan
              ha polis som ibland också beväpnas med filmkameror och inte bara
              batonger, och att man med filmbevis kan identifiera, lagföra och
              straffa dem som begår de här brotten. Jag tror att det är en svår
              balans, precis som ministern säger, men att detta är ett nytt
              verktyg som kan användas.
            </seg>
            <seg n="2c680b93">
              Av vad jag har läst mig till, hört och tagit reda på om de förberedelser
              som polisen gjorde inför det här förstår jag att de har varit
              oerhört positiva och professionella. Man skickade brev till polisen
              i de länder där ESF hade haft konferenser tidigare. Man tog lärdom
              av Storbritannien, där dialogpoliserna har varit oerhört framgångsrika.
              De internationella kontakterna och samarbetet har alltså fungerat
              väl också.
            </seg>
            <seg n="df851fb8">
              Någonstans tror jag gränsen ändå måste gå, och det är just det
              som justitieministern tar upp, där det finns uppgifter om att
              polis tvingats ta av sig hjälmen i en situation där risk för skador,
              när det kastats flaskor och gatstenar mot dem, funnits. Är det
              så har man på något sätt passerat det acceptabla, och då har man
              utsatt polis för onödig fara. Det tycker jag är viktigt att slå
              fast.
            </seg>
            <seg n="37afe5ee">
              Sedan vill jag ändå prata om den andra delen, som ministern inte
              alls berörde i sitt svar, om planeringen över huvud taget och
              boendeförhållandena vid den här insatsen. I efterhand har det
              varit oerhört starka reaktioner, inte minst på boendet. Det har
              fått polisens nationella huvudskyddsombud att prata i termer som
              ovärdigt, skandal, beklämd och inte acceptabelt.
            </seg>
            <seg n="001322bd">
              Man trängde in många poliser i kaserner. De hade väldigt lite
              privat yta. Justitieministern brukar i andra sammanhang säga att
              vi aldrig har haft så mycket resurser till polisen. Då kan man
              väl hoppas att planeringen ska finnas hela vägen när så här viktiga
              insatser planeras, så att säga, så att man också får ett värdigt
              boende värt en svensk polis.
            </seg>
            <seg n="cb477eed">
              Jag hoppas att ministern i sitt andra inlägg kan resonera kring
              de anmälningar som gjorts om boendet och kringarrangemanget kring
              insatserna.
            </seg>
          </u>
          <note type="speaker" n="e9c61f99">
            Anf. 21 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-6" n="5bdffe5a">
            <seg n="44e4409f">
              Herr talman! Det är bra att vi är överens om att förberedelsearbetet
              är viktigt och att åtminstone intrycket är att polisen i Malmö
              gjorde ett väldigt gott arbete i den delen. Jag tittade här som
              hastigast över vad man hade för krav när man sökte logi och annat
              och vad det skulle uppfyllas. Man sökte helpension, man ville
              ha en samlad personalresurs, man tittade på säkerhetsfrågorna,
              man krävde uppställningsplats för fordon och servicemöjlighet
              för dem, möjligheter till fysisk träning och rekreation i lugn
              miljö, samvaro för personalen i syfte att främja gruppdynamik
              och så vidare.
            </seg>
            <seg n="81535298">
              Det är en lång lista med väldigt höga ambitioner. I takt med
              att man närmade sig det här evenemanget minskade också antalet
              möjliga placeringar och annat, men jag vågar nog säga att man
              har gjort sitt yttersta för att tillgodose viktiga krav för att
              personalen skulle ha bra arbetsförutsättningar.
            </seg>
            <seg n="142a6167">
              Sedan kan man inte heller undgå att fundera över vilket ansvar
              även arrangörer av denna typ av evenemang har. Tyvärr är det inte
              första gången som Reclaim varit med när det blivit mycket bråk,
              våld och annat. Man kan inte komma ifrån att också där finns ett
              ansvar. Man måste fundera över vad som kan göras från båda hållen.
              Nu tror jag att ambitionen är att ha trevliga aktiviteter och
              skapa en fest, men i många sammanhang låter man sig utnyttjas
              alldeles för enkelt, vilket är illa.
            </seg>
            <seg n="ba2a4106">
              Min slutsats av händelserna i Malmö, bland annat det jag kunnat
              läsa mig till, är, som jag försökt säga, att man måste gå till
              botten med ett antal av de frågor som ligger till grund för anmälningar
              från personal och medborgare. Jag nämnde att det verkar som om
              ordern att i ett mycket märkligt sammanhang ta av sig hjälmen
              visserligen var rätt men riktad till fel personer samt att det
              handlade om radiotrassel. Vi vet ännu inte hur det var, men om
              det var så är det naturligtvis illa. Dock ska sägas att ingen
              av poliserna tog av sig hjälmen, vad jag har förstått, men de
              kände att ordern som de hörde i radion var fel och var upprörda
              över att det kunde bli så. Det förstår jag.
            </seg>
            <seg n="f7827bfa">
              Det andra man måste fundera över är om man hade kunnat göra mer
              i form av förebyggande insatser. Jag tror att det är svårt att
              se att så skulle ha varit fallet, för om man tittar på vad som
              tagits hem var det, som interpellanten också säger, många aktiviteter
              och mycket folk. Man omhändertog också ganska många personer.
              Jag tror att man faktiskt klarade av att ringa in många av dem
              som organiserar bråk. Nu återstår att se om man har tillräckligt
              på fötterna för att vi ska kunna lagföra dem på rätt sätt.
            </seg>
            <seg n="58e7ffcf">
              Den typen av insatser är, som sagt, besvärliga. De kräver ofta
              stor samordning med personal från kanske flera polismyndigheter.
              Därför är det bra att Rikspolisstyrelsen arbetar med metodik,
              utvecklar olika typer av taktiska koncept och även utbildar poliser.
              I insatsen deltog över tusen poliser. Ungefär 500 av dem var från
              Helsingfors och Västra Götaland. Poliserna var i huvudsak särskilt
              utbildade för att arbeta enligt den modell som man hade bestämt
              sig för skulle vara den bästa. Det tror jag var bra.
            </seg>
          </u>
          <note type="speaker" n="2d65f208">
            Anf. 22 LUCIANO ASTUDILLO (s):
          </note>
          <u who="Q4355921" xml:id="i-68cd9fd93aaca32c-2" n="00f3c3e1">
            <seg n="cec8f087">
              Herr talman! Jag vill tacka justitieministern även för det svaret.
              Det gjordes också andra insatser under dessa dagar. En del ungdomar
              greps utanför en vapenaffär, ungdomar som var på gång och skulle
              störa. Det var riktigt att gripa dem.
            </seg>
            <seg n="bd7829a3">
              Det är viktigt att hålla isär Reclaim the Streets och European
              Social Forum, den stora och framgångsrika kongress som hölls i
              Malmö och som samlade så mycket människor från hela Europa. Dessa
              människor har en dröm om en annan värld än den vi i dag lever
              i där vi i ljuset av finanskris och miljökris ser att klyftorna
              och orättvisorna växer inte bara i övriga världen utan också i
              vårt eget land. Att man under den viktiga devisen En annan värld
              är möjlig kunde föra mängder av samtal och diskussioner, trots
              att man ibland tyckte olika, var en oerhörd framgång. Vi ska vara
              glada över att vi kan arrangera sådana aktiviteter i Sverige och
              dra till oss den typen av konferenser och forum.
            </seg>
            <seg n="4b9e38a9">
              Det är viktigt att slå fast att en del av det som inträffade
              kring planeringen av polisens insatser inte var bra. Där vill
              jag peka på det som rörde boendeförhållandena. Det är helt orimligt
              att polisen i Sverige i dag inte, när de är i tjänst, har möjlighet
              till ett privatliv och har förvaringsmöjligheter för sina personliga
              tillhörigheter. Det gällde exempelvis uniformerna som fick hänga
              fritt. Sådant måste kunna sägas. Jag konstaterar, precis som polisens
              nationella huvudskyddsombud, att det inte är acceptabelt.
            </seg>
            <seg n="88bf7118">
              Sist, men inte minst, är det viktigt att nu följa upp det som
              hände så att de ansvariga ungdomar, ligister, som begått brotten
              identifieras, lagförs och straffas för dessa brott.
            </seg>
          </u>
          <note type="speaker" n="5055e23b">
            Anf. 23 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-7" n="5bdffe5a">
            <seg n="47b7d5fa">
              Herr talman! Naturligtvis är Reclaim the Streets och European
              Social Forum olika verksamheter, men de är ofta tillsammans och
              dessvärre blir det ofta bråk och stökigheter i anslutning till
              deras aktiviteter. Det innebär att några även på den sidan lite
              grann bör fundera över sitt ansvar.
            </seg>
            <seg n="fb2e8891">
              Det kan givetvis vid varje stor insats finnas problem och sådant
              som kan göras bättre. Däremot vill jag, beträffande allvarliga
              synpunkter på boendet, säga att om vi har den typen av stora insatser
              måste vi också ha personal som ibland får stå ut med att ha en
              standard motsvarande den som värnpliktiga är vana vid att ha.
              Som en förberedande åtgärd fick huvudskyddsombudet i Skåne tillsammans
              med en polis utifrån i uppdrag att inspektera förläggningen vid
              P 2. Man hade tidigare inspekterat och kommenterat städningen.
              Det vidtogs en rad olika åtgärder för att poliserna skulle få
              mörka gardiner, klädförvaring och medicinförråd. Man gjorde väl
              sitt bästa.
            </seg>
            <seg n="051aa7d1">
              Ingen vore gladare än jag om varje polisman alltid kunde sova
              gott om natten i sin egen säng, äta frukost med fru och barn och
              hela släkten och fick massor av underbara upplevelser och ett
              privatliv. Men vid denna typ av stora kommenderingar och insatser
              tvingas vi ibland förlägga folk på en lite enklare nivå. Om delar
              av Sveriges regering kan bo på vandrarhem i Varberg vore det väl
              märkligt om inte poliser, som ska bevaka ett evenemang i Malmö,
              kunde bo på ett logement. Någonstans får gränsen dras för hur
              fin i kanten man får vara. Jag tycker inte att det är ett stort
              problem. Vi gör så gott vi kan, och polisen gör så gott den kan
              för att det ska vara anständigt. Några dagar står man alltid ut.
              Däremot ska personalen inte utsättas för faror i onödan. Vi ska
              ha bra planering, bra utrustning och utvärdera varje gång så att
              vi hela tiden blir bättre på huvuduppgiften.
            </seg>
          </u>
          <note n="ffd49ddb">
            Överläggningen var härmed avslutad.
          </note>
          <note n="f1323ae3">
            9 § Svar på interpellation 2008/09:17 om vapens roll i dagens
            samhälle
          </note>
          <note type="speaker" n="ef5523c0">
            Anf. 24 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-8" n="5bdffe5a">
            <seg n="26364f53">
              Herr talman! Jörgen Johansson har frågat mig vad jag avser att
              göra för att skapa ett samhälle som, så långt som möjligt, tydliggör
              vapens roll och användande.
            </seg>
            <seg n="2c382a20">
              Sverige har en lång tradition av jakt och målskytte. Därför är
              vi ett land med många vapenägare. Men vi har också sedan lång
              tid tillbaka en noggrann kontroll av rätten att inneha och bruka
              skjutvapen. Vid en internationell jämförelse är den svenska vapenlagstiftningen
              förhållandevis sträng. Huvudsyftet med den stränga kontrollen
              är att motverka missbruk och att förhindra olyckshändelser i samband
              med hanteringen av vapen. Av särskild betydelse är givetvis också
              strävan att minska antalet brott där skjutvapen används. Genom
              kontrollen minskar risken för att olämpliga personer blir vapeninnehavare
              och att vapen förvaras eller hanteras på ett sätt som inte är
              betryggande från säkerhetssynpunkt.
            </seg>
            <seg n="423e8140">
              Vapenlagstiftningen är ett område som fortlöpande är föremål
              för debatt. I takt med att det sker förändringar i samhället måste
              också regelverket ses över och anpassas. Ett exempel på ändringar
              som genomförts under senare år är utvidgningen av läkares anmälningsskyldighet
              till polisen. Från att tidigare endast ha omfattat patienter som
              vårdas för psykisk störning infördes under 2006 en skyldighet
              för läkare att underrätta polisen om samtliga patienter som av
              medicinska skäl bedöms vara olämpliga att inneha vapen. Som Jörgen
              Johansson påpekar förefaller läkare inte göra anmälan i den utsträckning
              som de borde. Detta torde dock inte i första hand bero på utformningen
              av lagstiftningen utan är ett tillämpningsproblem.
            </seg>
            <seg n="85d10b3b">
              En åtgärd som regeringen har vidtagit för att på sikt minska
              risken för att vapen ska komma till brottslig användning är den
              vapenamnesti som genomfördes under perioden marsmaj 2007. Resultatet
              av vapenamnestin var mycket positivt. Under amnestin lämnades
              drygt 13 000 skjutvapen och 14 ton ammunition in till polisen.
              Vi hade besvär med att någon lämnade in en handgranat också, kan
              jag berätta.
            </seg>
            <seg n="602c3df6">
              Vapenfrågorna är dock inte enbart en svensk angelägenhet. För
              att på ett effektivt sätt komma till rätta med illegala vapen
              och för att generellt minska förekomsten av skjutvapen i världen
              krävs internationellt samarbete. I maj 2001 antog FN det så kallade
              vapenprotokollet. Det huvudsakliga syftet med protokollet är att
              underlätta och förstärka samarbetet mellan staterna för att förebygga,
              bekämpa och eliminera olaglig tillverkning och handel med skjutvapen.
              Sverige har undertecknat protokollet men ännu inte tillträtt det.
              Det beror på att vi har inväntat det gemensamma arbetet på EU-nivå.
              Det arbetet har nu avslutats och resulterat i ändringar i vapendirektivet.
              Ändringarna antogs i år och ska vara genomförda senast den 28
              juli 2010.
            </seg>
            <seg n="a7070477">
              Jag avser att inom en snar framtid ge en utredare i uppdrag att
              ta fram förslag till nödvändiga ändringar i vapenlagstiftningen
              för att Sverige ska kunna tillträda FN:s vapenprotokoll och för
              att anpassa svensk rätt till ändringarna i vapendirektivet.
            </seg>
          </u>
          <note type="speaker" n="802fdca0">
            Anf. 25 JÖRGEN JOHANSSON (c):
          </note>
          <u who="Q5886707" xml:id="i-ba1813e8b0620faf-0" n="742e628a">
            <seg n="b131c4fc">
              Herr talman! Jag tackar för svaret på min interpellation. Jag
              delar en hel del av de synpunkter som ministern för fram, framför
              allt vad gäller effekten av vapenamnestin under tre månader förra
              året. Denna gav ett mycket positivt utfall. Jag ser fram emot
              resultatet av den översyn man gör utifrån FN:s vapenprotokoll.
            </seg>
            <seg n="d9d02982">
              Jag delar också statsrådets uppfattning att vi har en lång tradition
              av jakt och målskytte, en tradition som vi ska vara rädda om.
              Jakten är dessutom en av våra äldsta kulturföreteelser. Målskyttet
              har varit en viktig del av totalförsvaret, samtidigt som skyttet
              haft en ungdomsfostrande roll.
            </seg>
            <seg n="6f5c580d">
              Herr talman! Vi lever i en föränderlig värld, och det gäller
              också det här området. Det som var bra i går kanske inte är det
              i dag. De som innehar jaktvapen är en grupp som fått sina vapenlicenser
              genom noggranna kontroller och som övervakas av en sträng vapenlagstiftning.
              Jägarna är en grupp som vi har stort förtroende för i de här sammanhangen.
              Samtidigt är det viktigt att betona att innehav av vapen styrs
              och ska styras av behov och lämplighet.
            </seg>
            <seg n="c0c3029b">
              Nu är det människor av kött och blod som innehar vapnen, ofta
              under många år av sitt liv. Det sker saker under ett liv som påverkar
              lämpligheten att inneha vapen. Sjukdomar och andra omständigheter
              gör att vi blir mindre lämpliga som vapenägare. Det är en realitet
              som vi måste ta hänsyn till.
            </seg>
            <seg n="074b3cb8">
              Jag konstaterar samtidigt att vi har en värdeglidning i samhället
              som vi politiker måste ta hänsyn till. Det finns, ofta inspirerade
              av actionfilmer eller den amerikanska synen på vapen, vapenfetischister
              och våldspersoner som ständigt kräver en liberalare vapenlagstiftning.
              Här måste vi politiker vara uppmärksamma.
            </seg>
            <seg n="bad70813">
              Herr talman! Jag ska ta upp två frågeställningar i samband med
              vapeninnehav. Den första gäller olika typer av skytte.
            </seg>
            <seg n="aee086d3">
              Vi kan konstatera att skytte och målskjutning är en precisionssport.
              Traditionellt innebär det att skytten står eller ligger stilla
              och avlossar sitt vapen mot ett fast eller rörligt mål. Så har
              skytte bedrivits och bedrivs i tävlingssammanhang. Vi kan se på
              OS hur skyttet går till.
            </seg>
            <seg n="499988eb">
              Nu har en ny form av skytte kommit till Sverige, det så kallade
              dynamiska skyttet. Det innebär att skytten löpande, ålande och
              hoppande nedkämpar mål på ett sätt som är att likna med en kommandoutbildning.
              Likheten mellan det här skyttet och de skolskjutningar som äger
              rum runt om i världen, senast i Finland, är slående.
            </seg>
            <seg n="29d81cfb">
              Några länder har med rätta förbjudit den här formen av skytte,
              och som jag ser det är det bara militären och eventuellt polisens
              insatsstyrka som ska tillämpa denna typ av skytte. Att vi tillåter
              den här avarten av skytte är mer till skada än nytta för samhället.
              Här bör samhället reagera, och här bör vi säga ifrån. Jag efterlyser
              därför hårdare normer för den här typen av skytte tillämpat av
              civilister. Militärt måste vi ha det, och kanske också inom polisens
              insatsstyrka, men definitivt inte för civilister.
            </seg>
            <seg n="829557e4">
              Jag återkommer i mitt nästa anförande till den andra frågeställningen,
              som gäller läkares skyldighet att anmäla människor som har psykiska
              problem och andra sjukdomar till polisen.
            </seg>
          </u>
          <note type="speaker" n="25073f60">
            Anf. 26 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-9" n="5bdffe5a">
            <seg n="6d0a40d1">
              Herr talman! Det är väl alldeles korrekt att det sker utveckling
              och förändringar över tid, som i all annan verksamhet. Det är
              klart att jägartraditionerna var annorlunda i det gamla bondesamhället
              än de är i det moderna 2000-talets samhälle, även om vi fortfarande
              har väldigt många jägare. Jag tror att många i dag ser det mer
              som en miljöinsats och som viltvård, medan man tidigare jagade
              för att få mat på bordet. Det har alltså skett förändringar. Detta
              är svårt att ha synpunkter på, eftersom man inte ser alla lägen.
            </seg>
            <seg n="323dfb7f">
              Jörgen Johansson gör en uppdelning och ser fast skytte och målskytte
              som någonting annat än det som kan kallas dynamiskt skytte. Jag
              är inte så säker på att man enkelt kan dra dessa skiljelinjer.
              Jag kommer från Härjedalen, där vi är väldigt bra på skidskytte,
              där man rör sig med vapen. Jag har aldrig uppfattat det som någonting
              farligt eller trendsättande åt fel håll.
            </seg>
            <seg n="de9f5675">
              Tvärtom är det så att organiserat skytte och målskytte med preciserade
              regler och så vidare sällan är någonting som leder till de bekymmer
              man kan ha med vapen och skjutande i ett samhälle. Det stora problem
              vi har är väl den inspiration som de som inte organiserar sitt
              intresse eller skaffar sig någon utbildning utgör. Man skjuter
              åt alla håll på de mest vansinniga vis, mest för att demonstrera
              sin makt. Egentligen har man inget intresse av den precision och
              sportutövning som målskytte också kan innebära.
            </seg>
            <seg n="30903e15">
              Jag är inte beredd att här och nu uttala mig om vilka skytteformer
              vi ska ha i Sverige i dag eller i morgon. För mig är det viktiga
              att det finns noggrant utformade regler, att det sker under ordnade
              former och att det görs en prövning innan skytteföreningar och
              enskilda får tillgång till vapen.
            </seg>
            <seg n="140f4616">
              Det är dessutom så att det inte bara finns vanliga vapen i dag.
              I globaliseringens tidevarv kommer nya typer av vapen. Det är
              möjligt att vi någon gång i Sverige också ägnar oss åt pilbågar
              och bågskytte av olika slag, men jag har, eftersom jag delvis
              är sportintresserad och har två söner, noterat att det nu finns
              många varianter på skytte och vapensport. Man använder helt andra
              vapen, olika typer av bågar och annat. Det är också ett främmande
              inslag som vi inte borde acceptera, men detta tror jag inte skulle
              leda någonstans.
            </seg>
            <seg n="530580b8">
              Jag tror att man ska vara försiktig med att ha synpunkter på
              vad som är rätt och fel när det gäller formen av sportskytte.
              Däremot ska det vara ordnade regler kring föreningar, verksamhet
              och annat, så att man är säker på att det är just organiserad
              idrottsutövning det handlar om, ingenting annat.
            </seg>
          </u>
          <note type="speaker" n="c39f530f">
            Anf. 27 JÖRGEN JOHANSSON (c):
          </note>
          <u who="Q5886707" xml:id="i-ba1813e8b0620faf-1" n="742e628a">
            <seg n="caeab1e8">
              Herr talman! Modellen med dynamiskt skytte innebär trots allt
              en förändring av den värdegrund vi har haft inom skytterörelsen.
              Man måste hela tiden fråga sig vad syftet är med en typ av skytte.
              Att bedriva kommandoliknande skytte är inte i enlighet med hur
              vi har uppfostrat våra ungdomar i skytte. Jag anser definitivt
              att detta är en avart i Skytte-Sverige.
            </seg>
            <seg n="3827471a">
              Jag ska gå över till läkares oförmåga att följa gällande lag.
              1996 års vapenlag tog upp läkares anmälningsplikt till polis om
              patient med psykisk sjukdom var vapeninnehavare. Inga anmälningar
              gjordes efter den lagens ikraftträdande, och i början på 2000-talet
              skärptes lagen för att vi skulle få bättre efterlevnad.
            </seg>
            <seg n="c22e1bec">
              Trots det blev efterlevnaden dålig. Vi kan se län där inga anmälningar
              har gjorts, och då skulle man kunna säga att det inte finns några
              med psykisk sjukdom i de länen. Det är väl ingen som tror att
              detta är någon sanning, utan det är något som är fel på annat
              håll.
            </seg>
            <seg n="a95b34a1">
              År 2006 skärptes lagen ytterligare i enlighet med hur ministern
              beskrev det. Det är intressant. I Finland diskuterar man nu att
              följa just den lagen, och då kanske det vore bra att vi såg till
              att den fungerar här.
            </seg>
            <seg n="27cbb448">
              När jag granskar Rikspolisstyrelsens uppföljning av antalet ärenden
              konstaterar jag att andra halvåret 2007 hade län som Halland inga
              ärenden anmälda, Västmanland, mitt hemlän, ett ärende, Sörmland
              ett ärende för att ta några exempel. Halland, Gotland, Jönköping,
              Skåne, Norrbotten med flera hade ingen åtgärd under hela 2007.
            </seg>
            <seg n="39c78da4">
              Då måste man fråga sig: Är det här trovärdigt? Enligt Socialstyrelsens
              uppföljning var antalet människor som togs om hand på grund av
              psykisk vård 40 000 under 2006. Den nya lagstiftningen innefattar
              också andra sjukdomar som demens, alkoholproblem och liknande,
              och frekvensen år 2007 var 687 personer. Det är skrämmande låga
              siffror. Man måste fråga sig varför läkarna inte sköter den här
              frågan bättre än vad de gör i dag.
            </seg>
            <seg n="457fdec0">
              I samband med Rikspolisstyrelsens frågor till läkare säger en
              läkare i Blekinge så här: En anmälan upplevs som kontraproduktiv.
              Det är en intressant kommentar från en läkare mot bakgrund av
              att Rödebyfallet kommer från samma län. I Sörmland säger en läkare:
              Risken för ett rubbat förtroende mellan patient och behandlande
              läkare uppstår.
            </seg>
            <seg n="7e292512">
              Jag har tagit exempel från Hälso- och sjukvårdens ansvarsnämnd,
              ett uttalande från en läkare som hade en psykpatient från år 2002
              fram till den 11 juli förra året. Patienten tog livet av hustrun
              och sedan sig själv. Hon säger så här: Innan hans vapeninnehav
              hade jag aldrig hört talas om hans intresse för jakt och hade
              inte kunnat föreställa mig honom som jägare, inte tänkt mig att
              han skulle äga ett vapen.
            </seg>
            <seg n="5c3648b3">
              Nu var det inte det här som man var ute efter i lagstiftningen,
              utan man skulle göra en bedömning, oavsett om man vet eller ej,
              om en person är lämplig att vara vapenägare eller ej och efter
              den premissen göra en anmälan till polisen. Sedan är det upp till
              polisen att göra bedömningen. Det här fungerar alltså inte.
            </seg>
            <seg n="4fe69ae1">
              Så här kan man gå igenom fall efter fall län efter län, och det
              här, hävdar jag, är definitivt inte vad vi som lagstiftare har
              tänkt oss. Detta är ingenting som har kommit de senaste åren,
              utan det är en tolvårig följetong att det fungerar på det här
              viset. Vi kan naturligtvis säga att det är tillämpningsproblem,
              men det är ändå upp till oss i denna kammare att se till att det
              tillämpas rätt och att det blir påföljder så att det beivras.
              Men uppenbarligen fungerar detta inte.
            </seg>
          </u>
          <note type="speaker" n="2907d97b">
            Anf. 28 Justitieminister BEATRICE ASK (m):
          </note>
          <u who="Q297850" xml:id="i-a3e23bee4cf76671-10" n="5bdffe5a">
            <seg n="4d394bef">
              Herr talman! Det är väl så att läkare inte gör anmälan till polisen
              i den utsträckning som de borde. Det sade jag också tidigare.
              Enligt min uppfattning finns det naturligtvis en del man kan göra
              för att förbättra informationen om den här anmälningsskyldigheten.
              När man läser olika uttalanden undrar man vad inställningen är,
              om alla riktigt har förstått vad som är skälet. Men vi måste arbeta
              via läkarna, för det är svårt för oss på politisk nivå att göra
              en gränsdragning eftersom det är en bedömningsfråga när en person
              är tillräckligt sjuk i någon mening för att inte vara lämplig
              att inneha vapen. Där måste vi ha läkarna med oss för att kunna
              göra en bedömning.
            </seg>
            <seg n="eb94fadf">
              Socialstyrelsen håller på att ta fram nya föreskrifter och allmänna
              råd om läkarnas anmälningsskyldighet. Det tror jag är bra därför
              att en del läkare behöver lite råg i ryggen och också anvisningar
              att peka på när man berättar för patienten att det kanske är dags
              att lämna i väg vapen, sluta med älgjakten eller vad det nu kan
              vara. Men det är för tidigt att uttala sig om vilka effekter som
              utvidgningen av anmälningsskyldigheten har haft på anmälningsfrekvensen.
              Vi måste följa det, och jag gör det och kommer att noga studera
              den statistik som kommer framöver. Om det inte fungerar måste
              vi fundera på vad vi kan göra därutöver.
            </seg>
            <seg n="149d0744">
              Det svåra är ändå, skulle jag vilja säga, detta med psykiskt
              sjuka eller labila. Det är väldigt svårt att bedöma när en människa
              går från ett sinnestillstånd till ett annat. Det kan vara väldigt
              svårt också för en läkare. Helt enkelt och vattentätt kommer detta
              naturligtvis inte att bli. Därför är det viktigt att grundreglerna
              för vapeninnehav och hanteringen är noggranna och att vi ser till
              att alla rutiner därutöver fungerar. Man måste se helheten.
            </seg>
            <seg n="f6c4b6a9">
              Jag kan inte låta bli att återkomma till det dynamiska skyttet
              och Jörgen Johanssons fäbless för att moralisera över vad som
              är nyttigt och inte. För min del måste jag säga att jag har väldigt
              svårt att se någon nytta över huvud taget med tävlingsskytte,
              men jag har uppfattat att vi har och har haft tävlingsskytte under
              många år och är duktiga på det. Det ger rekreation och inspiration
              därför att tävlingsmomentet i sig är intressant. Man behöver inte
              moralisera över det, men någon nytta i form av att man får hem
              mat eller något annat lär det inte finnas.
            </seg>
            <seg n="77bbc2a6">
              Det är likadant med nya företeelser. Samma sak med dem som spelar
              paintball som är lite av 2000-talets cowboyer och indianer. Jag
              har alltid funderat över hur det ska vara så kul att springa och
              säga: pang, pang. Men det är uppenbarligen något slags mänskligt
              behov som det manliga könet har periodvis. Det hittar hela tiden
              nya former. Det är ingen nytta med det, men det tar sig olika
              uttryck. Jag tror att vi politiker ska vara försiktiga med att
              moralisera över det eller försöka sätta gränser.
            </seg>
            <seg n="111e7da1">
              Vad vi ska se till är att de som använder vapen i något sammanhang
              ska följa noggranna regler som gör att man garanterar säkerheten.
              Man ska se till att de här vapnen inte kommer i händer där de
              kan användas till någonting som kan skada andra människor. Det
              tror jag är vår viktiga uppgift, inte att så att säga moralisera.
              Jag tror att utvecklingen också på sportskytteområdet kommer att
              förändras över tid. Det kanske är bra att vi hittar former för
              det, för jag tror att sunda och meningsfulla fritidsaktiviteter
              är bra också i 2000-talets Sverige.
            </seg>
          </u>
          <note type="speaker" n="4f4d24e6">
            Anf. 29 JÖRGEN JOHANSSON (c):
          </note>
          <u who="Q5886707" xml:id="i-ba1813e8b0620faf-2" n="742e628a">
            <seg n="bab44dba">
              Herr talman! Vad gäller det dynamiska skyttet ska man ha klart
              för sig att traditionen både i Sverige och internationellt bland
              seriösa skyttar handlar om precision. Precision förekommer inte
              i samband med kommandoliknande aktiviteter som det här går ut
              på. I grund och botten är det fråga om inställning till vapen,
              och vi ska vara mycket restriktiva. Det är ingen leksak det gäller.
              Här måste man vara restriktiv. Det handlar om vilka signaler vi
              skickar ut från samhället. Därför ville jag ta upp den frågan.
              Jag tycker att det här är en avart i samband med skyttet.
            </seg>
            <seg n="2953782b">
              Vad gäller läkares anmälningsskyldighet håller jag fullständigt
              med ministern om att vi måste jobba via läkarna. Socialstyrelsen
              försöker få läkare att inse att de har den här skyldigheten. Det
              är ändock en fråga om skyddet av tredje man. Man kan inte negligera
              det, utan man måste få alla att inse att göra det även om det
              är svårt. Därför ville jag ta upp den här debatten.
            </seg>
            <seg n="0e48c3f5">
              Enligt Rikspolisstyrelsens statistik hade man år 2000 42 anmälda
              fall i Sverige. Det är skrämmande. Nu har det ökat till 682 år
              2007. Men när man ser vilken nivå det borde ligga på, över 20
              000, inser man att det är någonting som är fel. Detta är inte
              bra.
            </seg>
            <seg n="d075e919">
              Som sagt tror jag att debatten här bidrar till att debatten kommer
              i gång utanför det här huset, och det tror jag är direkt nödvändigt
              för att vi ska kunna nå de resultat som vi gemensamt vill nå.
            </seg>
            <seg n="d010437e">
              Jag vill tacka för debatten.
            </seg>
          </u>
          <note type="speaker" n="a47f96df">
            Anf. 30 Justitieminister BEATRICE ASK (m):
          </note>
          <u who="Q297850" xml:id="i-e1c7f884251115f9-0" n="5bdffe5a" next="i-d9c3ba94644a681a-0">
            <seg n="c422c7c4">
              Herr talman! Jag tror att interpellanten och jag är överens om
              att vi måste få en bättre tingens ordning när det gäller anmälningar
              från läkare om dem som inte får behålla sin vapenlicens. Det är
              väl ingen tvekan om det. Det kan göras mer där.
            </seg>
            <seg n="f410e86e">
              Jag tror ändock inte att det är huvudproblemet när det gäller
              vapenfrågorna i det här landet. Vi är rätt överens om att vi har
              en positiv inställning till sund jakt, till sportaktiviteter och
              att det ska finnas bra regler för detta.
            </seg>
            <seg n="ee276f30">
              Problemet är de illegala vapnen. Problemet är att det förs in
              vapen i det här landet som inte borde vara här och att personer
              som aldrig har sett röken av en vapenlicens kommer åt och använder
              vapen utan att vare sig ha det vett eller den kunskap som krävs
              för att använda vapen till rätt saker. Det är ett bekymmer som
              vi behöver jobba med på många sätt.
            </seg>
            <seg n="8b2cdab0">
              Sedan har vi en liten grupp den är ändå förhållandevis liten
              som på grund av psykiska problem eller av andra skäl inte borde
              fortsätta ha sin vapenlicens. Där ska vi så klart se till att
              läkarna gör sitt.
            </seg>
            <seg n="95bddcdd">
              I grunden tror jag ändå att det handlar mycket om att arbeta
              brett och med de olika frågor som det gäller. Vi ska också sprida
              bättre kunskap om reglerna så att man underlättar för människor
              att ta ställning.
            </seg>
            <seg n="d56427da">
              Jag tänker på den enkla vapenamnesti som vi gjorde, och som många
              inte trodde på när vi gjorde den senast men som ändå blev en sådan
              framgång. När man upplyser människor om att de inte blir straffade
              om de lämnar in vapen som av någon anledning har hamnat hos dem
              utan att de kan göra det fritt är det många som känner för att
              städa upp i garderoberna. Och det är inte så dumt. Vi ska fortsätta
              att vara pragmatiska och tydliga i vårt signalsystem när det gäller
              vapenhanteringen.
            </seg>
          </u>
          <note n="ffd49ddb">
            Överläggningen var härmed avslutad.
          </note>
          <note n="540bd694">
            Ajournering
          </note>
          <note n="c9ad0782">
            Kammaren beslutade kl. 15.11 på förslag av förste vice talmannen
            att ajournera förhandlingarna till kl. 18.00.
          </note>
          <u who="Q297850" xml:id="i-d9c3ba94644a681a-0" n="5bdffe5a" prev="i-e1c7f884251115f9-0">
            <seg n="c472a474">
              Återupptagna förhandlingar
            </seg>
          </u>
          <note n="dd64492a">
            Förhandlingarna återupptogs kl. 18.00.
          </note>
          <note n="b673e9e4">
            10 § Svar på interpellation 2008/09:20 om resursförstärkning
            till jobb- och utvecklingsgarantin för utförsäkrade ur sjukförsäkringen
          </note>
          <note type="speaker" n="3e8562ed">
            Anf. 31 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-11" n="dbdeb3ab">
            <seg n="bc0cb3a1">
              Herr talman! Liselotte Olsson har frågat mig om jag avser att
              vidta åtgärder för att jobb- och utvecklingsgarantin eller andra
              arbetsmarknadspolitiska åtgärder ska tillföras mer resurser så
              att de ca 63 000 personer som beräknas bli utförsäkrade ur sjukförsäkringen
              kan få stöd på arbetsmarknaden.
            </seg>
            <seg n="214ac6ca">
              Jag vill inleda med att säga att de nya sjukförsäkringsreglerna
              syftar till att så många människor som möjligt ska ges förutsättningar
              att försörja sig genom ett eget förvärvsarbete. Att ta till vara
              människors arbetsförmåga måste alltid vara ett förstahandsalternativ.
            </seg>
            <seg n="1c199c78">
              Jag anser att den tidigare ordningen, då människor kunde gå sjukskrivna
              i många år utan att få stöd för att komma tillbaka i arbete, var
              förkastlig.
            </seg>
            <seg n="67cada75">
              För de personer som behöver stöd för att komma tillbaka i arbete
              finns redan i dag ett brett utbud av arbetsmarknadspolitiska insatser,
              bland annat för personer med funktionsnedsättning som medför nedsatt
              arbetsförmåga. Det finns även särskilt nystartsjobb som riktar
              sig till personer som tidigare varit sjukskrivna och som medför
              en dubbel nedsättning av arbetsgivaravgiften.
            </seg>
            <seg n="609fb710">
              Regeringen avser att noga följa och analysera den nya sjukförsäkringsreformen,
              inklusive effekter på arbetsmarknaden. I detta arbete ingår att
              analysera huruvida redan vidtagna eller föreslagna åtgärder är
              tillräckliga och effektiva för att lösa behovet av insatser för
              denna målgrupp.
            </seg>
          </u>
          <note type="speaker" n="ba9b0900">
            Anf. 32 LISELOTTE OLSSON (v):
          </note>
          <u who="Q4971176" xml:id="i-940342f801797212-0" n="d8bb14bc">
            <seg n="3c7286aa">
              Herr talman! Av ren artighet tackar jag förstås för svaret trots
              att jag tycker att det var väldigt tomt och innehållslöst. Av
              svaret att döma verkar inte arbetsmarknadsministern eller regeringen
              ta detta riktigt på allvar.
            </seg>
            <seg n="cb801e75">
              Enligt regeringen ska arbetslösa personer som blir utförsäkrade
              ur sjukförsäkringen hänvisas exempelvis till tredje fasen i jobb-
              och utvecklingsgarantin, och det är detta vi ska diskutera här
              i dag. Min fråga till ministern är: Har ministern tänkt på att
              många av de här personerna är alldeles för sjuka för att delta
              i ett arbetsmarknadspolitiskt program över huvud taget? Jag undrar
              vilken beredskap regeringen och ministern har för det.
            </seg>
            <seg n="7a022815">
              Regeringen skriver själv i propositionen: Bland dem som vid denna
              tidpunkt saknar arbetsförmåga kan även finnas personer som behöver
              ansöka om ekonomiskt bistånd från socialtjänsten. På vanlig svenska
              betyder det att sjuka och arbetslösa inte kommer att orka göra
              en samhällsnyttig insats, som det så vackert heter. De kommer
              därför att tvingas söka socialbidrag.
            </seg>
            <seg n="9af0fea6">
              Enligt Försäkringskassans prognoser kommer 33 000 personer att
              bli utförsäkrade ur sjukförsäkringen efter 18 månader med förlängd
              sjukpenning. Av dem är det 20 000 som blir utförsäkrade på samma
              dag. Den 2 januari 2010 kommer den här stora massan. Vad har Littorin
              och regeringen att erbjuda dem då?
            </seg>
            <seg n="bf956a9b">
              Till dessa 33 000 tillkommer ytterligare 30 000. Det är därför
              min fråga handlar om 63 000. Till dessa 33 000 kommer ytterligare
              30 000 som har förlängd sjukpenning från den 1 juli i år. De har
              en väldigt svag förankring på arbetsmarknaden. Tillsammans handlar
              det alltså om 63 000 som inte kommer att ha någon garanterad försörjning
              de närmaste två åren. Det här är Försäkringskassans egna siffror,
              så det är ingen vänsterpropaganda som jag pratar om här.
            </seg>
            <seg n="b0709e93">
              I svaret som ministern läste upp säger han så här: För de personer
              som behöver stöd för att komma tillbaka i arbete finns redan i
              dag ett brett utbud av arbetsmarknadspolitiska insatser. Sanningen
              är ju att anslaget till arbetsmarknadspolitiska åtgärder har minskat
              kraftigt sedan ni i högerregeringen kom till makten. Platserna
              har minskat från 162 000 till 89 000. I pengar är det en nedskärning
              från 12,6 till 7 miljarder.
            </seg>
            <seg n="8329af1a">
              Vi ska i dag ha en diskussion om de utförsäkrade ur sjukförsäkringen.
              Då måste vi komma ihåg, som vi har sagt tidigare, att det handlar
              om människor som har varit sjuka länge och därför har nedsatt
              arbetsförmåga. Många kommer aldrig att orka stå till arbetsmarknadens
              förfogande på heltid.
            </seg>
            <seg n="2fc886c1">
              Jag menar att det behövs mer pengar, mer resurser, mer personal
              och även mer kunskap om de här gruppernas behov för att ge de
              här utförsäkrade sjuka vad de behöver. Jag menar att behovet av
              en resursförstärkning till jobb- och utvecklingsgarantin är väldigt
              stort.
            </seg>
            <seg n="241d78e6">
              Vi vet också att det är svårare för arbetssökande med långvarig
              ohälsa att få jobb. Enligt en TCO-rapport som nyligen publicerades
              är det bara 7 procent av de undersökta 1 800 personalcheferna
              som är positivt inställda till att anställa långtidsarbetslösa.
              Därför kan man gissa, förmoda eller vara rädd för att många av
              de 63 000 som blir utförsäkrade kommer att befinna sig länge i
              den här tredje fasen av jobb- och utvecklingsgarantin. Då undrar
              jag vad det finns för beredskap för dem.
            </seg>
          </u>
          <note type="speaker" n="ecab2b49">
            Anf. 33 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-12" n="dbdeb3ab">
            <seg n="9738524e">
              Herr talman! Det är lätt ansluta sig till LiseLotte Olssons problembeskrivning
              när det gäller den målgrupp som vi nu diskuterar. Det är personer
              som står väldigt långt från arbetsmarknaden och som inte sällan
              har flera, om jag får kalla det för det, problem samtidigt. Det
              är sällan det bara är lång arbetslöshet, utan det handlar också
              om sjukdom, nedsatt arbetsförmåga, behov av rehabilitering och
              behov av olika insatser av olika slag. Där har LiseLotte Olsson
              helt rätt.
            </seg>
            <seg n="d6b4f12f">
              Låt mig nämna några kompletterande saker. LiseLotte Olsson sade
              att vi behöver mer kunskap om behoven i målgruppen. Den bedömningen
              delar jag verkligen. Jag tror verkligen att det är så. I dagsläget
              är det, som jag ser det, för tidigt att uttala sig om hur många
              som kan komma att behöva stöd från Arbetsförmedlingen. De beräkningar
              som finns, även de på Försäkringskassan, är uppskattningar. Jag
              tror att det är olämpligt att utforma ett mer specifikt stöd innan
              vi har bättre information om hur den här målgruppen ser ut. Det
              arbetar vi tillsammans med Socialdepartementet väldigt intensivt
              med just nu.
            </seg>
            <seg n="8b92b2cb">
              Det kommer dock att vara ganska många. Det tror jag nog att vi
              kan vara överens om. Min utgångspunkt är naturligtvis att varje
              enskild person som det handlar om ska mötas med den respekt man
              förtjänar och den typ av insatser som bygger på en individuell
              utgångspunkt. Vilka möjligheter kan man se? Vilken typ av arbetsförmåga
              kan man möjligen ha kvar? Hur skulle man kunna göra för att underlätta
              för den målgruppen att inte känna sig övergiven av oss andra?
            </seg>
            <seg n="8a59cc32">
              Detta kan man naturligtvis diskutera väldigt mycket. Jag är mycket
              glad över att anslaget inom mitt utgiftsområde totalt sett har
              minskat. Det är orsakat av att fler personer faktiskt har kommit
              i arbete, att utanförskapet har minskat och sysselsättningen ökat.
              Det är naturligtvis bra.
            </seg>
            <seg n="b731f9bb">
              Samtidigt vet vi att många av dem som vi nu diskuterar har sett
              både en och annan högkonjunktur passera revy utan att de över
              huvud taget har kommit en millimeter närmare arbetsmarknaden.
              60 procent av de förtidspensionerade säger i olika opinionsundersökningar
              att de har någon typ av arbetsförmåga kvar och gärna skulle vilja
              känna sig delaktiga eller behövda på arbetsmarknaden.
            </seg>
            <seg n="5cf1b9ca">
              Det är min utgångspunkt att vi när vi nu tränger djupare in i
              materien och får bättre underlag för hur många det handlar om
              i slutändan också ska se till att de resurser finns tillgängliga
              som gör att vi kan möta deras behov på ett individuellt sätt och
              hjälpa till på olika vis. Vi har till exempel öppnat för kompletterande
              aktörer inom ramen för jobb- och utvecklingsgarantin.
            </seg>
            <seg n="767b6ca4">
              Poängen med det är inte att privatisera Ams eller konkurrensutsätta
              på det sättet. Som jag ser det handlar det snarare om att få det
              behov som vi har tillgodosett. Det handlar om ett individuellt
              bemötande som går utöver det som man kan anställa på i den offentliga
              sektorn eller kanske i det privata näringslivet. Det handlar om
              en erfarenhet och respekt som bygger på att man själv har varit
              med och att man själv har gjort det tidigare. Det kan vara sociala
              företag, ideella organisationer och det kan också vara privata
              företag som kommer med den kompetensen och erfarenheten och därmed
              kan hjälpa till. Jag är övertygad om att det är bättre att försöka
              hjälpa dem som har en arbetsförmåga kvar att få in en fot på arbetsmarknaden
              för att känna sig delaktiga och behövda än alternativet, en evig
              parkeringsplats.
            </seg>
          </u>
          <note type="speaker" n="e5059e59">
            Anf. 34 LISELOTTE OLSSON (v):
          </note>
          <u who="Q4971176" xml:id="i-940342f801797212-1" n="d8bb14bc">
            <seg n="ca7a666d">
              Herr talman! Det är bra att vi är överens om verklighetsbeskrivningen
              i alla fall. Det är en bra början för att kunna nå fram till någonting
              bra.
            </seg>
            <seg n="245577b3">
              Jag är lite nyfiken på det arbete som ministern berättade att
              ni gör tillsammans med Socialdepartementet, på hur målgruppen
              ser ut och så. Jag har aldrig hört talas om att ett sådant arbete
              försiggår, så det är spännande. Jag skulle vilja veta: När ska
              det arbetet vara klart?
            </seg>
            <seg n="63622ca5">
              Det låter väldigt bra när man säger att det ska vara individuellt
              bemötande och att vars och ens resurser ska tas till vara. Det
              tycker förstås jag också. Men sedan finns det vissa likheter,
              att den här gruppen på något sätt ändock är ganska homogen. Det
              är de som har varit sjuka väldigt länge, har varit borta från
              arbetsmarknaden väldigt länge och kräver just de här extraresurserna.
              Jag vill ha ett löfte från ministern, och gärna från regeringen,
              om att de här resurserna kommer att tillföras. De kommer att behövas.
            </seg>
            <seg n="456a65e7">
              Som jag sade kommer om drygt ett år 20 000 att bli utförsäkrade
              samma dag. Jag vet att vissa kommuner har börjat titta på det
              här. Jag är från Västerbotten, och en av kommunerna där, Skellefteå,
              har börjat titta på det. Där ser man att det rör sig om 459 personer
              som kommer att bli utförsäkrade på en dag. Det blir ett ansvar
              för kommunerna att ta hand om det här, om det inte är så att regeringen
              har löst problemet. Problem kanske är fel ord, men det är ett
              problem för människor som står utan försörjning.
            </seg>
            <seg n="61fdff06">
              Jag skulle vilja ha ett löfte om att de här människorna ska få
              veta att det här finns att tillgå, och kanske även ett löfte till
              kommunpolitikerna om att det här inte är ett ansvar som kommer
              att vältras över på dem och på socialtjänsten utan att det är
              ett ansvar som regeringen måste ta. Det handlar om regelförändringar
              som har gjort att vi kommer att hamna i den här situationen.
            </seg>
            <seg n="9f7c1afd">
              Jag vet att många människor nästan har en nedräkning på dagarna:
              När hamnar jag utanför? Vad finns för mig då? Vad kommer jag att
              kunna orka göra? Kan min arbetskapacitet tas till vara på något
              sätt?
            </seg>
            <seg n="8b1e8ff1">
              Sedan pratas det om samhällsnyttig verksamhet, och det skulle
              jag också gärna vilja veta mer om. Det enda jag har sett i ett
              papper är att det talas om någon sorts klassmorfar. Vad kan dessa
              arbeten bestå i? Man är lite orolig för det: Vad kommer jag att
              sättas i för jobb? För många väcks tanken på AK-arbete, 40-talet
              och att bygga järnvägar. Det är en association som en del människor
              får, och jag förstår dem fullt ut.
            </seg>
            <seg n="447ba0f5">
              Jag tror att ni måste tala ur skägget, komma till skott och tala
              om vad som händer och vad de här människorna står inför om drygt
              ett år.
            </seg>
          </u>
          <note type="speaker" n="e6260f42">
            Anf. 35 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-13" n="dbdeb3ab">
            <seg n="2c6e7c65">
              Herr talman! Vår utgångspunkt är naturligtvis precis det som
              LiseLotte Olsson beskriver, att vi måste försöka ta till vara
              varje persons kvarstående arbetskapacitet, möta det och säga att
              det också är viktigt att den som har varit borta länge, varit
              eller är sjuk men ändå har lite arbetskapacitet kvar har möjlighet
              att vara med på olika vis. Jag tror att det är en oerhört viktig
              signal, för alla behöver känna sig behövda och delaktiga och finnas
              med.
            </seg>
            <seg n="603c65c2">
              När det gäller jobb- och utvecklingsgarantins tredje steg har
              vi presenterat grunderna för det, och det kommer att successivt
              träda i kraft under det kommande året, 2009.
            </seg>
            <seg n="43c1f3bd">
              I grunden har Arbetsförmedlingen ansvar för att sätta ihop en
              anordnargrupp som består av de relevanta myndigheter som finns
              runt detta. Det är Försäkringskassan, Arbetsförmedlingen, ESF-rådet,
              som har en viktig roll att fylla, och andra, till exempel representanter
              för Kommun-Sverige, SKL och liknande. Ett bärande drag i det är
              att just identifiera den typ av arbetsgivare, organisationer och
              annat som kan erbjuda den typ av verksamhet som vi nu pratar om.
            </seg>
            <seg n="d8951c6b">
              Om jag ska exemplifiera kan det vara sådana saker som arbete
              inom den ideella sektorn, sysselsättning inom sociala företag
              eller liknande där man kan ha en viktig roll och där det behövs.
              Då är det naturligtvis viktigt att titta på flera olika saker,
              dels att det är en vettig verksamhet, dels att man har fortsatt
              kontakt med arbetsmarknaden och Arbetsförmedlingen, att man inte
              ger upp möjligheten att försöka ta sig tillbaka till arbetsmarknaden.
              Därför är inte tanken att man ska bli parkerad där, om jag får
              uttrycka det så, utan att man ska fortsätta att ha en regelbunden
              kontakt med Arbetsförmedlingen för att se om det finns möjligheter,
              kanske med lönebidrag, Samhallanställning eller vad det är som
              kan vara ett steg tillbaka till ett mer ordinarie arbete, givet
              att man får den rehabilitering och hjälp som man behöver.
            </seg>
            <seg n="d3e4e042">
              Jag tror också att det är viktigt med en fördjupad samordning
              och ett samarbete mellan Arbetsförmedlingen och Försäkringskassan.
              I år kommer Arbetsförmedlingen och Försäkringskassan att samlokalisera
              sig på 120 platser runt landet, och det är ett första steg. Det
              finns en del goda exempel på det. Jag var ute i Gustavsberg för
              några veckor sedan, och där har man samlat inte bara de två myndigheterna
              utan också flera andra aktörer, inte minst kommunens socialkontor
              men också företrädare för det lokala näringslivet och sociala
              företag i bygden. Då får man goda impulser att arbeta.
            </seg>
            <seg n="7e7780f8">
              Det ska inte uteslutas att det kan behövas mer på det området.
              Vi följer naturligtvis noga det som händer i Norge när det gäller
              NAV-reformen, där man har slagit ihop motsvarigheterna till arbetsförmedling
              och försäkringskassa och i de flesta fall också kommunens socialkontor
              för att få en samlad organisation. Det man hittills kan säga om
              det är att det finns både för- och nackdelar. En nackdel som man
              har hört i sammanhanget är att det är väldigt stora organisationer,
              som är ganska tungrodda.
            </seg>
            <seg n="cb0f5e74">
              Det viktigaste, som jag tror att LiseLotte Olsson och jag kan
              förenas i, är att varje enskild person som det handlar om måste
              känna att man blir bemött med respekt och också får det individuella
              bemötande som man förtjänar. Man ska inte få känslan att det är
              en parkeringsplats där man blir satt på undantag, utan man ska
              hela tiden känna att man får den hjälp och de råd man behöver.
            </seg>
            <seg n="b937c403">
              Resurser till det? Ja, det är självklart att det ingår i arbetet
              att också räkna på det och se till att det finns de resurser som
              behövs.
            </seg>
          </u>
          <note type="speaker" n="f413cf3a">
            Anf. 36 LISELOTTE OLSSON (v):
          </note>
          <u who="Q4971176" xml:id="i-940342f801797212-2" n="d8bb14bc">
            <seg n="8f9b6947">
              Herr talman! Ja, de där sakerna är vi ganska överens om, att
              vi ska ta hänsyn till vars och ens förmåga och kunskap.
            </seg>
            <seg n="a6670964">
              Men jag har inte blivit riktigt nöjd med garantin om resurser.
              Jag tittar på lite siffror och ser att ni i er proposition räknar
              med att i tredje fasen år 2009 ska det vara 7 000 personer, år
              2010 ska det vara 10 000 personer och när programmet får fullt
              genomslag år 2011 ska det vara 16 000 personer.
            </seg>
            <seg n="080b1468">
              Det är väldigt stor skillnad mot mina siffror, som är 63 000.
              Och det handlar bara om de utförsäkrade ur socialförsäkringen.
              Även andra grupper är inberäknade i jobb- och utvecklingsgarantin.
              Därför tycker jag inte att ni har den beredskap som ni borde ha
              haft för att de här massorna kommer om drygt ett år.
            </seg>
            <seg n="5a4bd5c9">
              Jag vill fortfarande spinna på den frågan: Vad finns det för
              resurser? Det krävs alltså pengar, ökad personal, utbildning och
              så vidare. Har regeringen tänkt tillsätta de här sakerna som jag
              anser fattas och som skulle behövas?
            </seg>
          </u>
          <note type="speaker" n="4b784920">
            Anf. 37 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-14" n="dbdeb3ab">
            <seg n="ddeb26cb">
              Herr talman! Ja, det är en högst rimlig fråga. Jag ska försöka
              svara på den.
            </seg>
            <seg n="ae8bcf2e">
              Man kan säga så här: Kostnaderna har vi någonstans i ekonomin
              i vilket fall som helst. Det är ungefär det. Vi kan minimera de
              kostnaderna när det handlar om den individuella, mänskliga kostnaden,
              som ligger i att känna sig parkerad, utstött eller inte delaktig.
              Men vi har också de finansiella kostnaderna, som dyker upp i systemet
              oavsett vilket.
            </seg>
            <seg n="38faf2cc">
              Vi jobbar nu tillsammans med Socialdepartementet för att göra
              den här ordentliga analysen av hur många det handlar om, vilken
              typ av personer det är och vilken typ av insatser som behöver
              göras. Jag ser framför mig att vi senast i budgeten nästa år lämnar
              ett sådant tydligt besked.
            </seg>
          </u>
          <note n="ffd49ddb">
            Överläggningen var härmed avslutad.
          </note>
          <note n="e38a3563">
            11 § Svar på interpellation 2008/09:23 om ungdomsanställningar
          </note>
          <note type="speaker" n="07627851">
            Anf. 38 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-15" n="dbdeb3ab">
            <seg n="5391819d">
              Herr talman! Luciano Astudillo har frågat mig på vilka grunder
              jag avser att verka för en fortsättning av en politik som inte
              leder till att fler ungdomar kommer i arbete. Vidare har han frågat
              om jag avser att verka för att resurserna används för att fylla
              jobbgarantin för ungdomar med ett reellt innehåll. Slutligen undrar
              han vilka andra åtgärder jag avser att vidta för att stärka och
              förbättra ungdomars etablering på arbetsmarknaden.
            </seg>
            <seg n="84349fc5">
              Att vår politik inte leder till att ungdomar får arbete är fel.
              55 000 fler i åldern 1524 år var sysselsatta andra kvartalet i
              år jämfört med andra kvartalet 2006. Extra glädjande är att det
              är personer med tillsvidareanställningar som har ökat, medan antalet
              personer med tidsbegränsade anställningar i princip är oförändrat.
            </seg>
            <seg n="aee4255c">
              I jobbgarantin för ungdomar är fokus på jobbsökaraktiviteter
              eftersom forskning samt erfarenheter från andra länder visar att
              detta är ett mycket effektivt sätt att få ut ungdomar i jobb.
              Sedan starten i december har nästan 24 000 personer påbörjat jobbgarantin.
              Av dessa har drygt hälften lämnat garantin. Över 70 procent av
              ungdomarna har lämnat för ett arbete eller för en reguljär utbildning.
            </seg>
            <seg n="a5c6c023">
              Den relativt höga kostnaden för att anställa en ungdom anges
              ofta som en förklaring till den höga ungdomsarbetslösheten. Regeringen
              har därför vidtagit flera åtgärder för att göra det billigare
              att anställa ungdomar. Personer mellan 20 och 24 år kvalificerar
              sig till nystartsjobb redan efter sex månaders arbetslöshet. I
              dag har drygt 1 200 ungdomar ett nystartsjobb.
            </seg>
            <seg n="b67d7990">
              Regeringen har dessutom infört en nedsättning av socialavgifterna
              för dem som anställer personer mellan 18 och 24 år. Vi avser nu
              att ytterligare sänka socialavgifterna för ungdomar från och med
              den 1 januari 2009. Kombinerat med nystartsjobb kommer då nedsättningen
              att uppgå till nästan 40 procent av lönekostnaden. Målsättningen
              är att det ska bli lättare för yngre att komma in på arbetsmarknaden.
              Fler unga får arbetslivserfarenhet, vilket minskar risken för
              långvarig arbetslöshet senare i livet.
            </seg>
            <seg n="0f6015ab">
              Samtidigt pågår ett omfattade reformarbete som berör alla delar
              av utbildningssystemet. Ett av regeringens mål är att fler ungdomar
              ska välja utbildningar som ger dem kvalifikationer som efterfrågas
              på arbetsmarknaden.
            </seg>
            <seg n="3460e80d">
              Vi fortsätter således att bekämpa utanförskapet bland ungdomar
              genom flera olika insatser, som förstärker varandra. På så vis
              ökar vi ungdomarnas förutsättningar att få arbete.
            </seg>
          </u>
          <note type="speaker" n="6dabf501">
            Anf. 39 LUCIANO ASTUDILLO (s):
          </note>
          <u who="Q4355921" xml:id="i-68cd9fd93aaca32c-3" n="00f3c3e1">
            <seg n="98d8526e">
              Herr talman! Egentligen går det att sammanfatta arbetsmarknadsministerns
              svar med den rubrik som tidningen Arbetsmarknad i september använde
              för att beskriva den höst vi går till mötes när det gäller ungdomars
              situation på arbetsmarknaden: Orolig höst för unga.
            </seg>
            <seg n="7beb43c9">
              Den borgerliga regeringens politik har faktiskt inte löst det
              för de ungdomar som har det svårast att komma in på arbetsmarknaden.
              Så är det.
            </seg>
            <seg n="e89400f3">
              Nu går vi in i en lågkonjunktur, och vi vet att ungdomar är de
              som först drabbas. Det svar som Littorin ger här i dag är ett
              uttryck för den handlingsförlamning och den försummelse som deras
              politik har varit de första två åren.
            </seg>
            <seg n="b588853f">
              Vad händer i en lågkonjunktur? Det första som händer är att rekryteringarna
              minskar. Det är ungdomar som inte kommer in på arbetsmarknaden.
              De tillfälliga jobben förlängs inte. Vi vet att andelen ungdomar
              som har otrygga anställningar är väldigt stor. Ofta kommer man
              in på en ny arbetsplats just genom en otrygg anställning. Sedan
              kommer varslen, och då är det oftast ungdomar som varslas, för
              det är de som har haft de kortaste anställningarna.
            </seg>
            <seg n="552eef43">
              Nu kommer lågkonjunkturen. Det siffertricksande som Littorin
              ägnar sig åt lämnar ingen trygg. Det är ju så. Både han och jag
              vet att mycket av den sysselsättningsökning som vi har haft både
              under vårt sista år i majoritet och under Littorins första år
              vid makten har varit en effekt av konjunkturen.
            </seg>
            <seg n="f23e2f51">
              Vad säger då Littorin? Han hänvisar till lärlingsutbildningen,
              som har kritiserats av både näringslivet och fackföreningsrörelsen
              för att man eventuellt håller på att skapa ett A-lag och ett B-lag,
              där yrkesutbildning inte kommer att kräva fullgoda kunskaper i
              svenska, engelska och matte.
            </seg>
            <seg n="7b91be29">
              Littorin hänvisar till jobbgarantin. Precis som han säger har
              det visat sig i forskning att jobbsökaraktiviteter är viktiga.
              Men hans egen utredning, Flexibel arbetsmarknadsutbildning , konstaterade
              att ett stort problem bland dagens ungdomar som inte får jobb
              är att de saknar utbildning. Hur ser då jobbgarantin ut? Först
              händer ingenting de tre första månaderna. Sedan, efter tre månader,
              kommer den ökade jobbsökaraktiviteten, och först efter sex månader
              finns det möjlighet att få en arbetspraktik eller utbildning.
              I juni var det så lite som 12 procent av de ungdomar som fanns
              i garantin som hade detta. I praktiken är det en inlåsning för
              ungdomar. Alla ungdomar, oavsett bakgrund, behov och utbildningsnivå,
              behandlas lika. Vi vet genom forskning att det bästa är individuellt
              bemötande för att få ut unga människor i arbete.
            </seg>
            <seg n="51ca5ead">
              Den generella skattesänkningen för företag som har ungdomar anställda
              är ett slöseri med skattebetalarnas pengar. Det är inte vi som
              säger det, utan det har kritiserats av forskningen. Till och med
              Littorins och regeringens eget finanspolitiska råd har sagt att
              den är ett ekonomiskt slöseri och att den inte borde fullföljas.
              Riksrevisionen kritiserar den vägen. Men detta är det enda nya
              i budgeten. Vem kommer Littorin och den borgerliga regeringen
              att lyssna på om de inte lyssnar på experterna eller praktikerna?
              Vem kan övertyga dem om att den politik de hittills har fört inte
              hjälper de ungdomar som står längst från arbetsmarknaden?
            </seg>
          </u>
          <note type="speaker" n="3c5d1e1f">
            Anf. 40 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-16" n="dbdeb3ab">
            <seg n="882c3d6f">
              Herr talman! Låt mig travestera ett uttryck: Det där med att
              kasta gurka i eget växthus kanske inte är så bra.
            </seg>
            <seg n="dbdd1205">
              Mitt i konjunkturuppgången 2006 lämnade ni efter er 100 000 ungdomar
              i utanförskap. Vi hade den tredje värsta ungdomsarbetslösheten
              i hela Europa. Ni hade tolv år på er att försöka hantera det,
              men ni misslyckades alldeles fruktansvärt.
            </seg>
            <seg n="6a1a8cc9">
              Det är viktigt att komma ihåg att den uppgång som vi har sett
              mellan 2005 och 2007 innebar 77 000 fler i sysselsättning bland
              de unga. Jämför man det med den tidigare högkonjunkturen då var
              siffran 46 000 kan man se att den senaste högkonjunkturen har
              varit betydligt bättre för ungdomar. Det är naturligtvis glädjande
              att det är så. Då kan man naturligtvis, ungefär som det finanspolitiska
              rådet gör, sluta sig till att det har gått bättre för ungdomar
              under den här konjunkturuppgången än under den förra. Det tycker
              jag är glädjande, och det visar att politik faktiskt gör skillnad.
            </seg>
            <seg n="c194c45f">
              Man kan naturligtvis diskutera olika typer av nedsättningar av
              sociala avgifter och annat.
            </seg>
            <seg n="c63da403">
              Men låt oss komma ihåg en sak: När man diskuterar insider- och
              outsiderproblematik på arbetsmarknaden, till exempel när det gäller
              flexicurity , är min uppfattning att det finns en rätt bra omsättningsförmåga
              när man väl är inne på arbetsmarknaden i Sverige jämfört med många
              andra länder. Förra året var det 820 000 förmedlade jobb på Arbetsförmedlingen,
              och det brukar vara ungefär hälften av de jobb som byter innehavare
              under ett högkonjunkturår. Det skulle alltså antyda att ungefär
              en och en halv miljon jobb bytte händer, och det är mycket för
              en ekonomi av Sveriges storlek.
            </seg>
            <seg n="4aa9cbe9">
              Flexibiliteten på arbetsmarknaden fungerar alltså bra när man
              är inne på arbetsmarknaden, men den fungerar betydligt sämre när
              man står utanför, om man har invandrarbakgrund, är ungdom eller
              har varit borta länge i sjukdom eller av annat skäl. Då har man
              svårt att ta sig in eller komma tillbaka. Det vet jag att Luciano
              Astudillo också känner till.
            </seg>
            <seg n="330dddd8">
              Då är frågan: Hur kan man komma till rätta med detta? Hur kan
              man göra det lite enklare för ungdomar att ta sig in? Vi vet att
              en av orsakerna till att ungdomar har svårare att ta sig in på
              arbetsmarknaden är att vi har ett ganska sammanpressat löneläge
              i Sverige. En del personer kanske inte härinne, men på andra håll
              skulle säga att arbetsrätten är ett problem. Att den är för stelbent
              har vi ju hört sägas i debatten.
            </seg>
            <seg n="264c82ff">
              Mitt svar på frågan är att vi inte ska ändra i arbetsrätten.
              Däremot ska vi sänka de totala lönekostnaderna för att anställa
              dem som än så länge inte har någon arbetslivserfarenhet. Ungdomar
              är ett typexempel.
            </seg>
            <seg n="265af93d">
              Man kan vända på frågan och ställa en retorisk motfråga: Om man
              gör det 20 miljarder dyrare att anställa ungdomar i det här konjunkturläget,
              som ju Socialdemokraterna vill, blir det då fler eller färre ungdomar
              anställda? Man behöver inte vara hjärnkirurg för att inse svaret.
              Låt oss ha lite funderingar på vilka alternativ som finns.
            </seg>
            <seg n="299e7570">
              Interpellationen handlar om jobbgarantin för unga. När vi införde
              den var det faktiskt högkonjunktur, och vi vet att det viktigaste
              man kan göra för ungdomar är att hjälpa dem att söka och hitta
              jobb, alltså att förbättra matchningsfunktionen i ett tidigt skede.
              Det har varit en av de viktigaste åtgärderna. Därför har det första
              steget i jobbgarantin för unga handlat mycket om detta: att validera
              utbildning och se till att man hittar ett jobb så snabbt som möjligt.
            </seg>
            <seg n="14cd407d">
              Samtidigt kräver andra tider lite annan beredskap. Jag är helt
              överens med Luciano Astudillo om att när vi nu kommer in i ett
              läge där det blir tuffare på arbetsmarknaden är det förmodligen
              mer av den typen av åtgärder som behövs, alltså sådant som syftar
              till att komplettera utbildning och annat. Därför finns också
              den typen av resurser och beredskap för de år som kommer.
            </seg>
          </u>
          <note type="speaker" n="71133c01">
            Anf. 41 LUCIANO ASTUDILLO (s):
          </note>
          <u who="Q4355921" xml:id="i-68cd9fd93aaca32c-4" n="00f3c3e1">
            <seg n="1058f150">
              Herr talman! Littorin pratar mycket och snabbt, men han säger
              ingenting. Man kanske blir lite groggy, men problemet kvarstår.
              Den här interpellationen handlar om den oroliga höst som många
              ungdomar går till mötes. Vi går in i en lågkonjunktur, och vi
              vet att ungdomar är de som först drabbas.
            </seg>
            <seg n="e1d3854c">
              Sedan diskuterar vi helheten av politiken, både jobbgarantin,
              som inte leder till jobb, och de skattesänkningar som man strör
              ut över företag utan att försäkra sig om att insatserna går till
              de ungdomar som står längst från arbetsmarknaden. Så skämtar han
              till det hela med lite retorik. Han vänder på frågan och säger:
              Men ni vill ju höja skatten och så vidare.
            </seg>
            <seg n="1863f48c">
              Nu debatterar vi faktiskt er politik, budgeten 2009 och den dystra
              höst som många unga människor möter. Det kan ni inte komma undan.
            </seg>
            <seg n="990d910a">
              Vad är det vi ser? För en tid sedan hade vi en debatt om att
              7 000 hade varslats. Det var inget problem, tyckte ni. Det var
              bara socialdemokratin som förstorade det hela och utnyttjade människors
              rädsla och oro. Nu är det 16 000 som varslas. Är det ett stort
              problem nu, enligt Littorins sätt att se det?
            </seg>
            <seg n="cc546a56">
              Vi vet att det är ungdomar som får gå först. Konjunkturinstitutet
              förutspår en arbetslöshet på 7 procent nästa år, Littorin. Ni
              borde vara lite mer oroliga för den utveckling vi ser framöver.
            </seg>
            <seg n="59a94129">
              Hur är det då med resultaten för er politik?
            </seg>
            <seg n="49f7b152">
              Jag tänker på jobbgarantin för ungdomar. I juni var det 11 500
              i jobbgarantin. 4 000 hade hunnit lämna den. Av dem hade 2 500
              fått jobb. Och som jag sade hade väldigt få, 12 procent, praktik
              eller utbildning.
            </seg>
            <seg n="ceebb9d6">
              Nystartsjobben är den andra delen. 4 500 har hunnit få nystartsjobb
              av de unga. Av dem är det 2 400 som har lämnat. 1 100 har fått
              jobb.
            </seg>
            <seg n="029590f2">
              Allt detta har skett i en situation när det har gått väldigt
              bra för vårt land, när konjunkturen har varit på vår sida. Det
              gynnar ungdomar som oftast är de som kommer in först på arbetsmarknaden
              när det går bra.
            </seg>
            <seg n="cb4cbdfb">
              Nu vänder det. Då säger Littorin: Ja, vi fortsätter att göra
              det som inte ger någon effekt. Det enda nya, i praktiken, är ju
              den här fortsättningen med att sänka skatten för företag som har
              ungdomar anställda.
            </seg>
            <seg n="97d8c73e">
              Så här sade Riksrevisionen senast om det här: Sysselsättningseffekterna
              är obetydliga och dödviktseffekterna stora.
            </seg>
            <seg n="16a8f9a8">
              Det är ett stort slöseri och ett stort svek mot de ungdomar som
              är på väg att hamna utanför och de ungdomar som trots den goda
              konjunktur vi har haft inte har kommit in på arbetsmarknaden.
              För ni väljer att fortsätta att göra samma sak.
            </seg>
            <seg n="2a1cc465">
              Vi har i praktiken en helt annan politik. Det vet Littorin. Och
              vi är väl bättre på att beskriva den än Littorin? Vi ser, precis
              som utredaren av en flexibel arbetsmarknadsutbildning sade, att
              det behövs rejäla investeringar i utbildning för många av de här
              ungdomarna, som inte kommit in. Vi vet också att det ibland kan
              behövas riktade skattesänkningar, inte minst för de ungdomar som
              fortfarande står utanför arbetsmarknaden.
            </seg>
            <seg n="094ff0a0">
              Det är vårt alternativ till politik. Men ni sviker i praktiken
              alla de ungdomar som nu går en höst till mötes som är ganska orolig
              och kall.
            </seg>
          </u>
          <note type="speaker" n="d5087d90">
            Anf. 42 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-17" n="dbdeb3ab">
            <seg n="fef4158e">
              Herr talman! Vilken tur då att 55 000 fler ungdomar är i sysselsättning
              nu än när vi tillträdde! Det tycker jag är alldeles utmärkt.
            </seg>
            <seg n="7fd92c29">
              Helt annan politik, säger Luciano Astudillo. Ja, ni vill göra
              det mindre lönsamt att jobba och dyrare att anställa. Sedan ska
              ni skyla över bristerna i jobbpolitiken med 9 000 fler Amsplatser.
              Ja, det var en omprövning.
            </seg>
            <seg n="392aa1bf">
              Med all respekt, men vi för en politik som leder till att det
              blir mer över när man jobbar. Det blir billigare att anställa,
              20 miljarder billigare att ha ungdomar anställda. Det är klart
              som korvspad att det blir fler ungdomar anställda när det blir
              billigare att anställa. Det tycker jag är en självklarhet.
            </seg>
            <seg n="db356be2">
              Jag hör i olika debatter att det inte finns någon arbetsmarknadspolitik
              kvar, att vi har raserat allt och allt det som ni brukar säga.
            </seg>
            <seg n="bedc1be9">
              I år finns det 7 000 platser. Nästa år finns det 15 000 platser
              utanför garantierna, bara som ett exempel.
            </seg>
            <seg n="ccd87bc3">
              Sedan kan man naturligtvis diskutera det som vore extra intressant,
              och det handlar om: Hur gör vi avvägningar i jobbgarantin för
              unga? Kan man inte börja med insatser lite tidigare där? Ska man
              inte börja med den lite tidigare?
            </seg>
            <seg n="afd1f6f2">
              Den typen av diskussioner förtjänar att lyftas fram. Det kan
              man diskutera. För det är klart att vi möter ett annat läge nu
              än vi gjorde tidigare.
            </seg>
            <seg n="411ddfc4">
              Sedan vill jag påpeka att utredningen om en flexibel arbetsmarknadsutbildning
              talar om precis detta, en kontracyklisk dimensionering av volymerna,
              det vill säga i högkonjunktur drar man ned och i lågkonjunktur
              drar man upp. Det är precis så som ni har gjort i alla tider.
              Det var väl inte så konstigt att också vi gjorde så, om jag ska
              vara helt ärlig.
            </seg>
            <seg n="d937f512">
              Är det goda tider och det visar ju statistiken med att 55 000
              fler ungdomar har fått arbete är det klart att det är det man
              ska göra och inte sitta på skolbänken. Men nu är det lite andra
              tider, och vi möter lite andra tider framöver. Ja, då får man
              väl vara beredd att dra upp, och det är precis det vi gör.
            </seg>
          </u>
          <note type="speaker" n="f36b1bed">
            Anf. 43 LUCIANO ASTUDILLO (s):
          </note>
          <u who="Q4355921" xml:id="i-68cd9fd93aaca32c-5" n="00f3c3e1">
            <seg n="be16fd33">
              Herr talman! Littorin, arbetsmarknadsministern, sade i slutet
              av augusti: Nej, vi går inte alls in i en lågkonjunktur. Och så
              lade man en budget utifrån de bedömningarna.
            </seg>
            <seg n="9259e697">
              Trots att man lade en budget utifrån de bedömningarna är man
              inte villig att nu se att varselvågen är här.
            </seg>
            <seg n="3a872b71">
              När det var 7 000 var det inte ett stort problem för Littorin.
              Nu är vi uppe i 16 000. Det är fortfarande inget problem för Littorin.
              För han säger här och nu att han inte tänker göra något nytt.
              Han ser inte detta som ett stort problem.
            </seg>
            <seg n="58642bb1">
              Med all respekt, Littorin, är vi bättre på att formulera vår
              politik.
            </seg>
            <seg n="6defdd12">
              Ja, det är bra att ungdomar är de som dragit fördel av den konjunktur
              som vi varit inne i. Nu kommer en bister höst med varsel och lågkonjunktur,
              och det är ungdomar som drabbas först.
            </seg>
            <seg n="7cb2cb46">
              Vi har en politik för det. Vi har en aktiv näringspolitik, företagarpolitik,
              entreprenörspolitik. Vi är självkritiska ja, absolut. Vi har förnyat
              och förbättrat. Vi har också sett till att vässa vår arbetsmarknadspolitik.
              Det handlar om att se till att den håller bättre kvalitet. Men
              vi är beredda att satsa pengar på det här, investera resurser
              i det, för det kostar att få in ungdomar som saknar ett fullständigt
              gymnasiebetyg. Det är klart att de inte får de jobb som kommer,
              när de kräver mer.
            </seg>
            <seg n="02921c16">
              Där finns en skillnad.
            </seg>
            <seg n="9c8bb5fa">
              Nej, vi kommer inte så mycket längre i den här diskussionen,
              men vi kommer sannolikt att tvingas ta den här diskussionen igen
              framöver. För Littorin säger här och nu att han inte är beredd
              att göra någonting.
            </seg>
            <seg n="96aa40ab">
              Det är 16 000 varslade. Det är lugnt. Det fixar sig självt, och
              den politik som man lade fram innan detta hände löser det.
            </seg>
          </u>
          <note type="speaker" n="7185ce4b">
            Anf. 44 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-18" n="dbdeb3ab">
            <seg n="c4e71ac5">
              Herr talman! Det är märkligt att Luciano Astudillo inte lyssnar
              på det jag säger utan lägger orden i munnen och konstruerar egna
              verkligheter.
            </seg>
            <seg n="2d0e4c3b">
              Med all respekt, men det är 55 000 fler ungdomar anställda nu
              än när vi tillträdde. Det är bara ett exempel på att politiken
              fungerar och levererar.
            </seg>
            <seg n="bd91c077">
              Sedan gäller det kontrasten. Ni säger att ni har en politik.
              Ja, det är 20 miljarder dyrare att ha ungdomar anställda. 20 miljarder
              det är ungdomsskatten, som ni vill införa.
            </seg>
            <seg n="80d2a875">
              Det är ändå de kontraster vi måste ställa mot varandra. En politik
              som har levererat, fortsätter att leverera och där vi jobbar med
              jobbgarantin för unga för att se till att de får rätt matchning
              och rätt insatser ska stå mot en politik där det blir 20 miljarder
              dyrare att anställa och några riktade skattesänkningar på ett
              par hundra miljoner. Det är liksom det som är ert alternativ.
            </seg>
            <seg n="4798d65d">
              Låt oss gärna ta debatten om ungdomsjobben, för den kommer ni
              inte att vinna! Ni lämnade 100 000 efter er. Man ska inte kasta
              gurka i eget växthus.
            </seg>
          </u>
          <note n="ffd49ddb">
            Överläggningen var härmed avslutad.
          </note>
          <note n="585b2046">
            12 § Svar på interpellation 2008/09:24 om påbyggnadsutbildning
            för civilingenjörer
          </note>
          <note type="speaker" n="177004a8">
            Anf. 45 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-19" n="dbdeb3ab">
            <seg n="0157fe7c">
              Herr talman! Luciano Astudillo har frågat mig vilka åtgärder
              jag avser att vidta för att projekt av den typ som bedrivits i
              Uppsala, med påbyggnadsutbildning för bland andra invandrade civilingenjörer,
              ska kunna fortleva.
            </seg>
            <seg n="b07c4022">
              Det är Arbetsförmedlingen som avgör hur medlen som disponeras
              ska användas utifrån förmedlingens uppdrag.
            </seg>
            <seg n="f8b9959c">
              Mer allmänt vill jag framhålla att insatser för att bättre ta
              till vara yrkeserfarenheter som förvärvats utomlands är en prioriterad
              fråga. Validering av utbildning och yrkeserfarenhet samt kompletterande
              utbildningar är viktiga verktyg för att underlätta inträdet på
              den svenska arbetsmarknaden.
            </seg>
            <seg n="5d240083">
              Regeringen har nyligen lämnat skrivelsen Egenmakt mot utanförskap
              regeringens strategi för integration till riksdagen. Flera av
              de åtgärder som presenteras i denna skrivelse syftar just till
              ett bättre tillvaratagande av utrikes förvärvad utbildning och
              yrkeskompetens.
            </seg>
            <seg n="f79c9c3b">
              Regeringen har också, redan innan skrivelsen presenterades, tagit
              flera initiativ för att förbättra möjligheterna för personer med
              utländska examina att skaffa sig kompletterande utbildning. I
              år har nästan 50 miljoner kronor avsatts för anordnande av kompletterande
              utbildningar inom högskolan för jurister, lärare och personer
              med hälso- och sjukvårdsutbildning från tredjeland.
            </seg>
            <seg n="65830c20">
              I budgetpropositionen för 2009 föreslås att nära 100 miljoner
              kronor avsätts för främst kompletterande utbildningar, men även
              för vägledningsåtgärder för personer med utländsk utbildning och
              yrkeserfarenhet, nästa år.
            </seg>
            <seg n="7e3f4ec1">
              Mot denna bakgrund bedömer jag det därför för närvarande inte
              som nödvändigt med ytterligare initiativ inom området.
            </seg>
          </u>
          <note type="speaker" n="05e3936a">
            Anf. 46 LUCIANO ASTUDILLO (s):
          </note>
          <u who="Q4355921" xml:id="i-68cd9fd93aaca32c-6" n="00f3c3e1">
            <seg n="2e2835e4">
              Herr talman! Jag vill tacka Littorin för svaret.
            </seg>
            <seg n="fe925734">
              Jag vill inte hålla med Littorin i det han säger i sitt svar
              kring att det är en prioriterad fråga att bättre ta till vara
              yrkeserfarenheter som förvärvats i andra länder. I så fall hade
              svaret varit ett helt annat än det Littorin levererade här i dag.
            </seg>
            <seg n="00c412cf">
              Det är i och för sig i linje med den borgerliga politiken på
              det här området. Man har valt en annan väg där man prioriterat
              ned den aktiva arbetsmarknadspolitiken, bristyrkesutbildningen
              och utbildningsinsatserna över huvud taget för människor. Så är
              det. Man har urholkat den delen, sänkt den.
            </seg>
            <seg n="3c850fef">
              Det är inte bara vi som har reagerat på det. Svenskt Näringsliv
              kom med en rapport i våras där man sade att 90 000 arbetstillfällen
              inte blev av, fick avbrytas på grund av att man inte fick tag
              på den kompetens som efterfrågades. Det är ju helt i linje med
              den övriga strategi som den borgerliga regeringen har valt.
            </seg>
            <seg n="543a901b">
              Men åter till det här. Vi vet att ingenjörer och civilingenjörer
              är en akut bristvara just nu i vårt land. Det är få som utbildar
              sig. Samtidigt är det en stor efterfrågan på den typen av utbildningar.
            </seg>
            <seg n="a482b1c9">
              Jag har tagit del av en del sådana exempel. Dynamit som ägs av
              Skandia efterfrågade, stod det i Ny Teknik den 10 september, 30
              civilingenjörer. Man har gett sina 80 chefer i uppdrag att prata
              med varenda taxichaufför och fråga om de eventuellt har en ingenjörs-
              eller civilingenjörsutbildning som man kan använda sig av. Det
              är en bild av hur bristen ser ut för ett sådant företag.
            </seg>
            <seg n="2f3b42ec">
              Ansaldo, ett annat högteknologiskt företag, behövde 15 ingenjörer.
              Man fick inte tag på dem. Vad hände då? Jo, en investering på
              mellan 600 och 700 miljoner kronor gjordes i utlandet i stället
              för att göras här.
            </seg>
            <seg n="14c87528">
              Då har vi exemplet från Uppsala. Det är en utbildning som har
              pågått i tio år. 95 procent av dem som har gått utbildningen har
              kunnat få ett jobb. Det är efter en ettårsutbildning.
            </seg>
            <seg n="553eb28c">
              Pedagogerna är välutbildade och kommer från högskolan. Näringslivet
              är väldigt nöjt, och man har fullständig uppbackning av Arbetsförmedlingen
              i Uppsala. Ändå får man inte resurser längre. Det är för att man
              har dränerat kassan.
            </seg>
            <seg n="e2ebaa73">
              Vi vet att en annan politik är möjlig. Här har Littorin en möjlighet
              att säga: Det här var inte så bra. Jag är beredd att ta tag i
              det här.
            </seg>
          </u>
          <note type="speaker" n="35823421">
            Anf. 47 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-20" n="dbdeb3ab">
            <seg n="6eb0f053">
              Herr talman! Om Luciano Astudillo hade ägnat lite mindre tid
              åt retoriken och lite mer åt faktabakgrund hade han upptäckt att
              just den påbyggnadsutbildning för civilingenjörer som han nämner
              i interpellationen slutade att upphandlas 2005, det vill säga
              under den förra regeringens mandatperiod. Möjligen skulle man
              fråga Hasse Karlsson eller någon annan om varför det blev som
              det blev.
            </seg>
            <seg n="5d2bb81f">
              Men i grunden är det klart att jag helt delar uppfattningen att
              det är ett slöseri med resurser att ha välutbildade personer i
              landet som inte har möjlighet att av olika skäl delta i arbetskraften.
              Det är naturligtvis den största bristen.
            </seg>
            <seg n="c878be9b">
              Om vi tittar på lite längre sikt är det klart att vi måste ha
              fler som är med och arbetar mer på svensk arbetsmarknad 3040 år
              framåt i tiden för att se till att vi klarar av pensioner, välfärd
              och annat. Det är en utmaning som vi har alldeles oavsett vilken
              politisk övertygelse vi har.
            </seg>
            <seg n="bde6c957">
              Då börjar man naturligtvis gräva där man står och tittar efter
              vilken typ av arbetsutbud vi borde kunna ha. Om vi hade haft samma
              arbetskraftsdeltagande bland personer med utländsk bakgrund som
              bland oss andra hade vi haft ungefär 100 000 personer till i arbetskraften.
              Det är den dolda reserv, om man får kalla det för det, som vi
              redan har i landet.
            </seg>
            <seg n="b0056af9">
              Då handlar det väldigt mycket om att se till att de snabbt kommer
              in. De ska få snabbt besked om de har fått arbets- och uppehållstillstånd
              i Sverige eller fått asyl. De ske få snabbt besked om rätt typ
              av utbildning med svenska för invandrare eller vad det nu kan
              vara de behöver för att så snabbt som möjligt komma in på arbetsmarknaden.
              De behöver också få en snabb hjälp att få sin utbildning validerad
              så att de på det sättet har lättare att träda in.
            </seg>
            <seg n="283565c0">
              Jag har diskuterat det här flera gånger med Rådet för integration
              i näringslivet som är ett partssammansatt organ just för att hantera
              och diskutera den här typen av frågor. Det är precis som Luciano
              Astudillo säger. Jag är glad att han noterar att det trots varselvågen
              finns lediga jobb.
            </seg>
            <seg n="bf730c0b">
              Det var 72 000 lediga jobb förra månaden, i september, på Arbetsförmedlingen.
              Bland dem finns precis det som Luciano Astudillo pekar på. Det
              finns behov av allt från verkstadsmekaniker och CNC-operatörer
              till civilingenjörer. Då måste vi göra vad vi kan för att se till
              att de vi har i landet som har den relevanta utbildningen får
              det lilla extra de behöver för att kunna vara attraktiva och bli
              anställda.
            </seg>
            <seg n="29f7f221">
              Därför är det glädjande att vi från 2010 lägger 1 miljard knappt
              för att säkerställa utrymme för förslag om styrning, ansvar, utformning
              och finansiering av flyktingmottagande samt andra insatser som
              påskyndar arbetsmarknadsetableringen. Det är viktigt att vi tittar
              just på den sortens åtgärder som behövs i form av validering och
              kompletterande utbildningar i den mån man inte har tillräcklig
              utbildning.
            </seg>
            <seg n="876b57e0">
              Jag ser framför mig att man jobbar brett tillsammans med många
              olika aktörer. Det måste jobbas ihop tillsammans med kommuner,
              våra myndigheter, regioner och andra, också arbetsmarknadens parter,
              för att få detta att fungera.
            </seg>
            <seg n="83527094">
              Där finns det goda exempel och goda erfarenheter. Vi vet att
              det på industrisidan finns ett integrationsavtal som har varit
              en ganska lyckad väg för att hitta in på arbetsmarknaden för personer
              med utländsk bakgrund. Jag kan bara gratulera parterna till att
              ha slutit ett sådant klokt och bra avtal.
            </seg>
            <seg n="89cd8da0">
              Vi ser exempel på arbetsgivare som upptäcker att de har alldeles
              för dålig diversifiering bland sina medarbetare. Skanska i Malmö,
              som Luciano Astudillo kommer ifrån, har olika projekt för att
              få fler byggnadsarbetare med mångkulturell bakgrund in på arbetsmarknaden.
              Jag tycker att det är väldigt bra projekt som det finns all anledning
              att stödja.
            </seg>
            <seg n="d16e459f">
              Slutligen vill jag säga att det finns medel till detta avsatt
              i budgeten. Det är ordentliga medel, och det finns inom ramen
              för Arbetsförmedlingens verksamhet ett fokus på att hjälpa till
              med den här målgruppen.
            </seg>
          </u>
          <note type="speaker" n="a120e8fc">
            Anf. 48 LUCIANO ASTUDILLO (s):
          </note>
          <u who="Q4355921" xml:id="i-68cd9fd93aaca32c-7" n="00f3c3e1">
            <seg n="7fd8b932">
              Herr talman! Jag vill ändå försöka hålla mig till det som interpellationen
              handlar om, påbyggnadsutbildningen för civilingenjörer. Jag tar
              gärna någon annan gång en lång och bra debatt och diskussion kring
              mottagningen av flyktingar, introduktionen av flyktingar, hur
              vi blir bättre på att ta till vara den utbildning och yrkesutbildning
              som människor har med sig, hur vi motverkar den diskriminering
              på arbetsmarknaden som ändå finns och hur vi lyfter upp de positiva
              exempel som finns.
            </seg>
            <seg n="1eb42860">
              Det finns många bra arbetsgivare som jobbar med mångfald på ett
              bra sätt, men nu handlar inte den här interpellationen om det.
              Den handlar om det enskilda fallet, utbildningen som har lett
              till att 95 procent av dem som gått den efter ett år fått ett
              jobb.
            </seg>
            <seg n="1a4fd367">
              Kom ihåg Littorin att civilingenjörsutbildningen är fyra och
              ett halvt år, men att det tar i genomsnitt fem till sex år att
              bli färdig med den! Om vi kan korta vägen och få fler civilingenjörer
              snabbare skulle det vara oerhört bra för Sverige och för de företag
              som nu har brist som riskerar att lägga sina investeringar någon
              annanstans.
            </seg>
            <seg n="6eb05e1c">
              Man kan lätt vifta bort det här exemplet och säga att det också
              är den förra regeringens fel. Allting är den förra regeringens
              fel. Det är alltid sossarnas fel i Littorins värld. Så enkelt
              är det inte, för nu ligger ju bollen hos er. Den ligger bara hos
              dig, Littorin och ditt departement.
            </seg>
            <seg n="eb4fd1c3">
              En av de klaraste bilderna jag har av Littorin är när han i en
              av de första debatter som vi hade glad i hågen och med mycket
              energi berättade sagan om pojken och pappan som gick längs med
              stranden. Vattnet hade dragit sig tillbaka, och längs med strandkanten
              låg en massa musslor som var levande. Pojken började kasta i dem.
              Pappan frågade: Varför gör du det min son? Annars dör de, om jag
              inte får kasta i dem. Pappan sade: Men det är så många. Titta!
              Strandkanten är full av sådana här musslor. Då tog pojken den
              han hade i handen och sade: Just för den här är det viktigt.
            </seg>
            <seg n="cb7c360e">
              Just den här påbyggnadsutbildningen är viktig, Littorin. Just
              den kan arbetsmarknadsministern påverka. Littorin håller i musslan.
              Det skulle vara bra för massor av människor i dag som är arbetslösa,
              kör taxi, bakar pizzor och städar men som har en helt annan kompetens.
              Det skulle vara bra för de företag som efterfrågar de människorna,
              och det skulle göra vårt land rikare. Kasta i musslan nu, Littorin!
              Du har en chans.
            </seg>
          </u>
          <note type="speaker" n="c91bdc42">
            Anf. 49 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-21" n="dbdeb3ab">
            <seg n="f6e4c5e5">
              Herr talman! Vi har kastat i musslan i budgeten, om jag får använda
              den bilden. För just 2009 är det ytterligare, utöver tidigare
              satsningar, 51 miljoner kronor att tillföras kompletterande högre
              utbildningar för utländska akademiker. Vi har kastat i musslan,
              om jag får kalla det för det.
            </seg>
            <seg n="ef33d35f">
              För jag delar Luciano Astudillos åsikt. Jag tycker att det är
              ett förfärligt slöseri med människor och resurser att inte ha
              en möjlighet att utnyttja de erfarenheter och kompetenser som
              faktiskt finns i vårt land.
            </seg>
            <seg n="c5a7fa18">
              Vi har i budgetpropositionen aviserat 920 miljoner från 2010.
              Vi återkommer till riksdagen med en proposition i den delen. Jag
              kan lugna Luciano Astudillo med att vi gärna bidrar till det som
              jag tror att vi är överens om, att vi ger möjlighet för fler personer
              med utländsk bakgrund, egentligen oavsett om de är akademiker
              eller inte men kanske särskilt för akademiker, att få vara med
              på arbetsmarknaden.
            </seg>
          </u>
          <note type="speaker" n="90fe157c">
            Anf. 50 LUCIANO ASTUDILLO (s):
          </note>
          <u who="Q4355921" xml:id="i-68cd9fd93aaca32c-8" n="00f3c3e1">
            <seg n="59451651">
              Herr talman! Littorin har inte kastat i musslan. Bort med all
              retorik kring vad ni gör! Om Littorin vill kasta i musslan ska
              han prata med en av dem som sitter här på läktaren som tillhör
              detta utbildningsföretag och säga att han är beredd att träffa
              dem och lyssna på dem. Då ska Littorin ta emot brevet från Arbetsförmedlingen
              i Uppsala som varmt rekommenderar den här typen av insatser, men
              där det har blivit stopp här i Helsingfors.
            </seg>
            <seg n="544c836a">
              Om Littorin gör detta har han kastat i musslan. Är han beredd
              att göra det är det ett bra svar. Allt annat är bara retorik och
              en allmän diskussion kring hur vi ska förbättra integrationen
              på arbetsmarknaden. Den debatten är jag beredd att ta vilken dag
              som helst, för där har vi helt olika syn. Ni har misslyckats där
              också.
            </seg>
            <seg n="ecb3e2de">
              Men kasta i musslan! Jag ger dig brevet. Där uppe sitter en av
              dem som driver det här företaget för att se till att fler kan
              komma till sin rätt här i landet.
            </seg>
          </u>
          <note type="speaker" n="213eeefe">
            Anf. 51 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-22" n="dbdeb3ab">
            <seg n="c0e4cfb6">
              Herr talman! Vi har inte ministerstyre i det här landet, utan
              det är faktiskt myndigheterna som själva avgör. Det finns 51 miljoner
              extra i nästa års budget för att göra den typen av utbildningsinsatser
              och upphandlingar som behövs. Det är det som är mitt budskap.
              Men det är inte jag som avgör det, utan det är självklart Arbetsförmedlingen
              centralt som avgör och fastställer reglerna för upphandling.
            </seg>
          </u>
          <note n="ffd49ddb">
            Överläggningen var härmed avslutad.
          </note>
          <note n="cb80e5e9">
            13 § Svar på interpellation 2008/09:28 om en obligatorisk arbetslöshetsförsäkring
          </note>
          <note type="speaker" n="0c49ff07">
            Anf. 52 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-23" n="dbdeb3ab">
            <seg n="f8c3409f">
              Herr talman! Patrik Björck har frågat mig om jag avser att lägga
              fram något förslag till obligatorisk arbetslöshetsförsäkring och,
              om så är fallet, när ett sådant kommer att läggas fram.
            </seg>
            <seg n="f3f6652d">
              Patrik Björck har även frågat mig vilka direktiv jag ska skicka
              med den nya utredningen och om jag tänkt ta några initiativ till
              andra förslag för att, som det sägs, återupprätta förtroendet
              för arbetslöshetsförsäkringen.
            </seg>
            <seg n="30845d36">
              Mot bakgrund av att den föreslagna lösningen till en obligatorisk
              arbetslöshetsförsäkring innebar ett alltför tekniskt komplicerat
              system beslutade regeringen att inte gå vidare med det förslag
              som 2007 års utredning om obligatorisk arbetslöshetsförsäkring
              avlämnade i sitt betänkande.
            </seg>
            <seg n="bd770a0c">
              Regeringens uppfattning är emellertid fortfarande att det finns
              skäl att eftersträva att alla som arbetar och uppfyller villkoren
              för försäkringen bör omfattas av en obligatorisk arbetslöshetsförsäkring
              som ger en inkomstrelaterad ersättning vid arbetslöshet.
            </seg>
            <seg n="5e137a1a">
              Formerna för hur detta ska kunna åstadkommas kommer att prövas
              inom ramen för den aviserade parlamentariska socialförsäkringsutredningen.
              Hur direktiven kommer att utformas och när utredningen ska avlämna
              sitt arbete till regeringen kan jag inte uttala mig om då detta
              för närvarande bereds inom Regeringskansliet.
            </seg>
            <seg n="3c6aea66">
              Vad gäller den sista frågan om arbetslöshetsförsäkringen vill
              jag peka på de förslag som regeringen aviserat i budgetpropositionen
              för 2009 som innebär sänkt arbetslöshetsavgift för sysselsatta,
              förenklade villkor för medlemskap, tillfällig ändring av medlemsvillkoret
              och ändrade regler för arbetslöshetsersättning efter tillfällig
              eller delvis frånvaro.
            </seg>
          </u>
          <note type="speaker" n="e3a50122">
            Anf. 53 PATRIK BJÖRCK (s):
          </note>
          <u who="Q5577436" xml:id="i-431c071b04071658-0" n="e3d8a02c">
            <seg n="fae72204">
              Herr talman! Tack, ministern, för svaret! Det har gått två år
              sedan den nuvarande regeringen tillträdde. Arbetsmarknadsministern
              har också haft två år i regeringen. Han tillhör ju dem som överlevde
              de första veckorna och fick sitta kvar.
            </seg>
            <seg n="a290f9e9">
              Det startade som sagt var inte så väldigt lyckligt för den här
              regeringen, och på något sätt har det fortsatt i samma spår. Det
              har gått troll i det mesta, och ingenting har man lyckats landa
              på det sätt man trodde för två år sedan.
            </seg>
            <seg n="c651e4e0">
              Den tidigare ledamoten här i talarstolen, Luciano Astudillo,
              beskrev arbetsmarknadsministern för två år sedan som pigg och
              energifylld eller hur det nu var, och det var säkert så. Man hade
              mycket idéer och tankar om hur man skulle förändra landet bland
              annat arbetsmarknadspolitiken.
            </seg>
            <seg n="dc1ba8d0">
              Nu har man hamnat i verkligheten, och det var betydligt tuffare
              än man trodde. Min interpellation i dag behandlar den obligatoriska
              arbetslöshetsförsäkringen som var en av hörnpelarna i den nya
              arbetsmarknadspolitiken som Sven Otto Littorin och regeringen
              skulle genomföra.
            </seg>
            <seg n="253c3afc">
              Vi har haft ett antal debatter om den under de år som har gått,
              av det enkla skälet att vi från oppositionen har varit väldigt
              intresserade av att få reda på hur en sådan försäkring skulle
              kunna se ut och fungera. En utredning tillsattes, utredningen
              fick bekymmer, tiderna förlängdes, vi ställde frågor här i kammaren
              och inledningsvis var det väldigt optimistiska svar från arbetsmarknadsministern.
              Det tutade självklart på; den obligatoriska arbetslöshetsförsäkringen
              skulle självklart genomföras. Det var lugnande svar på frågorna.
            </seg>
            <seg n="e1dba77d">
              Sedan kom det mer och mer motstånd. De egna partikamraterna började
              yttra sig mer och mer kritiskt mot förslaget, och så sent som
              för några veckor sedan debatterade vi i Andrakammarsalen. Det
              var en interpellationsdebatt där jag försökte få svar från ministern,
              men då vägrade ministern plötsligt att svara. Från att tidigare
              ha varit väldigt positiv kunde han inte ge svar om den obligatoriska
              arbetslöshetsförsäkringen.
            </seg>
            <seg n="e47823a7">
              Strax efter detta kom budgeten, och där hade man slutligen begravt
              detta flaggskepp i regeringens arbetsmarknadspolitik. Det kommer
              alltså inte någon obligatorisk arbetslöshetsförsäkring, säger
              man i budgeten åtminstone inte den här mandatperioden, om jag
              har förstått tolkningen rätt. Jag är inte riktigt säker på hur
              man ska tolka det.
            </seg>
            <seg n="045cb1a9">
              Det är sådana frågor som det skulle vara spännande att få svar
              på i den här interpellationsdebatten. Det är ju därför vi har
              dessa möjligheter att försöka klara ut sådant som har blivit otydligt.
            </seg>
            <seg n="7861f875">
              I min interpellation har jag ställt frågor om hur man kan förvänta
              sig att försäkringen skulle se ut. Den har utretts noggrant under
              lång tid, och man har vänt och vridit på den. Då tycker jag inte
              att det är orimligt att ställa frågan i interpellationen: Hur
              skulle man kunna tänka sig att direktiven ska se ut? Man har ju
              precis fått svar från en tidigare utredning.
            </seg>
            <seg n="577bac43">
              Men jag får inga som helst svar, inte ens en diskussion från
              ministern om vad det är han saknar i den utredning som har vänt
              och vridit på alla stenar. Nu vill han i stället sjösätta en ny
              utredning. Jag tycker att jag ställer en berättigad fråga, men
              den får inte några som helst svar.
            </seg>
            <seg n="6ac3c800">
              En annan fråga är vad vi kan förvänta oss för tidsperspektiv
              på detta. Kan vi vänta oss en obligatorisk arbetslöshetsförsäkring
              inom den nuvarande mandatperioden, eller är det skjutet långt
              på framtiden, detta flaggskepp i alliansregeringens arbetsmarknadspolitik?
            </seg>
          </u>
          <note type="speaker" n="2183884c">
            Anf. 54 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-24" n="dbdeb3ab">
            <seg n="44d2f4f3">
              Herr talman! Patrik Björck började med att säga att det inte
              började så lyckligt. Men 180 000 personer har lämnat utanförskapet
              sedan vi tog över. Det är den största minskningen i något land
              under efterkrigsperioden. Det är jag väldigt stolt över. En person
              var femte minut har lämnat det utanförskap ni lämnade efter er
              och kommit in på arbetsmarknaden, fått ett jobb att gå till, en
              lön att leva på, en arbetsgemenskap att känna trygghet i och en
              framtid att se fram emot. Det tycker jag är en ganska stor lycka.
            </seg>
            <seg n="c0211308">
              Det är också väldigt mycket skönare i ett läge när vi nu går
              mot mörkare tider, och där vi också påverkas av finanskrisen,
              att vi har så många fler som är med och betalar skatt. Vi har
              aldrig haft så många som arbetar på svensk arbetsmarknad som just
              nu. Det är naturligtvis oerhört glädjande och bidrar till att
              vi står väl rustade inför att möta de sämre tider som vi nu blir
              smittade av från finanskris och annat.
            </seg>
            <seg n="4c5e1b95">
              När det gäller obligatorisk a-kassa behöver vi inte stå här och
              köra samma debatt för 34:e gången eller vad det blir, men grunden
              är naturligtvis att jag är av åsikten att alla löntagare bör ha
              ett inkomstrelaterat försäkringsskydd. Det är bra att ha av alla
              möjliga skäl. Därför har jag lite svårt att förstå att Socialdemokraterna
              var nöjda med att 700 000 personer stod utanför när ni lämnade
              regeringsmakten.
            </seg>
            <seg n="e35428f0">
              Det tyckte jag var en rätt dum idé, och det var grunden för att
              försöka se hur man skulle kunna se till att alla löntagare på
              den svenska arbetsmarknaden omfattades. Vi ville inte göra som
              er koalitionspartner, eller vad det nu blir, som ni åtminstone
              nu har dörren öppen till förstatliga a-kassan och slå ihop den
              med alla de andra socialförsäkringarna i ett stort megasystem.
              Vi ville i stället bygga vidare på just dagens modell med fristående
              a-kassor, kompletterat med någon aktör eller på något sätt hantera
              dem som inte aktivt väljer.
            </seg>
            <seg n="e20daad4">
              Nu visade utredningen att det här var en väldigt komplicerad
              historia. Remissrundan visade på ett stort motstånd, och då är
              det klart att vi lyssnade och tog till oss det, precis som vi
              hela tiden sade att vi skulle göra. Vi lämnade alltså det tydliga
              beskedet att detta kommer vi inte att genomföra på det sätt som
              utredningen föreslog.
            </seg>
            <seg n="0fd4acea">
              I stället tycker jag att det är viktigt att vi nu tittar på det
              här i det breda sammanhanget, det vill säga att vi tillsammans
              i en bred parlamentarisk utredning funderar över hur man tillsammans
              med socialförsäkringarna i övrigt skulle kunna bedöma arbetslöshetsförsäkringen
              framöver.
            </seg>
            <seg n="bee1e0e5">
              Det är den utredning som kommer att sättas upp. Det är den utredning
              för vilken direktiv nu bereds. Jag kan i dag inte lämna något
              besked om tidpunkt för utredningen eller innehållet i direktiven;
              de kommer att presenteras när de är klara.
            </seg>
            <seg n="44c83d6a">
              Nu har vi gjort vårt försök att bygga på dagens självständiga
              a-kassor som hade gjort att de tre fjärdedelar som i dag har arbetslöshetsförsäkring,
              det vill säga inkomstrelaterat försäkringsskydd, inte hade märkt
              någon som helst skillnad. Då återstår egentligen bara den andra
              idé som Miljöpartiet har lagt fram.
            </seg>
            <seg n="0199a114">
              Jag skulle ha tyckt att det var spännande om vi hade haft en
              miljöpartist här i dag och hade fått ett litet besked om hur de
              ser på förhandlingarna med Socialdemokraterna, antingen inför
              valmanifest och annat eller varför inte hur man i den här parlamentariska
              utredningen ska komma överens om vilken modell man helst vill
              se. Det kan ju vara lite intressant. Möjligen har Patrik Björck
              lite information som kan sprida en del ljus över den frågan.
            </seg>
            <seg n="edfafa86">
              Vi är öppna för en bred diskussion och vill naturligtvis se en
              så bred parlamentarisk överenskommelse som möjligt så att så många
              som möjligt kan få ett inkomstrelaterat försäkringsskydd.
            </seg>
          </u>
          <note type="speaker" n="b77a6168">
            Anf. 55 PATRIK BJÖRCK (s):
          </note>
          <u who="Q5577436" xml:id="i-431c071b04071658-1" n="e3d8a02c">
            <seg n="067bf908">
              Herr talman! Arbetsmarknadsministern börjar med att berätta om
              alla som har fått jobb i högkonjunkturen. Det är ju fantastiskt.
              Det är en lycka. Det håller jag med om. Det var många som fick
              jobb under den avslutande perioden med socialdemokratisk regering,
              och det följde med några även in på den tidiga perioden med den
              borgerliga regeringen. Det var naturligtvis högkonjunkturen och
              den socialdemokratiska politiken som stod för det.
            </seg>
            <seg n="4a0f263f">
              Nu är det mörka tider, och då är det bara finanskrisens fel.
              Att den borgerliga regeringen har regerat i två år har väl ingenting
              med det att göra, kan man tänka sig. Det är ett märkligt, lite
              ologiskt resonemang.
            </seg>
            <seg n="18f1020e">
              Inte köra samma debatt, säger arbetsmarknadsministern. Det är
              ju inte samma debatt. Visserligen ställer jag ungefär likadana
              frågor, men jag får ju olika svar varje gång. Det är därför som
              den här debatten fortsätter.
            </seg>
            <seg n="24f990c5">
              Först får jag självsäkra svar från arbetsmarknadsministern. Självklart
              ska vi genomföra en obligatorisk arbetslöshetsförsäkring! Sedan
              började det gnällas och gnys lite grann från ledamöter i utskott
              och andra som sade: Vi tror inte på den här frågan. Då blir man
              förvånad och ställer frågan igen till arbetsmarknadsministern.
              Den gången får man inget svar alls. Sedan kommer det en budget
              som arbetsmarknadsministern trots allt är delansvarig för, och
              där får man beskedet att frågan är begravd.
            </seg>
            <seg n="294c5417">
              Det är inte så konstigt att den här frågan förföljer arbetsmarknadsministern
              eftersom han hela tiden ger olika svar. På något sätt kan jag
              inte garantera att vi inte kommer att ha den här debatten igen.
              Vi får väl se lite grann framöver.
            </seg>
            <seg n="29817a6e">
              Jag har tyckt att det har varit rimligt att ställa frågor om
              innehåll i den här utredningen eftersom frågan är utredd. Man
              är tydligen inte nöjd. Man har sagt nej men ska utreda igen. Då
              är det rimligt att ställa frågor om vad det är man i så fall vill
              utreda. Där får vi inget besked.
            </seg>
            <seg n="45cb33d9">
              Tidpunkten eftersom det här har varit det enda svar som arbetsmarknadsministern
              har gett när det gäller att förklara hur man ska hantera problemet
              med den halva miljon medlemmar som ni har jagat ut ur a-kassorna
              är det en rimlig fråga inget besked alls. Över huvud taget får
              vi inget som helst besked.
            </seg>
            <seg n="ef2fc5eb">
              Vårt besked arbetsmarknadsministern efterfrågar Patrik Björcks
              besked i frågan har jag lämnat. Jag kan ta det igen. Vårt besked
              i frågan är att vi tror oss veta att den här halvmiljonen medlemmar
              som har lämnat kassan har gjort det därför att den har blivit
              sämre, den har blivit dyrare och det har blivit svårare att få
              ersättning ur den. Vårt förslag, som jag har upprepat här tidigare,
              gör den bättre, gör den billigare och gör det lättare att få ersättning.
              Då kommer den här halva miljonen medlemmar att återgå till a-kassan.
              Det är vårt besked i frågan. Det är ett väldigt klart och tydligt
              besked.
            </seg>
            <seg n="1487a1ce">
              Det som är lite spännande i debatten om obligatorisk a-kassa
              är ju att arbetsmarknadsministern i sitt svar säger att när man
              nu inte kan införa en obligatorisk arbetslöshetsförsäkring vill
              man i stället sänka avgiften, det vill säga man vill gå de krav
              till mötes som jag har ställt här i kammaren gång på gång och
              som arbetsmarknadsministern då har viftat bort och sagt har varit
              orealistiska. Nu kommer arbetsmarknadsministern och regeringen
              krypande under galgen och erkänner att alla de åtgärder som man
              har vidtagit tidigare har varit felaktiga. De har varit skadliga.
              De har inte lett framåt. De har lett bakåt.
            </seg>
            <seg n="c7ed1016">
              När den här kritiken nu har börjat mala, efter att vi har haft
              alla de här debatterna och arbetsmarknadsministern så att säga
              inte kommer undan verkligheten, är man beredd att sänka avgiften.
              Man inser att de höjningar man har gjort tidigare har varit felaktiga
              och skadliga. Nu sänker man avgiften. Det är bra, men det är för
              lite och det är för sent.
            </seg>
            <seg n="963c03eb">
              Det är bra att man förenklar villkoren. Det är i och för sig
              inte bra att man gör tillfälliga ändringar av villkoren. Det är
              ett problem när det gäller administration och annat. Det skapar
              konstiga signaler. Men det är bra att arbetsmarknadsministern
              har nåtts av verkligheten och en insikt om att de åtgärder han
              har vidtagit har varit skadliga och felaktiga.
            </seg>
          </u>
          <note type="speaker" n="545089b8">
            Anf. 56 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-25" n="dbdeb3ab">
            <seg n="2a641999">
              Herr talman! Det kanske har gått Patrik Björck förbi att Socialdemokraterna
              förlorade valet 2006 just på jobbfrågan. Det visar inte minst
              er egen valanalys. Den kanske Marita Ulvskog kan skicka över om
              Patrik Björck har missat att läsa den.
            </seg>
            <seg n="9cb6e99a">
              Debatten om a-kassan kommer säkert att rasa vidare. Det tror
              jag absolut. Den mest intressanta debatten vi andra kan lyssna
              på är nog den ni för med Miljöpartiet, där ni har fullständigt
              olika ingångsvärden. Socialdemokraterna vill ha en kassa där 700
              000 uppenbarligen står utanför, och Miljöpartiet vill ha en stor,
              bred socialförsäkring där också arbetslöshetsförsäkringen förstatligas
              och täcks via skattsedeln. Den som begriper hur ni ska få ihop
              det där kan ju ringa en kompis.
            </seg>
            <seg n="a0bc0c0d">
              Vilka är det då som har lämnat a-kassan? Det måste ändå vara
              en rimlig utgångspunkt för diskussionen. Vilka är det som har
              lämnat? Vi bad SCB att undersöka detta. Döm om min stora förvåning
              när alla utom två a-kassor vägrade att svara på SCB:s enkät. Det
              tycker jag är oerhört märkligt. Vi undersöker nu möjligheter att
              återkomma för att få reda på detta.
            </seg>
            <seg n="eec05435">
              De två kassor som svarade var Alfakassan och SKTF:s kassa. Det
              ger ju en del intressant information, liksom när man pratar med
              a-kassornas samorganisation och enskilda a-kassor, nämligen att
              de huvudgrupper som har lämnat är personer som har kort tid kvar
              till pensionen. I SKTF:s kassa var 60 procent av dem som har lämnat
              över 55 år, bara som ett exempel. Det är personer i kvalifikationsyrken
              som inte har någon arbetslöshet att prata om, läkare och liknande.
              Jag tror att det finns tre arbetslösa poliser i hela Sverige.
              Det är också personer som inte omfattas av försäkringen längre.
              Då pratar vi om förtidspensionärer, som aldrig har omfattats av
              försäkringen, eller för den delen studenter efter det att studerandevillkoret
              har tagits bort.
            </seg>
            <seg n="d71040df">
              Det är en klart mindre grupp som har lämnat därför att man underförsäkrar
              sig i den meningen att man inte anser sig ha råd. Då ska vi komma
              ihåg att snitthöjningen av a-kasseavgiften efter årsskiftet totalt
              kommer att vara ungefär 120 kronor per månad. Det är nettohöjningen
              i snitt sedan 2006. Samtidigt har 97 procent av löntagarna på
              svensk arbetsmarknad fått jobbskatteavdrag som överstiger 1 000
              kronor. Det finns inget ekonomiskt skäl att avstå från det försäkringsskydd
              som arbetslöshetsförsäkringen utgör.
            </seg>
            <seg n="85ed0fc6">
              Det här blir naturligtvis lite intressant. Om man anpassar sig
              till förändringar i den ekonomiska verklighet som råder där ute,
              vi går in i sämre ekonomiska tider, och försöker möta det genom
              att se till att göra det just lite billigare och enklare att gå
              med i a-kassa, som vi gör i budgeten, då kryper vi, håller på
              och fixar och donar och vad det nu kan vara. Det är inte bra.
              Hade vi inte gjort det hade vi varit blinda för verkligheten och
              rusat på med samma politik i upp- och nedgång. Det får ju vara
              lite måtta.
            </seg>
            <seg n="4900062e">
              Det här är faktiskt en rätt bra åtgärd. När det nu inte kan bli
              någon obligatorisk a-kassa, därför att vi såg att motståndet var
              för stort och att det inte fungerade på det sätt som vi hade tänkt,
              drar vi en slutsats av de remissvar som vi har fått och lämnar
              ett tydligt besked: Så blir det inte. Samtidigt säger vi att vi
              tycker att det är en bra idé att man har ett inkomstrelaterat
              försäkringsskydd vid arbetslöshet. Det trodde jag att Patrik Björck
              egentligen också tyckte.
            </seg>
            <seg n="a27b38c5">
              Eftersom det ändå kommer en socialförsäkringsutredning och vi
              vill se till att den har ett brett parlamentariskt uppdrag tycker
              vi att man kan låta denna parlamentariska utredning titta närmare
              också på den här frågan. Arbetslöshetsförsäkringen är ändå en
              del av eller åtminstone ett slags socialförsäkring. Därmed kan
              vi nå en bred parlamentarisk överenskommelse så att vi får en
              slutpunkt som innebär att människor kan få ett inkomstrelaterat
              försäkringsskydd vid arbetslöshet.
            </seg>
          </u>
          <note type="speaker" n="8972d4b3">
            Anf. 57 PATRIK BJÖRCK (s):
          </note>
          <u who="Q5577436" xml:id="i-431c071b04071658-2" n="e3d8a02c">
            <seg n="f9985e48">
              Herr talman! Det är lite spännande att höra hur arbetsmarknadsministern
              försöker slingra sig på punkten att man har ändrat sin uppfattning.
              Det som var en omöjlighet, att sänka avgifterna, gör man nu. Bekymret
              för arbetsmarknadsministern och regeringen är att väljarna kommer
              ihåg. De vet ju hur arbetsmarknadsministern har stått här och
              förklarat varför det har varit så viktigt att höja alla avgifter
              och hur det skulle lösa alla problem. Nu är det plötsligt viktigt
              att sänka avgiften och då löser det alla problem.
            </seg>
            <seg n="143362e4">
              Arbetsmarknadsministern sade alldeles nyligen att den obligatoriska
              arbetslöshetsförsäkringen var lösningen på alla problem, och nu
              är den inte nödvändig. Folk kommer ihåg när man slingrar sig och
              ändrar uppfattning dag från dag. Det kommer att betala sig. Det
              kan arbetsmarknadsministern vara helt lugn för.
            </seg>
            <seg n="06256cb8">
              Splittringen inom oppositionen var arbetsmarknadsministern lite
              orolig för. Jag tackar för det. Det var vänlig omtanke. Jag är
              inte alls orolig. Vårt parti står helt enat i den här frågan.
              Det är möjligt att det finns andra partier som ändrar uppfattning.
              Sitter en socialdemokratisk regering vid makten efter nästa val,
              vilket det kommer att göra, kommer vi att införa en rejäl a-kassa
              värd namnet. Den kommer att bygga på principen att det är en facklig
              a-kassa och att den är frivillig. Var lugn! Det är ett entydigt
              besked.
            </seg>
            <seg n="16e38a71">
              Däremot finns det en splittring i det moderata partiet och i
              regeringen. Ministern säger att han vill ha en obligatorisk a-kassa,
              och moderata ledamöter i arbetsmarknadsutskottet säger att de
              inte vill ha det. Där finns en splittring i det moderata partiet
              i regeringen.
            </seg>
            <seg n="fe902c87">
              Jag hoppas att jag hörde fel när arbetsmarknadsministern sade
              att polisen har lämnat a-kassan. De hade ingen a-kassa, och de
              kan omöjligtvis ha lämnat den. Någonstans har arbetsmarknadsministern
              inte riktigt förstått frågan.
            </seg>
            <seg n="2eb472c0">
              Det är klart att det är viktigt att reda ut vem som har lämnat
              a-kassan. Jag tror att det är enkelt. Det är de som inte har råd
              och de som inte anser sig behöva den. Det är så man slår sönder
              en försäkring. Hela idén med en försäkring är att många är försäkrade
              och kollektivt bär risken. Jag förstår inte alls den diskussionen.
            </seg>
            <seg n="2a68c00b">
              Kom ihåg att väljarna kommer att minnas hur ni har krängt fram
              och tillbaka i frågorna. Än är ett obligatorium viktigt, än är
              det inte viktigt. Än måste man höja avgiften, än måste man sänka
              avgiften. Så kan man inte föra en politik. Väljarna minns.
            </seg>
          </u>
          <note type="speaker" n="9c3f8420">
            Anf. 58 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-a3e23bee4cf76671-26" n="dbdeb3ab">
            <seg n="b86b4847">
              Herr talman! Jag är naturligtvis glad att Socialdemokraterna
              med ungefär ett års eftersläpning accepterar till exempel första
              jobbskatteavdraget eller andra jobbskatteavdraget. Om ett år kommer
              ni säkert att acceptera det tredje också liksom jag är glad att
              ni nu, trots att bland annat Patrik Björck och jag har debatterat
              frågan, accepterar deltidsbegränsningen i a-kassan. Det tackar
              vi för. Det står tydligt i budgeten även om ni har några fler
              dagar i begränsningen än vad vi har.
            </seg>
            <seg n="ad620b11">
              Det är naturligtvis glädjande att få ett entydigt besked att
              Miljöpartiet i frågan om a-kassan kommer att bli rejält överkört
              av Socialdemokraterna. Jag tror inte att det är sista gången vi
              ser den typen av besked om rejäla överkörningar. Jag är glad att
              tre fjärdedelar av landets löntagare har ett inkomstrelaterat
              försäkringsskydd. Jag vill att det ska vara fler. Jag vill egentligen
              att alla löntagare ska omfattas.
            </seg>
            <seg n="1f69bb68">
              Den modell vi valde att utreda har vi lämnat besked om ska inte
              genomföras. Men vi säger samtidigt att eftersom det ändå kommer
              en bred parlamentarisk översyn av samtliga socialförsäkringar
              kommer man också i den parlamentariska översynen att titta på
              arbetslöshetsförsäkringen. Det är väl ett bra besked att man ska
              fundera igenom saken. Den stora sprickan kommer inte att gå mellan
              blocken i traditionell mening utan den kommer att gå mellan er
              och Miljöpartiet.
            </seg>
            <seg n="5ab7e125">
              Nu vet vi svaret på frågan; om ni vinner kör ni över dem.
            </seg>
          </u>
          <note n="ffd49ddb">
            Överläggningen var härmed avslutad.
          </note>
          <note n="af46090f">
            14 § Svar på interpellation 2008/09:12 om betalningsfrekvens
            för tv-avgifter
          </note>
          <note type="speaker" n="0a18ba1b">
            Anf. 59 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-e1c7f884251115f9-1" n="e4cc5d1b" next="i-d9c3ba94644a681a-1">
            <seg n="843bbdaf">
              Herr talman! Gunnar Andrén har frågat mig vad jag avser att göra
              för att öka antalet hushåll som betalar den lagstadgade tv-avgiften,
              om jag avser att överväga att låta tv-avgiften tas ut på annat
              sätt än i dag, exempelvis via skattsedeln samt om jag avser att
              verka för en möjlighet för enskilda individer att få betala tv-avgiften
              via den årliga självdeklarationen i stället för som nu via räkning
              eller räkningar från Rikab, Radiotjänst i Kiruna AB.
            </seg>
            <seg n="1092e4dd">
              För tv-avgiftssystemets legitimitet är det självfallet av yttersta
              vikt att avgiftsskolket hålls på så låg nivå som möjligt. Under
              den förra tillståndsperioden fanns ett så kallat skolkbeting.
              Betinget innebar att en förutsättning för uppräkningen av programföretagens
              medelstilldelning var att avgiftsskolket minskade med minst ett
              bestämt belopp per år. Skolkbetinget uppnåddes med god marginal
              under perioden. Inför den innevarande tillståndsperioden uttalade
              den förra regeringen att det var motiverat att knyta medelstilldelning,
              nivån på tv-avgiften och antalet tv-avgiftsbetalare närmare varandra.
              Höjningen av tv-avgiften har därför under tillståndsperioden motsvarat
              den 2-procentiga uppräkningen av medelstilldelningen. En förutsättning
              för uppräkningen har varit att rundradiokontot har varit i balans,
              vilket i sin tur har uppnåtts genom att antalet tv-avgiftsbetalare
              inte har minskat. Rikab och programföretagen arbetar på olika
              sätt med att informera om tv-avgiften, och som Gunnar Andrén har
              noterat har antalet betalda tv-avgifter stadigt ökat under 2000-talet.
            </seg>
            <seg n="104b52f7">
              Public service-utredningen, som tillsattes i maj 2007, har haft
              i uppdrag att analysera om det finns behov av förändringar i villkoren
              för radio och tv i allmänhetens tjänst inför den tillståndsperiod
              som inleds den 1 januari 2010. Utredningen lämnade den 30 juni
              i år betänkandet Kontinuitet och förändring (SOU 2008:64), som
              innehåller en rad förslag bland annat när det gäller tv-avgiftssystemet.
              Exempelvis föreslås en övergång till direktfinansiering, vilket
              skulle kunna vara ett sätt att ytterligare stärka incitamenten
              för programföretagen att öka betalningsviljan hos avgiftsbetalarna.
              Betänkandet har remissbehandlats och bereds för närvarande i Regeringskansliet.
              Jag kan därför inte i dagsläget ge några svar angående eventuella
              framtida förändringar rörande finansieringen av public service-verksamheten.
            </seg>
          </u>
          <note n="47c8acbb">
            Anf. 60 GUNNAR ANDRÉN (fp):
          </note>
          <u who="Q297821" xml:id="i-d9c3ba94644a681a-1" n="e4cc5d1b" prev="i-e1c7f884251115f9-1">
            <seg n="5133f659">
              Herr talman! Jag ber att få tacka statsrådet för svaret på denna
              fråga. Den är kanske inte världens viktigaste, men den är ändock
              av betydelse. Jag noterar också med glädje att Jan Ertsborn har
              sagt att han ska delta i debatten utifrån en speciell aspekt.
            </seg>
            <seg n="a71f8e28">
              Den fråga som jag egentligen ställer i interpellationen är om
              1989 års tv-avgiftslag fungerar. När det gäller svaret på den
              frågan väljer jag att tolka statsrådet vänligt på det sättet att
              man inte kan ge något väsentligt svar på frågan utan man funderar
              om avgiften verkligen är effektiv. Tv-avgiften har karaktären
              av en apparatskatt.
            </seg>
            <seg n="ad5b4b2f">
              Jag såg att det var 13 procent man kan naturligtvis ha olika
              meningar om den exakta procentsiffran som avstår från att betala
              tv-avgiften. 13 procent är ingen liten summa. Om man utgår från
              något av dessa år motsvarar det ungefär 450 000 hushåll som avstår
              från att betala tv-licenser. Det är en betydande summa.
            </seg>
            <seg n="81c5584b">
              År 2003 besökte dåvarande chefen för Riksskatteverket, numera
              Skatteverket, Mats Sjöstrand skatteutskottet. Diskussionen gällde
              förmögenhetsskatten. Han uttryckte vid något tillfälle att förmögenhetsskatten
              i stort sett är en frivillig skatt. Det är ett bekymmer. Nu är
              förmögenhetsskatten avskaffad. Men det finns vissa paralleller
              till att alltför många människor uppfattar att tv-avgiften är
              en frivillig avgift. Uppemot en halv miljon människor avstår från
              att betala avgiften.
            </seg>
            <seg n="680e64f3">
              Vad gör staten i form av ägare till Sveriges Radio och Sveriges
              Television för att driva in denna skatt? Rikab i Kiruna ägnar
              sig åt pejling. Jag begär inte alls att statsrådet ska säga om
              pejling är ett effektivt medel eller inte. Det genomförs också
              kampanjer i tv-kanalerna för att fler ska betala.
            </seg>
            <seg n="1dfb99c6">
              Frågan är inte om Rikab, Radiotjänst i Kiruna AB, gör ett bra
              jobb. Det gör de säkert utifrån sina förutsättningar. Men gör
              de rätt saker? Man kommer alltså tillbaka till om 1989 års tv-avgiftslag
              fungerar eller inte.
            </seg>
            <seg n="4514d86c">
              Också den syn som kommer till uttryck i statsrådets svar med
              ordet skolk vittnar om att det finns en värdeglidning i vad det
              här handlar om. Vi kan tänka oss att Skatteverket i tv tackar
              för att vi betalar momsen på den mat vi har köpt i dag. Motsvarande
              skulle vara att tacka och vara glad för att vi har betalat tv-avgiften.
              Jag tror att på grund av det så kallade skolkbetinget uppfattas
              detta som en alltför frivillig avgift. Om det ska bli effektivitet
              i detta måste 1989 års tv-avgiftslag omprövas.
            </seg>
          </u>
          <note type="speaker" n="937b2a47">
            Anf. 61 JAN ERTSBORN (fp):
          </note>
          <u who="Q5718617" xml:id="i-8054bbcaa160b450-0" n="fcfb0dab">
            <seg n="7eddf4bd">
              Herr talman! Även om jag delar Gunnar Andréns uppfattning att
              det här kanske inte är den absolut viktigaste politiska frågan
              för dagen är den ändå ganska väsentlig. Jag tyckte att det var
              intressant när jag såg den här interpellationen och även när jag
              nu hörde statsrådets svar.
            </seg>
            <seg n="e2bdb367">
              Jag har en speciell ingångsvinkel. Jag fick, som statsrådet säkert
              känner till, i uppdrag av regeringen för något år sedan att leda
              Insolvensutredningen och bland annat titta på de så kallade evighetsgäldenärerna,
              alltså personer som finns kontinuerligt hos Kronofogdemyndigheten
              år ut och år in med utmätningsärenden.
            </seg>
            <seg n="8601a10d">
              Inte bara i utredningen utan även som ett led i riksdagsarbetet
              har jag följt Kronofogdemyndigheten under väldigt lång tid, och
              jag har då kunnat konstatera att Radiotjänst är en av de allra
              största leverantörerna av uppdrag till Kronofogdemyndigheten.
            </seg>
            <seg n="3e194a76">
              Man kan se detta i ett historiskt perspektiv. För ganska länge
              sedan debiterades licensavgiften på telefonräkningarna. Då fanns
              det ett mycket effektivt sätt att få folk att betala. Man stängde
              helt enkelt av telefonerna. På det viset hade man en väldigt hög
              betalningsfrekvens på även radio- och tv-licenserna. Nu menar
              jag inte att vi ska återgå till detta, men det var ju ett väldigt
              bra indrivningssätt.
            </seg>
            <seg n="ec774c6e">
              I dag har vi inte det indrivningssättet. Vi har i stället den
              situationen, vilket jag har fått reda på av Kronofogdemyndigheten,
              att vi har inte mindre än 110 000 personer som är restförda för
              tv-avgift hos Kronofogdemyndigheten för ett belopp som motsvarar
              ca 1,2 miljarder. Det är naturligtvis ansenliga belopp.
            </seg>
            <seg n="41e7a9e3">
              För min del tänker jag alltid, när jag tittar på de olika inslagen
              i tv om att man ska anmäla sitt tv-innehav: Ja, anmäla är väl
              en sak, men betala, rent faktiskt, är den intressanta frågan.
              Och vi vet att vi har väldigt många som inte har betalat.
            </seg>
            <seg n="39c271a2">
              Vad gör man då åt det? Ja, något måste man naturligtvis göra
              nu när man ska göra förändringar i sammanhanget och titta på hur
              man ska kunna lösa detta. Jag blir lite bekymrad när jag ser att
              utredningen talar om att man eventuellt ska göra detta till ett
              mer enskilt fordringsärende från Radiotjänst, därför att det innebär
              att man i princip fördubblar arbetet hos Kronofogdemyndigheten
              jämfört med det arbete som sker i dag, då ju tv-avgifterna hanteras
              som skatter.
            </seg>
            <seg n="895f3b27">
              Det har också betydelse i till exempel frågan om preskription.
              Som det är i dag, efter ett utslag i Högsta domstolen, preskriberas
              en tv-avgift efter fem år, precis som skatter. Men om man lägger
              över det som en mer privaträttslig fordran från Radiotjänst kommer
              den treåriga preskriptionen för konsumentfordringar att gälla
              såvitt jag kan förstå, men den preskriptionen kan ju avbrytas
              och kan i princip då förlängas hur många gånger som helst. Det
              är en komplikation.
            </seg>
            <seg n="02910fa5">
              En annan komplikation som faktiskt är ganska stor är frågan om
              skuldsaneringsärendena. I nästan alla skuldsaneringsärenden finns
              det skulder på tv-avgiften, och det är ett bekymmer, därför att
              de kommer ju med regelbundenhet varje kvartal och förs på. Då
              blir det väldigt besvärligt att fatta beslut om skuldsanering,
              och det finns fall där man har sagt nej till skuldsanering just
              på grund av att man har haft de här skulderna från Radiotjänst
              som kommer hela tiden.
            </seg>
            <seg n="8cf910c5">
              Jag ville delta i debatten och få framföra det här speciellt,
              för jag tycker att det är väldigt viktiga saker som ska beaktas
              i det fortsatta beredningsarbetet hos kulturministern.
            </seg>
          </u>
          <note type="speaker" n="fa21465d">
            Anf. 62 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-e1c7f884251115f9-2" n="e4cc5d1b" next="i-d9c3ba94644a681a-2">
            <seg n="eb609387">
              Herr talman! Jag är tacksam för att Jan Ertsborn också har gett
              sig in i debatten. Jag måste erkänna att jag inte är så bekant
              med Insolvensutredningen. Jag återkommer till en del av de här
              frågorna.
            </seg>
            <seg n="2079715d">
              Både Gunnar Andrén och Jan Ertsborn sade att det här kanske inte
              var den allra viktigaste frågan, och det må så vara, men i det
              här sammanhanget är det ändå en betydelsefull fråga.
            </seg>
            <seg n="5ae15904">
              Att 13 procent inte betalar sin radio- och tv-avgift kan tyckas
              vara en hög siffra, men man kan också vända på det och säga att
              87 procent som betalar också är en hög andel. Det är ju trots
              allt inte med tvång, piska och rullande i tjära och fjäder som
              man driver in de här avgifterna. Trots allt tycker jag att det
              är en hög andel, och det får väl ändå tydas som ett stöd för Sveriges
              Radio, Utbildningsradion och SVT.
            </seg>
            <seg n="959e3de1">
              Nu beklagar jag att vi inte har kommit så långt i beredningen
              på departementet att vi kan ge oss in i olika finansieringssystem.
              Det tror jag att Gunnar Andrén och Jan Ertsborn trots allt har
              respekt för.
            </seg>
            <seg n="b821aeb8">
              Skolk är inte ett uttryck som vi egentligen använder, Gunnar
              Andrén, men det användes under den förra tillståndsperioden som
              ett sätt att kanske också se till att man fick in avgifterna i
              större utsträckning.
            </seg>
            <seg n="06f241a6">
              För att återkomma till det Jan Ertsborn var inne på, Insolvensutredningen,
              vet jag att det har kommit in ett rätt omfattande remissvar från
              Länsstyrelsen i Norrbotten som behandlar bland annat problemen
              inom Rikab. Jag vet inte om det är ett stort problem, men ett
              av de problem som nämndes var att man faktiskt också skickar räkningar
              till avlidna. Det finns nog en hel del att se över när det gäller
              Rikabs sätt att föra sina register, men också hur man driver in
              sina fakturor och vilka som får de här räkningarna.
            </seg>
            <seg n="0889275f">
              1,2 miljarder skulle komma in. Det är säkert så. Om vi skulle
              få alla som har tv och ser på SVT eller lyssnar på radio att också
              betala sin skatt skulle man säkert, som Gunnar Andrén varit inne
              på, kunna sänka tv-licensen. Men det här resonemanget måste ju
              tyvärr kunna föras över också till andra områden. Om ingen jobbade
              svart utan alla jobbade lagligt och betalade sina skatter och
              sociala avgifter skulle vi kunna sänka skatterna betydligt. Det
              är ju inte heller så, fastän alla har möjlighet, att alla ens
              röstar i de allmänna valen, trots att det finns många länder som
              inte har fri rösträtt.
            </seg>
          </u>
          <note n="2a81937a">
            Anf. 63 GUNNAR ANDRÉN (fp):
          </note>
          <u who="Q297821" xml:id="i-d9c3ba94644a681a-2" n="e4cc5d1b" prev="i-e1c7f884251115f9-2">
            <seg n="c86de51b">
              Herr talman! På den sista punkten tror jag att vi är väldigt
              eniga i denna kammare, nämligen att en bred skattebas och många
              skattebetalare är själva grunden för att vi ska kunna ha ganska
              låga skattesatser. Därför är kampen mot skattefusk en av de absolut
              viktigaste sakerna i den verksamhet som jag bedriver dagligdags
              i skatteutskottet, för annars blir det väldigt besvärligt.
            </seg>
            <seg n="050e1dd3">
              Jag är väldigt tacksam för att statsrådet Adelsohn har skrivit
              ett positivt svar på denna interpellation. Jag har full respekt
              för att det ska beredas på ett klokt och bra sätt. Samtidigt vill
              jag få in just licensfrågan i riksdagens protokoll. Det är en
              fråga av betydelse. Man kan diskutera hur stor betydelse den har,
              men det är klart att 87 procent är en väldigt hög andel. Men man
              måste säga att också 13 procent är en hög andel, nämligen de som
              avstår från att betala. Det var det jag ville få fram. De 13 procenten
              väljer ju ändå att åka snålskjuts på de 87 procent som betalar.
              Man måste förstås se till att avvägningen här emellan inte blir
              orimlig, och därför är det angeläget att man diskuterar själva
              formen för indrivningen. Jan Ertsborn har ju på ett nästan förkrossande
              sätt beskrivit att det finns många problem med själva sättet att
              driva in avgiften. Jag tyckte att det var positivt när statsrådet
              tog det till sig.
            </seg>
            <seg n="7e23caae">
              Man kan diskutera om det är ett förlegat system som vi har nu.
              Det har ju så otroligt många aspekter när vi har väldigt många
              människor som nästan aldrig tittar på svensk television över huvud
              taget utan tittar på andra länders program. Så var det kanske
              inte förr, speciellt inte 1989. Det har skett en väldig utveckling
              här så att vi har det på ett annat sätt. Därför tror jag att den
              här frågan måste beredas och vara en del i det arbete som görs
              för att vi ska säkerställa att Sveriges Television ska ha bra
              program. Det är ju mycket roligare, herr talman, att diskutera
              innehållet i programmen än att diskutera hur de finansieras.
            </seg>
          </u>
          <note type="speaker" n="1f9bc9b0">
            Anf. 64 JAN ERTSBORN (fp):
          </note>
          <u who="Q5718617" xml:id="i-8054bbcaa160b450-1" n="fcfb0dab">
            <seg n="1a06495a">
              Herr talman! Jag har full förståelse för att kulturministern
              inte kan detaljerna när det gäller utmätningsförfarande och annat
              hos Kronofogdemyndigheten. Det ska vi väl i och för sig vara väldigt
              tacksamma för.
            </seg>
            <seg n="408098a9">
              Den problematik och synvinkel som jag anlagt på frågan har jag
              gjort medvetet. Jag hoppas nämligen att uppgifterna går vidare
              och kommer med i beredningsunderlaget i fortsättningen eftersom
              de är oerhört viktiga.
            </seg>
            <seg n="060b9782">
              Jag vill avslutningsvis bara betona frågan om skuldsaneringen,
              som vi upplever som ett stort bekymmer. Jag skulle vilja be kulturministern
              se till att det i den frågan sker en viss gemensam beredning med
              Justitiedepartementet. De är i dag helt enkelt ett hinder för
              skuldsanering för vissa personer, vilket känns mycket negativt.
              Vi behöver dessvärre kan man naturligtvis säga hjälpa ett antal
              människor till ekonomisk rehabilitering i samhället, och då ska
              åtminstone inte dessa avgifter vara hindret.
            </seg>
          </u>
          <note type="speaker" n="e944dfdc">
            Anf. 65 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-a3e23bee4cf76671-27" n="e4cc5d1b">
            <seg n="156df418">
              Herr talman! Jag tänker inte förlänga debatten så mycket mer.
              Jag kan hålla med och lovar att ta med mig synpunkterna till departementet
              från både Jan Ertsborn och Gunnar Andrén. Det förs ju diskussioner
              mellan flera partier; Margareta Israelsson, som finns närvarande,
              företräder ett av dem. Arbetet är dock långt ifrån klart även
              om väldigt mycket pågår. Vi återkommer relativt snart, innan vi
              sätter det hela på pränt.
            </seg>
            <seg n="31131e1f">
              Det är naturligtvis roligare att diskutera innehållet i programmen,
              men det kanske inte alltid är så lämpligt att göra det i kammaren.
              De synpunkter som framför allt Jan Ertsborn framfört om Insolvensutredningen
              och skuldfrågan lovar jag ska tas med, och det är också noga antecknat
              i protokollet.
            </seg>
          </u>
          <note n="ffd49ddb">
            Överläggningen var härmed avslutad.
          </note>
          <note n="dbf17f24">
            15 § Svar på interpellation 2008/09:29 om minskade anslag till
            Forum för levande historia 2008
          </note>
          <note type="speaker" n="749a3494">
            Anf. 66 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-a3e23bee4cf76671-28" n="e4cc5d1b">
            <seg n="b77f73fe">
              Herr talman! Margareta Israelsson har frågat mig om mitt motiv
              bakom förslaget i tilläggsbudget att dra ned anslaget till Forum
              för levande historia.
            </seg>
            <seg n="1a1f340c">
              Regeringen har gjort bedömningen att det är möjligt att genomföra
              en omprioritering inom kulturområdet under innevarande år som
              innebär en minskning av Forum för levande historias anslag för
              2008. Jag vill dock förtydliga att det är en engångsminskning
              och att minskningen inte påverkar Forum för levande historias
              anslag för 2009, som då uppgår till över 44 miljoner kronor.
            </seg>
            <seg n="7996cfda">
              Regeringen bedömer därmed att det finns goda förutsättningar
              att fortsatt genomföra en mycket bra verksamhet vid Forum för
              levande historia. Jag följer med stort intresse Forum för levande
              historias fortsatta arbete.
            </seg>
          </u>
          <note type="speaker" n="d7826e06">
            Anf. 67 MARGARETA ISRAELSSON (s):
          </note>
          <u who="Q4955985" xml:id="i-9192af479cebc47b-0" n="a401dfc9">
            <seg n="15b611ba">
              Herr talman! Låt mig inledningsvis tacka kulturministern för
              svaret på min fråga. Problemet är bara att frågan kvarstår. Vilka
              motiv har kulturministern för att dra ned anslaget för Forum för
              levande historia med 1,5 miljoner kronor?
            </seg>
            <seg n="a2bb20f8">
              Det är bara drygt ett år sedan regeringen bad riksdagen besluta
              om att Forum för levande historia skulle få ett anslag om drygt
              43 miljoner kronor. Vad är det som har hänt sedan dess? Vad är
              det som har fått er att ändra er? Anser kulturministern att Forum
              för levande historia har fått ett för stort anslag? Har ni ångrat
              er i er syn på vilka resurser de behöver för att fullfölja sitt
              uppdrag? Eller anser ni att de missköter sig på något sätt? Är
              neddragningen rent av att betrakta som ett straff? I så fall är
              det oförskämt, oförskämt av en regering som dubblar myndighetens
              uppdrag och ger dem uppdrag som de klarat av med den äran, skulle
              jag vilja säga.
            </seg>
            <seg n="c34e75c5">
              Forum för levande historia skildrar numera både Förintelsens
              och kommunismens brott mot mänskligheten. Det är bara några veckor
              sedan vi var där och firade deras tioårsjubileum, och inte kunde
              jag ens i min vildaste fantasi då ana att detta skulle hända.
            </seg>
            <seg n="5504845e">
              När jag den 2 oktober ställde en muntlig fråga till ministern
              för att få klarhet i skälen fick jag beskedet att det var en intern
              personalfråga som hon inte kunde redogöra för i kammaren. Ändå
              gjorde kulturministern det inte jag. Jag ville bara veta varför
              Forum för levande historia skulle få minskade anslag. I dag får
              jag inget sådant besked. I dag är vi tillbaka i någon allmän bedömning
              om att en omprövning kan ske. Varför, frågar jag igen, ska de
              få sina anslag nedskurna?
            </seg>
            <seg n="11b2456c">
              Kulturministern sade den 2 oktober också att det förekommit en
              dialog med Forum för levande historia, men inte heller det är
              sant. Efter vad jag hört har det lämnats ett besked om ett minskat
              anslag, men någon dialog har inte förevarit. Kanske kan kulturministern
              informera mig om var och med vem den dialogen i så fall ägt rum.
            </seg>
            <seg n="039a82d1">
              Däremot understryker kulturministern i sitt svar på min interpellation
              i dag, lika väl som tidigare i sitt svar på min muntliga fråga,
              hur stort anslag Forum för levande historia får. Jag är lite osäker
              på vad det innebär. Tycker kulturministern i grund och botten
              att anslaget är för stort? Är det därför, och finns det då en
              ambition att anslaget ska skäras ned? Eller är det helt enkelt
              så att kostnaderna för en, som kulturministern uttryckte saken,
              intern personalfråga nu vältras över på Forum för levande historia?
              Det vill jag i så fall veta.
            </seg>
            <seg n="1a4574df">
              Det är regeringen, inte jag, som vill att en förändring ska komma
              till stånd beträffande den gällande budgeten. Med denna önskan
              faller också ett krav på att redogöra skälen för varför ni vill
              ha till en sådan ändring.
            </seg>
            <seg n="15ff48a5">
              Återigen: Vilka är motiven för kulturministern att vilja dra
              ned anslaget till Forum för levande historia med 1 ½ miljon kronor?
            </seg>
          </u>
          <note type="speaker" n="fcc26f42">
            Anf. 68 FINN BENGTSSON (m):
          </note>
          <u who="Q5570168" xml:id="i-a3e23bee4cf76671-29" n="c6111440">
            <seg n="0fe1509e">
              Herr talman! Det krävdes en borgerlig regering, en alliansregering,
              för att bredda uppdraget, som är så viktigt, för Forum för levande
              historia. När frågan nu ställs blir jag glad för svaret som ges
              av kulturministern, nämligen att det handlar om en tillfällig
              åtgärd på en budget som ligger i storleksordningen 44 miljoner
              kronor. Det är ett generöst anslag för riktade projekt av den
              typen.
            </seg>
            <seg n="38588981">
              Jag skulle vilja passa på tillfället och fråga ministern lite
              grann om att uppdraget vidgats och att Forum för levande historia
              därmed ska titta på flera av de farsoter som mänskligheten förorsakat
              sina medborgare. Det tycker jag naturligtvis är väldigt bra. Samtidigt
              har jag funderat lite grann på hur de använder sina resurser.
            </seg>
            <seg n="17aeec6c">
              Ganska nyligen presenterades en undersökning om hur lärarna förhåller
              sig till kunskapen om bland annat nazismens övergrepp mot mänskligheten.
              Uppdraget ledde till en gedigen rapport på 106 sidor, gjord av
              en vad jag förstår synnerligen kompetent person. Jag blir dock
              lite förvånad över slutsatserna. Man har riktat sig till lärarkåren
              och fått in över 5 000 svar, vilket är nästan hälften av dem som
              ställde upp och svarade på mycket svåra frågor. Av de 5 080 lärare
              som svarade var det två som svarade korrekt på alla frågor.
            </seg>
            <seg n="3107a671">
              Av detta drar man i denna gedigna undersökning bekostad uppenbarligen
              av Forum för levande historia slutsatsen att det är mycket dåligt
              ställt med lärarnas kompetens på området, och man ifrågasätter
              till och med om de kan fungera i rollen som lärare inför ett så
              viktigt uppdrag.
            </seg>
            <seg n="44ad5589">
              När jag sedan tittar på frågorna, som finns med i rapporten,
              blir jag förfärad, för jag tror inte att jag skulle ha svarat
              rätt på särskilt många av dem. Ändå har jag som folkvald engagerat
              mig i dessa frågor och är som jag själv tycker ganska uppdaterad
              om de hemskheter som nazismen lämnade efter sig. Jag har besökt
              några av Förintelselägren och kan därför få en känsla av hur hemskt
              det måste ha varit.
            </seg>
            <seg n="125649cc">
              Även om vi inte ska utöva ministerstyre vill jag fråga ministern
              om man inte kan ifrågasätta hur Forum för levande historia, med
              en rätt väl tilltagen summa pengar, kan föranstalta om en sådan
              undersökning och dra en, som jag tycker, konstig slutsats, nämligen
              att lärarkåren inte skulle vara särskilt insiktsfull om vilka
              brott nazismen begått mot mänskligheten. Jag anser att svarsfrekvensen
              definitivt motsvarar de kunskaper som jag och säkert många andra
              i mänskliga rättigheter hyfsat engagerade medborgare har. I så
              fall kanske det finns viss anledning att ifrågasätta de slutsatser
              man dragit, alltså att lärarkåren inte skulle vara kompetent att
              bära detta viktiga arv vidare. Av rapporten framgår heller inte
              vilka förslag till lösningar man har.
            </seg>
            <seg n="f55f13c3">
              Sammanfattningsvis vill jag, som ett komplement till frågan som
              ställdes av interpellanten, fråga kulturministern om hon tycker
              att Forum för levande historia på alla punkter lever upp till
              det viktiga uppdrag som vi kan förvänta oss av dem.
            </seg>
          </u>
          <note type="speaker" n="07fbcd1a">
            Anf. 69 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-a3e23bee4cf76671-30" n="e4cc5d1b">
            <seg n="bffdf127">
              Herr talman! Jag utgår från att Margareta Israelsson trots allt
              känner till bakgrunden till omprioriteringen. Jag vidhåller att
              det inte är lämpligt att man här diskuterar ett enskilt personalärende
              som dessutom uppkom under den förra regeringens tid. Det var kanske
              dumt av mig att nämna detta över huvud taget i kammaren.
            </seg>
            <seg n="8d6fe3ef">
              Men när vi nu talar om omprioriteringar: Det här var inte någonting
              man kan tro var en dialog. Det är klart att vi har regelbundna
              samtal med Eskil Franck. För honom var det här inte okänt när
              budgeten kom, även om det var det för Margareta Israelsson. Han
              kände till att vi skulle göra den här tillfälliga omprioriteringen
              och konstaterade att man kommer att kunna fullfölja sitt uppdrag
              väl trots detta. Forum för levande historia har också ett anslagssparande
              för innevarande år på 600 000 kronor.
            </seg>
            <seg n="f81b14fb">
              Vi kan ägna oss lite grann åt vad som har skett bakåt i tiden.
              Margareta Israelsson kanske inte var ansvarig för detta då, men
              den tidigare regeringen, det vill säga Margareta Israelssons egen
              regering, gjorde en omprioritering, en neddragning av anslaget
              till Forum för levande historia 2006 med 2 ½ miljoner kronor.
              Det är klart mer än den nu aktuella tillfälliga neddragningen.
              Jag vet inte om det då var tillfälligt eller permanent. Men de
              pengarna lade vi i alliansregeringen tillbaka när vi kom till
              makten efter valet 2006. Jag tror till skillnad från Margareta
              Israelsson inte att Eskil Franck uppfattar det som oförskämt det
              var uttrycket som Margareta Israelsson använde, tror jag att man
              gör den här tillfälliga neddragningen. Ni gjorde en omprioritering
              själva, till vad vet jag inte. Ni drog ned med 2 ½ miljoner kronor.
            </seg>
            <seg n="8d6ed501">
              Det uppdrag som Forum för levande historia har utfört alldeles
              utmärkt, precis som Margareta Israelsson säger, när det gäller
              att skildra också kommunismens brott mot mänskligheten var ni
              emot. Det behandlades ett antal motioner här i kammaren om att
              Forum för levande historia inte bara skulle skildra Förintelsen
              utan också kommunismens brott mot mänskligheten, med bland annat
              80 miljoner döda i Kina och många miljoner döda i Sovjetunionen.
              Kambodja ska vi inte tala om! Mellan 10 och 25 procent av befolkningen
              dog under kommunismen i Kambodja.
            </seg>
            <seg n="80510117">
              Jag tycker inte att vi kan kalla detta för oförskämt.
            </seg>
            <seg n="12baf9da">
              När det gäller Finn Bengtssons fråga om undersökningen vill jag
              minnas att Eskil Franck har sagt att det här var en del av en
              internationell undersökning. Det var inte frågor som Forum för
              levande historia hade satt upp självt, tror jag, utan det ingick
              i ett paket. Det var säkert så att många av oss inte skulle klara
              att få hem full pott på de frågorna. Men jag vill inte kommentera
              den här undersökningen, mer än att jag kan konstatera att kunskaperna
              om vår moderna historia och allt det förfärliga som har skett
              under 1900-talet är låga hos många av oss.
            </seg>
          </u>
          <note type="speaker" n="cb2ae883">
            Anf. 70 MARGARETA ISRAELSSON (s):
          </note>
          <u who="Q4955985" xml:id="i-9192af479cebc47b-1" n="a401dfc9">
            <seg n="c75271a2">
              Herr talman! Jag tackar kulturministern för kommentarerna.
            </seg>
            <seg n="05810e52">
              Låt oss börja med diskussionen om de dubbla uppdragen. Det är
              korrekt att det fanns en synpunkt från den dåvarande regeringen
              om de motioner som fanns om att förändra uppdraget. Men vi har
              inte på något sätt efter regeringsskiftet motarbetat de dubbla
              uppdragen. Vi har följt med i det uppdraget och tyckt att det
              varit korrekt.
            </seg>
            <seg n="0dfb52f5">
              Precis som kulturministern säger lades pengar tillbaka och Forum
              för levande historia fick de här två uppdragen. Vi har från socialdemokratisk
              sida sagt att det nu får vara på det här sättet. Vi tycker att
              det är korrekt att vi har en myndighet som skildrar de här fasansfullheterna
              och vad de har inneburit. Jag har inte för avsikt att på något
              sätt driva någon förändring på den punkten. Tvärtom tycker jag
              att det är bra att de nu har de här två uppdragen.
            </seg>
            <seg n="e23d27a1">
              Vad min fråga gäller är den situation som har uppkommit när man
              så här i slutet på ett år då de har fått budgeterade medel bestämmer
              sig för att förändra anslaget under innevarande år. Man ska då,
              precis som jag sade i samband med den diskussion vi hade den 2
              oktober, komma ihåg att vad Forum för levande historia gjorde
              under det här året utöver att fira sitt tioårsjubileum var att
              färdigställa och presentera den rapport som beställdes i budgetpropositionen
              2006. Den fick ett mycket gott genomslag. Jag är alldeles överens
              med kulturministern om att det var ett gott arbete. Det blev en
              bra redovisning. Man fick ett väldigt gott genomslag för det arbetet.
              Det är väldigt positivt.
            </seg>
            <seg n="940d5420">
              Precis som man har beskrivit för oss i utskottet har man mött
              kraven på det här informationsmaterialet på samma sätt som kraven
              på informationsmaterialet om Förintelsen och skickat ut det bland
              annat med fritt porto, vilket för det nya materialet som jag förstod
              innebar ungefär 300 000 kronor för i år. Jag nämner de siffrorna
              bara för att man ska se någon balans i vad pengarna betyder.
            </seg>
            <seg n="b94c632b">
              Även om man har ett stort anslag är det inte så att den här typen
              av förändring inte har någon påverkan på en budget, även om man
              nu ska röra av sin ekonomi för nästa år. Det som gör det så märkligt
              är att ni på det här sättet bestämmer er för att lägga över en
              kostnad. Jag vill inte alls diskutera personer, vare sig det är
              en person som är anställd i dag eller någon som har varit anställd.
              Det är inte det frågan handlar om. Den handlar om vem som får
              betala en kostnad och varför den kostnaden på det här sättet läggs
              över på myndigheten, vilket faktiskt minskar möjligheten att utföra
              det uppdrag man har.
            </seg>
            <seg n="a1a70658">
              Det är det vi tycker är orättvist. Det är orättvist, när man
              ska klara de här bägge uppgifterna med en pott pengar som inte
              kan sägas vara överdriven, för då skulle ni aldrig ha föreslagit
              den budgetnivån för ett år sedan. Det är det frågan gäller. Varför
              gå in nu och ta bort 1 ½ miljon och säga att de nu måste stå för
              den här uppgiften? Det finns andra kassor med vars hjälp man kan
              hantera den här frågan. Det kan inte ha dykt upp nu, under det
              senaste halvåret, att man måste göra denna förändring.
            </seg>
          </u>
          <note type="speaker" n="f4916217">
            Anf. 71 FINN BENGTSSON (m):
          </note>
          <u who="Q5570168" xml:id="i-a3e23bee4cf76671-31" n="c6111440">
            <seg n="e2cb0f73">
              Herr talman! Interpellanten bekymrar sig för en mindre summa
              pengar i ett besparingsbeting som alla myndigheter rimligen måste
              finna sig i under tider som denna. Men det viktiga är naturligtvis
              om man skulle utvidga uppdraget eller ej, precis som kulturministern
              vidgade frågan till att gälla.
            </seg>
            <seg n="b768a0c5">
              Det krävdes alltså ett regeringsskifte för att denna viktiga
              breddning skulle komma till stånd vad gäller de hemska farsoter
              som har drabbat befolkningar runt om i vår värld på grund av politiskt
              förtryck, där såväl nationalsocialistiska som kommunistiska och
              socialistiska regimer gått i bräschen. Det kanske inte är så förvånande
              heller, med tanke på att det nya uppdraget bland annat har inneburit
              att granska de röda khmerernas framfart i Kambodja. Jag vill dra
              mig till minnes att det var en socialdemokratisk minister som
              vid en direkt fråga, innan det uppdagades vilket förfärligt folkmord
              det var, konstaterade att det nog var en överdriven uppgift. Med
              så lite möjlighet att se de här problemen är det klart att man
              inte lägger de uppdragen på en myndighet.
            </seg>
            <seg n="e29755ec">
              Det nämndes att man har tagit fram ett nytt material. Jag var
              i dag inne och försökte rekvirera det här materialet. Men det
              går tyvärr inte att beställa, för enligt lagersaldot är det slut.
              Det gäller Brott mot mänskligheten under kommunistiska regimer
              , ett elevmaterial.
            </seg>
            <seg n="6d5756c6">
              Jag kan anknyta till den fråga jag ställde till kulturministern
              tidigare. Jag tycker att man i utredningen, oavsett om den har
              skett internationellt eller nationellt, drar en väldigt konstig
              slutsats: att vi i lärarkåren inte skulle kunna vara bärare av
              viktig information till våra elever. Man har ett material som
              uppenbarligen inte går att rekvirera, om jag förstår hemsidan
              rätt. Då kan i alla fall jag ifrågasätta om inte de 44 miljonerna
              utgör tillräckligt stora resurser för att utföra ett rätt så omfattande
              uppdrag. Man har kanske kommit till korta på en del områden, och
              en viss besparing kanske var välmotiverad.
            </seg>
          </u>
          <note type="speaker" n="5951f231">
            Anf. 72 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-a3e23bee4cf76671-32" n="e4cc5d1b">
            <seg n="544aa558">
              Herr talman! Vi kan i dag glädjas åt att vi båda, Margareta Israelsson
              och jag, är eniga om att det är bra att Forum för levande historia
              nu har de här uppdragen och att det kommer att skrivas in i regleringsbrevet
              för 2009 att det ska vara ett permanent uppdrag, precis som det
              är att också beskriva fasorna under andra världskriget.
            </seg>
            <seg n="a64a17f1">
              När man gör budgeten och följer upp den handlar det också om
              prognoser. Forum för levande historia har förvaltat sina pengar
              väl. Det är i för sig Margareta Israelssons rätt att vara betydligt
              mer upprörd än vad Eskil Franck är. Det är klart att det aldrig
              är roligt för någon att få höra att det blir lite mindre pengar
              än det var tänkt. Men det här är inget stort problem för Forum
              för levande historia, i synnerhet som man också har ett anslagssparande,
              som jag nämnde i mitt förra inlägg, på 600 000 kronor.
            </seg>
            <seg n="506e2f75">
              Vi har fört diskussionerna med Forum, och de vet också hur vi
              tänker.
            </seg>
            <seg n="247fefb7">
              Forum för levande historia ligger alldeles i närheten här på
              Stora Nygatan i vackra lokaler, postens gamla. Jag kan av olika
              skäl inte svara på de frågor som Finn Bengtsson ställer, men gör
              ett besök och diskutera detta med Eskil Franck. Jag tror att han
              skulle välkomna ett besök, och dessutom är det en väldigt trevlig
              person.
            </seg>
          </u>
          <note type="speaker" n="fea2ea95">
            Anf. 73 MARGARETA ISRAELSSON (s):
          </note>
          <u who="Q4955985" xml:id="i-9192af479cebc47b-2" n="a401dfc9">
            <seg n="95f1a0f7">
              Herr talman! Jag trodde nästan ett tag när jag hörde på Finn
              Bengtsson att det var jag själv som stod för brotten mot mänskligheten.
              Men så långt får vi hoppas att vi inte kom. Jag tyckte att det
              var lite ute på kanten och svävade ett tag.
            </seg>
            <seg n="acf35a28">
              Fortfarande måste jag säga till kulturministern att den fråga
              som jag ställer handlar om varför den här nedskärningen sker.
              Nu har jag fått en tredje modell som svar. Egentligen har ni gett
              dem en så stor budget att man inte behöver den. Eller också är
              det den undersökning som Finn Bengtsson var inne på som egentligen
              är skälet till att man borde skära ned. Men det är fortfarande
              regeringen som har kommit med förslaget om hur anslaget skulle
              se ut och också gett ett antal uppgifter.
            </seg>
            <seg n="89f9a523">
              Jag tolkar det igen som att vad kulturministern egentligen säger
              är att ni har ändrat uppfattning. Myndigheten behöver inte de
              pengar som man har givit dem, utan det är någon annan som behöver
              dem i stället. Därför gör man en förflyttning.
            </seg>
            <seg n="d7a5934d">
              Nog är det väl ändå konstigt att man inte kan föra en bra dialog
              om det här utan måste hoppa. Ena gången är det ett personalärende
              som inte kan diskuteras i kammaren. Nästa gång handlar det om
              att de kanske har fått alldeles för mycket pengar. En tredje gång
              är det kanske Socialdemokraternas fel därför att man inte tyckte
              att det var en bra idé att ge den här myndigheten två uppdrag.
            </seg>
            <seg n="fb03a486">
              Låt oss enas om att här föreligger ett förslag om att skära ned
              med 1 ½ miljoner kronor och att vi egentligen inte har ett bestämt
              skäl till att denna neddragning ska ske. Det står i tilläggsbudgeten
              för detta år att det ska ske för att det ska föras över medel
              till en annan post. Men jag är inte alldeles säker på att det
              är detta det handlar om.
            </seg>
            <seg n="4e3a1c95">
              Jag vill ändå tacka för diskussionen.
            </seg>
          </u>
          <note type="speaker" n="4e39cac9">
            Anf. 74 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-e1c7f884251115f9-3" n="e4cc5d1b" next="i-d9c3ba94644a681a-3">
            <seg n="162afd1c">
              Herr talman! Jag kommer inte att kunna bli tydligare än jag redan
              har varit för att Margareta Israelsson ska vara nöjd. Jag får
              bara upprepa att det här inte är någon bestraffning. Jag förstår
              att Margareta Israelsson försöker få det till att vi på något
              sätt skulle var missnöjda med myndigheten, men det är vi inte
              vare sig på det ena eller på det andra sättet. Vi tycker att de
              har skött detta uppdrag alldeles utmärkt.
            </seg>
            <seg n="9f0c4ae8">
              Det gläder mig att upplagan är slut. Det enda jag tycker är tråkigt
              är att Finn Bengtsson inte fick sitt efterlängtade exemplar, men
              vi har några exemplar över på Kulturdepartementet, så jag lovar
              att se till att Finn Bengtsson får ett exemplar.
            </seg>
            <seg n="e9bbddba">
              Vi har nu kanske klarat av debatten om huruvida Socialdemokraterna
              ville eller inte ville ge det här uppdraget till Forum för levande
              historia. Det kanske inte var så hårt motstånd. Kanske var det
              någon medlem i samarbetspartnern Vänsterpartiet som absolut motsatte
              sig detta under den förra perioden vad vet jag och det är också
              historia.
            </seg>
            <seg n="bf062c3b">
              Vi har just lagt fram en kulturbudget med förstärkningar på väldigt
              många områden, och det är glädjande. Jag tycker att det är lite
              märkligt att Margareta Israelsson bara tar upp denna fråga i såväl
              frågestunder som interpellationsdebatter, denna tillfälliga neddragning
              eller omprioritering för Forum för levande historia, när myndigheten
              själv inte är tillnärmelsevis så upprörd eller oroad som Margareta
              Israelsson.
            </seg>
          </u>
          <note n="ffd49ddb">
            Överläggningen var härmed avslutad.
          </note>
          <note n="1df9e943">
            16 § Hänvisning av ärenden till utskott
          </note>
          <note n="5bba41aa">
            Föredrogs och hänvisades
          </note>
          <note n="1fccdc4d">
            17 § Förnyad bordläggning
          </note>
          <note n="7d7ced20">
            Föredrogs och bordlades åter
          </note>
          <note n="7e6012d0">
            18 § Bordläggning
          </note>
          <note n="f2b11f1d">
            Anmäldes och bordlades
          </note>
          <note n="be5c6990">
            Kammaren biföll talmannens förslag att motioner fick väckas på
            denna skrivelse.
          </note>
          <note n="94aef4d5">
            19 § Anmälan om interpellationer
          </note>
          <note n="3aaa6030">
            Anmäldes att följande interpellationer framställts
          </note>
          <note n="e8e44dce">
            den 20 oktober
          </note>
          <u who="Q297821" xml:id="i-d9c3ba94644a681a-3" n="e4cc5d1b" prev="i-e1c7f884251115f9-3">
            <seg n="7d6cd4f4">
              Luciano Astudillo
            </seg>
            <seg n="7d6cd4f4">
              Luciano Astudillo
            </seg>
          </u>
          <note n="384ffa62">
            Bosse Ringholm
          </note>
          <note n="9448739b">
            Tommy Waidelich
          </note>
          <note n="512068fe">
            Christina Zedell
          </note>
          <note n="319c8185">
            Eva Olofsson
          </note>
          <note n="319c8185">
            Eva Olofsson
          </note>
          <note n="9c7d4a08">
            Eva-Lena Jansson
          </note>
          <note n="1a013a18">
            Tomas Eneroth
          </note>
          <note n="fea10868">
            Interpellationerna redovisas i bilaga som fogats till riksdagens
            snabbprotokoll tisdagen den 28 oktober.
          </note>
          <note n="0de609e1">
            20 § Anmälan om frågor för skriftliga svar
          </note>
          <note n="9619fc82">
            Anmäldes att följande frågor för skriftliga svar framställts
          </note>
          <note n="e8e44dce">
            den 20 oktober
          </note>
          <note n="9116a49c">
            Lars-Ivar Ericson
          </note>
          <note n="39c265c3">
            Marietta de Pourbaix-Lundin
          </note>
          <note n="361121ec">
            Ameer Sachet
          </note>
          <note n="05a6a329">
            Krister Örnfjäder
          </note>
          <note n="711f2f5f">
            den 21 oktober
          </note>
          <note n="bf616acd">
            Yilmaz Kerimo
          </note>
          <note n="ac795645">
            Raimo Pärssinen
          </note>
          <note n="dce9447f">
            Carina Moberg
          </note>
          <note n="00e84479">
            Susanne Eberstein
          </note>
          <note n="67ca8b56">
            Frågorna redovisas i bilaga som fogats till riksdagens snabbprotokoll
            tisdagen den 28 oktober.
          </note>
          <note n="ec955b9a">
            21 § Anmälan om skriftliga svar på frågor
          </note>
          <note n="a4ae0ef9">
            Anmäldes att skriftliga svar på följande frågor inkommit
          </note>
          <note n="711f2f5f">
            den 21 oktober
          </note>
          <note n="cc68bcb2">
            Hans Linde
          </note>
          <note n="f1648c41">
            Thomas Bodström
          </note>
          <note n="f1648c41">
            Thomas Bodström
          </note>
          <note n="b160495b">
            Svaren redovisas i bilaga som fogats till riksdagens snabbprotokoll
            tisdagen den 28 oktober.
          </note>
          <note n="1c2f75f4">
            22 § Kammaren åtskildes kl. 19.55.
          </note>
          <note n="021bc6c2">
            Förhandlingarna leddes
          </note>
          <note n="23da691a">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
