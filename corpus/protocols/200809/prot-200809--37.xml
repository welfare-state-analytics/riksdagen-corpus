<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--37</head>
          <docDate when="2008-11-27">2008-11-27</docDate>
        </div>
      </front>
      <body>
        <div>
          <note n="0d31983f">
            ﻿
          </note>
          <note n="c39485c6">
            Riksdagens protokoll
          </note>
          <note n="cc74303e">
            2008/09:37
          </note>
          <note type="date" n="512ff684">
            Torsdagen den 27 november
          </note>
          <note n="76be69fb">
            Kl. 12:00 - 19:16
          </note>
          <note n="bda705e3">
            1 § Justering av protokoll
          </note>
          <note n="2c14039d">
            Justerades protokollet för den 21 november.
          </note>
          <note n="47e3be08">
            2 § Anmälan om kompletteringsval till försvarsutskottet
          </note>
          <note n="36d37224">
            Talmannen meddelade att Socialdemokraternas riksdagsgrupp på
            grund av uppkommen vakans anmält Tommy Waidelich som suppleant
            i försvarsutskottet.
          </note>
          <note n="c700963e">
            Talmannen förklarade vald till
          </note>
          <note n="2698ddc5">
            suppleant i försvarsutskottet
          </note>
          <note n="e09e5f98">
            3 § Anmälan om fördröjda svar på interpellationer
          </note>
          <note n="c21e96fd">
            Till riksdagen hade inkommit följande skrivelser:
          </note>
          <note n="95e6cc99">
            Interpellation 2008/09:115
          </note>
          <note n="8e942cbd">
            Interpellation 2008/09:115 Småföretagens överlevnad
          </note>
          <note n="190ea698">
            Interpellationen kommer att besvaras tisdagen den 9 december
            2008.
          </note>
          <note n="0c66f1b7">
            Skälet till dröjsmålet är tjänsteresa och sedan tidigare inbokade
            engagemang.
          </note>
          <note n="fd24fba2">
            Dag Ekman
          </note>
          <note n="1d2d8374">
            Interpellation 2008/09:137
          </note>
          <note n="a74a7984">
            Interpellation 2008/09:137 Kommunernas ekonomi
          </note>
          <note n="c9cc48fc">
            Interpellationen kommer att besvaras fredagen den 5 december
            2008.
          </note>
          <note n="12d09a4d">
            Skälet till dröjsmålet är andra åtaganden som inte gått att ändra
            på.
          </note>
          <note n="2d414088">
            Erik Nymansson
          </note>
          <note n="b4b72409">
            Interpellation 2008/09:146
          </note>
          <note n="adb9ffa7">
            Interpellation 2008/09:146 Skuldsatta barn
          </note>
          <note n="190ea698">
            Interpellationen kommer att besvaras tisdagen den 9 december
            2008.
          </note>
          <note n="e3cee0f2">
            Skälet till dröjsmålet är redan inbokade engagemang.
          </note>
          <note n="0a8b59fa">
            Marianne Jenryd
          </note>
          <note n="cf440fb0">
            Interpellation 2008/09:151
          </note>
          <note n="81d9b54d">
            Interpellation 2008/09:151 Vårdnadsbidraget och segregationen
          </note>
          <note n="190ea698">
            Interpellationen kommer att besvaras tisdagen den 9 december
            2008.
          </note>
          <note n="e3cee0f2">
            Skälet till dröjsmålet är redan inbokade engagemang.
          </note>
          <note n="0a8b59fa">
            Marianne Jenryd
          </note>
          <note n="cc5f223f">
            4 § Anmälan om inkommen faktapromemoria om förslag från Europeiska
            kommissionen
          </note>
          <note n="86c1dff0">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="548d2121">
            KOM(2008)614
          </note>
          <note n="10242cfa">
            5 § Hänvisning av ärende till utskott
          </note>
          <note n="ca407347">
            Föredrogs och hänvisades
          </note>
          <note n="bbff45c6">
            6 § Ändringar i vallagen m.m.
          </note>
          <note n="6c150485">
            Föredrogs
          </note>
          <note n="37a5196b">
            Talmannen konstaterade att ingen talare var anmäld.
          </note>
          <note n="c7f30db0">
            7 § Ändrad verksamhetsform för delar av Vägverket och Banverket
          </note>
          <note n="6c150485">
            Föredrogs
          </note>
          <note type="speaker" n="07176c5c">
            Anf. 1 INGEMAR VÄNERLÖV (kd):
          </note>
          <u who="Q6032157" xml:id="i-84c7d26aeebc533f-0" n="909579ca" next="i-3c3ae0788a45a53c-0">
            <seg n="e1d9e47a">
              Herr talman! Vi ska i dag debattera trafikutskottets betänkande
              Ändrad verksamhetsform för delar av Vägverket och Banverket där
              utskottsmajoriteten föreslår dels att Vägverket Produktion överförs
              till ett av staten helägt aktiebolag, dels att Vägverket Konsult
              och Banverket Projektering tillsammans likaså överförs till ett
              av staten helägt aktiebolag. I betänkandet finns en reservation
              från s, v och mp.
            </seg>
            <seg n="df3a3e60">
              Herr talman! Jag har roat mig med att göra några nedslag i verkens
              historia som här följer.
            </seg>
          </u>
          <note n="80d21b53">
            År 1841 inrättades Kongliga Styrelsen för Allmänna Wäg- och Wattenbyggnader.
            År 1882 ändrades namnet till Kungliga Väg- och vattenbyggnadsstyrelsen.
            Ett samlande namn för hela verket, styrelsen i Helsingfors, vägförvaltningarna
            och Statens bilinspektion, var Väg- och vattenbyggnadsverket,
            som verket hette från 1947. År 1967 ändrades namnet till Statens
            vägverk. Från och med april 1983 är namnet Vägverket.
          </note>
          <note n="cc3a1c98">
            År 1992 delar Vägverket upp verksamheten i två divisioner, Väg-
            och Trafikdivisionen och Division Produktion. Färjerederi och
            Konsult ingår i produktionsdivisionen.
          </note>
          <u who="Q6032157" xml:id="i-3c3ae0788a45a53c-0" n="909579ca" prev="i-84c7d26aeebc533f-0">
            <seg n="5497d8d5">
              År 1993 upphandlas de första driftuppdragen i konkurrens. Enbart
              de större privata entreprenörerna fick delta i anbudsgivningen.
            </seg>
            <seg n="4f423222">
              År 1996 delas Division Produktion i tre självständiga resultatenheter:
              Vägverket Produktion, Vägverket Konsult och Vägverket Färjerederiet.
            </seg>
            <seg n="8696262f">
              År 1999 är alla driftsuppdrag konkurrensutsatta.
            </seg>
            <seg n="1719c521">
              År 2000 skedde en viktig utökning av Vägverket Konsults verksamhet
              genom samgåendet med Trafikdata. Samma år genomförs en statlig
              utredning om bolagisering av Vägverket Produktion, men inget politiskt
              ställningstagande görs.
            </seg>
            <seg n="cb9b4087">
              Banverket, som inte har lika lång historia som Vägverket, bildades
              1988 när Statens Järnvägar delades i en trafikdel, SJ, och en
              infrastrukturdel, Banverket. Statens Järnvägar kan å andra sidan
              räkna sin historia från 1855.
            </seg>
            <seg n="163b6041">
              År 1998 bildas Banverket Projektering som från början skulle
              ha förhandsoption på uppdrag, men under åren 20002003 skedde en
              fullständig konkurrensutsättning. År 2005 fick man fler kunder
              utanför Banverket, och två år senare etablerade man sig i Danmark.
            </seg>
            <seg n="7d722479">
              År 2007 utreddes frågan om bolagiseringar på nytt, och resultatet
              har utmynnat i dagens betänkande.
            </seg>
            <seg n="0838517a">
              Herr talman! Med denna rapsodiska historik överlämnar jag nu
              åt debattörerna att fortsätta historieskrivningen.
            </seg>
          </u>
          <note n="84f10a2a">
            År 1994 fattar riksdagen beslut om att Division Produktion ska
            bli eget bolag från den 1 januari 1996. Så blir det inte, ty den
            nytillträdda regeringen upphäver 1995 den tidigare regeringens
            beslut.
          </note>
          <note type="speaker" n="fec5213d">
            Anf. 2 HANS STENBERG (s):
          </note>
          <u who="Q5650744" xml:id="i-009246d94a736b6c-0" n="f9129619">
            <seg n="fc345603">
              Herr talman! Det här får man väl säga är en ganska ideologiskt
              betingad proposition där regeringen föreslår bolagisering av Vägverket
              Produktion, Vägverket Konsult och Banverket Projektering. När
              det gäller Banverkets produktionsverksamhet förutsätter regeringen
              att man återkommer under nästa år med förslag om bolagisering
              också av den. Läser vi vidare i propositionen ser vi att det framgår
              ganska tydligt att den här bolagiseringen är ett första steg och
              att nästa steg kommer att vara privatisering av verksamheterna.
            </seg>
            <seg n="5b5a3579">
              Det här är ingen ny idé från de borgerliga partiernas sida. Faktiskt
              var det så att min första debatt i det här utskottet 1994 handlade
              om just den frågan. Den tidigare borgerliga regeringen hade fattat
              beslut om bolagisering av Vägverket Produktion. Men det rev vi
              socialdemokrater upp när vi fick tillbaka regeringsmakten. Att
              det var ett väldigt klokt beslut har jag tyckt ända sedan dess.
            </seg>
            <seg n="a8a81388">
              Produktionsverksamheterna har en väldigt viktig roll för verken
              i flera avseenden. Genom att man har de här verksamheterna inom
              verkens ram har man en mycket bättre möjlighet att upprätthålla
              konkurrensen och upprätthålla en priskontroll. Det gjordes en
              genomgång av det här i Vägverket för några år sedan. Då konstaterades
              att besparingen tack vare att man hade de här verksamheterna,
              i första hand Vägverket Produktion, var på mellan 400 och 600
              miljoner kronor per år.
            </seg>
            <seg n="30d7ef8a">
              Dessutom är det så att när man har verksamheterna inom verkens
              ram innebär det oerhört mycket positivt när det gäller att underlätta
              kompetensförsörjningen inom verken. Det ger också möjligheter
              att på ett helt annat sätt än om man inte hade de här verksamheterna
              bedriva teknik- och metodutveckling.
            </seg>
            <seg n="eb276aae">
              Den utredning som ligger till grund för propositionen visar att
              de här produktionsenheterna är fullt ut konkurrensutsatta i dag.
              Alla affärsrelationer sker på rent affärsmässiga villkor. Lönsamheten
              i verksamheterna ligger i nivå med hur det ser ut i branschen.
            </seg>
            <seg n="ffd84c84">
              En aspekt som jag tycker att man också ska ta med i bedömningen
              av om det är vettigt att göra den här bolagiseringen är att när
              man gör det uppstår ganska betydande omställningskostnader. I
              propositionen talas det om 150200 miljoner. Jag tror att det är
              ganska lågt räknat, om jag ska vara ärlig. Det innebär att vi
              minskar utrymmet för investeringar, drift och underhåll inom området
              med den summan utan att det ger några fördelar. Tvärtom är jag
              övertygad om att det långsiktigt leder till högre underhållskostnader.
            </seg>
            <seg n="91570fe1">
              Vi socialdemokrater tycker att om man ska ta på sig stora omställningskostnader
              måste det finnas goda skäl att förändra väl fungerande verksamheter
              i dag. Vi kan inte se några sådana goda skäl. Tvärtom ser vi mycket
              goda skäl att avslå propositionen.
            </seg>
            <seg n="3f89eca9">
              Låt mig sammanfatta vår inställning i frågan. Vi menar att verksamheterna
              som nu är aktuella för bolagisering fungerar i huvudsak bra i
              dag. En bolagisering med en efterföljande privatisering försämrar
              möjligheterna för bra kompetensförsörjning inom både Vägverket
              och Banverket, försämrar möjligheterna för både Banverket och
              Vägverket att driva teknik- och metodutveckling och försämrar
              möjligheterna att upprätthålla en god kompetens inom verken. Dessutom
              leder en bolagisering och privatisering på sikt, enligt vår bedömning,
              till minskad konkurrens och förmodligen till högre vinster i entreprenadföretagen.
              Därför kan man faktiskt se en viss entusiasm för det här bland
              cheferna i till exempel Vägverket Produktion. Tacka för det de
              ser möjligheter att skaffa sig lite bättre marginaler. De högre
              vinsterna kommer att betalas av skattebetalarna i form av dyrare
              väg- och järnvägsunderhåll.
            </seg>
            <seg n="24f9b348">
              Herr talman! Jag vill avsluta med att yrka avslag på propositionen
              och bifall till reservationen.
            </seg>
          </u>
          <note type="speaker" n="124cc706">
            Anf. 3 PETER PEDERSEN (v):
          </note>
          <u who="Q6039297" xml:id="i-484d0a8f7a10d4ab-0" n="1055577e">
            <seg n="623b00f3">
              Herr talman! Man hade hoppats på att någon av de få politikerna
              från den borgerliga sidan som deltar om det stämmer med talarlistan
              hade kunnat börja med att förklara lite mer ingående motiveringen
              till hur en bolagisering och senare en privatisering skulle effektivisera
              verksamheten. Vi från Vänsterns sida ser detta som ett rent ideologiskt
              ställningstagande. Därför yrkar vi, i likhet med Socialdemokraterna,
              avslag på hela propositionen och bifall till den gemensamma reservationen
              som s, v och mp har. Flera remissinstanser, till exempel den fackliga
              sidan, har konstaterat att om det finns begränsade konkurrensförhållanden
              ska de rättas till. Men det finns något slags ständigt generalsvar
              på den borgerliga sidan, nämligen att bolagisera och sedan privatisera.
              Då löses det problemet. Vi tror att det är en felaktig syn.
            </seg>
            <seg n="b09761cb">
              Fackorganisationen Seko, som vi i dag har träffat i ett annat
              sammanhang, konstaterar att utredningen som ligger bakom förslaget
              inte på något trovärdigt sätt har kunnat påvisa att en bolagisering
              i sig skulle ge fördelar som skulle uppväga de nackdelar som uppstår.
              På det får man inga svar. Jag kan inte tolka detta på annat sätt
              än att det här är ytterligare ett steg i bolagiseringen och privatiseringen.
              Det finns en allmän hållning att om vi bara privatiserar och bolagiserar
              löser vi samtliga problem på trafikområdet och för all del på
              alla andra områden.
            </seg>
            <seg n="5ffe9d8d">
              Med tanke på vad som nu sker i vår omvärld, privat kontra offentligt
              ansvarstagande, kanske man kan hoppas på att ni kommer till en
              viss annan syn. I det här betänkandet har ni inte hunnit fram
              till den klarsynen. Vi kan hoppas på att ni i framtiden inte bara
              går på bolagiserings- och privatiseringsspåret.
            </seg>
          </u>
          <note n="d827633f">
            Jag yrkar bifall till reservationen.
          </note>
          <note type="speaker" n="3fc7bc7b">
            Anf. 4 KARIN SVENSSON SMITH (mp):
          </note>
          <note n="9e0e48fa">
            Herr talman! Jag yrkar, i likhet med de två föregående talarna,
            bifall till vår gemensamma reservation i ärendet.
          </note>
          <u who="Q4981479" xml:id="i-1d806d34728428c8-0" n="e201041d">
            <seg n="2fd6ab54">
              Jag tror att människor som är ute och åker på våra vägar och
              järnvägar vill att det ska fungera. Vi får många bevis i dag på
              att det inte fungerar tillfyllest. Det är det vi har ägnat förmiddagen
              åt i trafikutskottet. Man vill inte bli sittande på pendeln för
              att signalsystemen inte fungerar. Människor som är beroende av
              vägen för sina transporter vill att hål i vägen blir lagade. Så
              enkelt är det. I ett väl fungerande samhälle sker det också.
            </seg>
            <seg n="d1dae922">
              När frågorna kommer upp till den politiska nivån blir de plötsligt
              ideologiska frågor. Vad är receptet för att det ska fungera? I
              den borgerliga världen handlar det om konkurrensutsättning, bolagisering
              och upphandling. Då ska man få mer effektivitet.
            </seg>
            <seg n="47d9fd51">
              Vi i det rödgröna gänget har tillsammans reserverat oss för att
              vi tycker att det ska vara offentlig och statlig styrning med
              tydliga mål och ordning på grejerna. Revisioner är ett bättre
              sätt att få saker och ting att fungera på ett bra sätt.
            </seg>
            <seg n="d5534ed4">
              Varför då? Det som hände när till exempel Banverket började med
              upphandling var att samma gäng som tidigare gjorde jobbet delade
              upp sig i en upphandlingsenhet, en utförarenhet och en enhet som
              skulle kontrollera att den som gjorde jobbet skötte sig enligt
              upphandlingen. Flera av instanserna ska dessutom plocka ut vinst,
              vilket de inte gjorde tidigare.
            </seg>
            <seg n="096278f5">
              Det här leder till frågan som borde ställas: Har vi fått mer
              eller mindre underhåll för pengarna sedan detta delades upp i
              olika delar? Den frågan bör man ta reda på först innan man tar
              ett steg vidare och säger att det ska vara ännu mer konkurrensutsättning
              och mer privatisering. Det är samma sak som att säga att om det
              ska vara kontroll kommer det att kosta ännu mer. Det finns, tyvärr,
              en viss erfarenhet av ett samarbete i branschen för att trissa
              upp priserna. Det ska vi passa oss noggrant för. Redan i dag kostar
              banverksunderhåll och vägunderhåll många miljarder varje år. Vi
              behöver få en effektiv användning av dessa för att saker och ting
              ska fungera.
            </seg>
            <seg n="bbd1f278">
              Dessutom finns det i den här världen, precis som inom vården,
              en viss tyst kunskap. Det första som sker när man ska konkurrensutsätta
              något är att man skriver ett upphandlingsunderlag. Då ska man
              skriva exakt vad som ska göras, när glödlamporna ska bytas ut
              i tågsignalerna, när allt ska ske. Den som vinner upphandlingen
              ska göra exakt som det står i instruktionen. Men den som vinner
              upphandlingen gör inget som inte står i instruktionen. Dessutom
              är det i många fall någon annan som ska göra det. Det ska vara
              en felanmälan. Vi fick reda på i dagens utfrågning att det är
              50 olika operatörer som rullar runt i det svenska spårsystemet,
              och de ska höra av sig om någon kontaktledning hänger lite snett
              och är på väg att rasa. Då kan man undra hur troligt det är att
              det fungerar när så många är inblandade.
            </seg>
            <seg n="ea564557">
              Tiden innan felen åtgärdas kan ibland vara alldeles för lång.
              Jag tror att det är en poäng att man vågar anförtro det som är
              viktigt för att infrastrukturen ska fungera till ett gäng som
              har ett långsiktigt ansvar. Det handlar om förtroende inför ägarna.
              I det här fallet är det fråga om en offentlig infrastruktur. Vi
              som är ansvariga för systemet är i vår tur ansvariga inför väljarna.
              Det är de som avgör om vi sköter oss eller inte. Det gör de på
              valdagen.
            </seg>
            <seg n="533f3284">
              Hans Stenberg hade alldeles rätt men var lite för försynt vilket
              han ofta är när han beskrev effekterna av kostnaderna. Det är
              väl utrett av både Vägverket och Banverket hur mycket bolagiseringen
              av bolagen kostar. Jag har inte gjort mig känd för att vara vägkramare
              här i talarstolen eller någon annanstans, men jag blev ganska
              bestört när jag på ett vägseminarium hörde hur de undrade vad
              de skulle dra in på för att klara av kostnaderna som uppstår av
              att bolagisera produktionen. Ska de glesa ut snöröjningen? Pengarna
              måste tas någonstans ifrån. Om man inte vill höja skatterna får
              man helt enkelt sänka kvalitetskraven för att ha råd med en bolagisering
              av Vägverket Produktion. Jag tror inte att någon blir glad för
              det, och jag tror framför allt inte att de som är beroende av
              vägarna blir glada.
            </seg>
            <seg n="eea58271">
              Det vi har ägnat förmiddagen åt har inte handlat om vägar utan
              det har handlat om järnvägar. Vi som försöker argumentera för
              att man inte ska använda flyg och väg om det går att ha spår som
              alternativ månar om att effektiviteten ska höjas så att inte sex
              av tio X 2000-tåg är i tid och fyra av tio inte är det. Men det
              hänger på att både operatörerna sköter sig och har ett långsiktigt
              underhåll och att Banverket har ett långsiktigt fungerande underhåll.
            </seg>
            <seg n="0546d593">
              Kommer det att bli bättre om det blir fler som ska göra jobbet
              och om de som ska göra det i första hand har ett vinstintresse
              och inte något annat framför sig, till exempel styrsystem?
            </seg>
            <seg n="5b9d4005">
              Om man utifrån den vanlige resenären, som förmodligen inte har
              en lika ideologiskt betingad uppfattning om vägar och järnvägar,
              funderar på vad som behövs för att vägen och järnvägen ska fungera
              bra tror jag att man ska säga nej till den här propositionen.
            </seg>
            <seg n="0b932919">
              Återigen yrkar jag bifall till vår reservation.
            </seg>
          </u>
          <note type="speaker" n="42d5b05f">
            Anf. 5 MAHMOOD FAHMI (m):
          </note>
          <u who="Q5723350" xml:id="i-e0f48f979b9d69ea-0" n="21dddc7f">
            <seg n="d1cc2d3e">
              Herr talman! Utskottet anser att det är angeläget att förutsättningar
              skapas för en bättre fungerande konkurrens och ett effektivare
              resursutnyttjande för byggande och underhåll av vägar och järnvägar.
              Utskottet konstaterar att de aktuella verksamheterna inom Vägverket
              och Banverket redan bedrivs under bolagslika former och i stora
              delar i konkurrens. Enligt utskottets mening saknas skäl från
              förvaltningspolitisk utgångspunkt att bedriva den aktuella verksamheten
              i myndighetsform.
            </seg>
            <seg n="77abfdc7">
              Regeringen framhåller vidare att med en bättre fungerande marknad
              ökar kraven på utveckling av effektivitet och produktivitet i
              verksamheten. En myndighetsform är en konkurrensnackdel, och detta
              undanröjs vid en bolagisering. Det handlar till exempel om myndighetens
              begränsningar när det gäller att balansera vinstmedel och finansiera
              anläggningstillgångar.
            </seg>
            <seg n="71d3e365">
              Utskottet anser att en bättre fungerande konkurrens leder till
              ett effektivare resursutnyttjande, vilket kommer samhället till
              del i form av lägre priser och högre kvalitet.
            </seg>
            <seg n="eac82b78">
              Herr talman! För statens del är en koncentration på kärnuppgifterna
              angelägen. Det innebär bland annat att konkurrensutsatt verksamhet
              i normalfallet inte bör bedrivas i myndighetsform. Samtidigt ökar
              också förutsättningarna för effektivare statliga myndigheter.
            </seg>
            <seg n="5344170f">
              Sambolagisering av Vägverket Konsult och Banverket Projektering
              innebär stora fördelar, bland annat följande.
            </seg>
            <seg n="12a0d765">
              Vidare gör regeringen bedömningen att bygg- och anläggningsmarknaden
              består av ett fåtal stora koncerner med ett brett verksamhetsområde
              och ett mycket stort antal små nischföretag. Vägverket Produktion
              verkar inom ett smalt verksamhetsområde med ett stort beroende
              av en kund i förhållande till de stora konkurrenterna. Det innebär
              i dag en stark knytning till de statliga infrastruktursatsningarna.
              Möjligheter till breddning av verksamheten kan ge förutsättningar
              att nå nya kundgrupper med den stora kompetens inom drifts- och
              anläggningsmarknaden som Vägverket Produktion har. Därigenom kan
              även Vägverket Produktions stora beroende av Vägverket som kund
              minskas.
            </seg>
            <seg n="5aefd2f4">
              Herr talman! Regeringen menar att ett större antal aktörer och
              jämnare konkurrensförhållanden behövs för att marknaden ska fungera
              tillfredsställande. Utskottets majoritet välkomnar därför regeringens
              förslag och bedömer att en bolagisering av verksamheterna kommer
              att bidra till att skapa effektiva och lönsamma företag som aktivt
              kan medverka i utvecklingen av transportsystemet. Vi vill dessutom
              understryka att eftersom enheternas verksamheter sedan tidigare
              varit konkurrensutsatta och bedrivs under bolagslika former är
              steget till en slutgiltig bolagisering i nuläget en naturlig del
              av utvecklingen.
            </seg>
          </u>
          <note n="b840e41c">
            Jag yrkar att riksdagen bifaller regeringens förslag om ändrad
            verksamhetsform för delar av Vägverket och Banverket och avslår
            reservationen.
          </note>
          <note type="speaker" n="f10bdb04">
            Anf. 6 HANS STENBERG (s) replik:
          </note>
          <u who="Q5650744" xml:id="i-009246d94a736b6c-1" n="f9129619">
            <seg n="df515c84">
              Herr talman! När jag lyssnar på Moderaternas företrädare i den
              här debatten låter det nästan som att man gör den här förändringen
              därför att man vill slå vakt om exempelvis Vägverket Produktion
              och utveckla det till ett kraftfullt och vinstdrivande företag
              i statlig ägo. Det stämmer inte riktigt överens med hur jag har
              uppfattat Moderaterna tidigare.
            </seg>
            <seg n="7fd03b2e">
              Jag utgår från att det som står i propositionen på s. 6 gäller,
              att man ska ha kvar företag i statlig ägo bara då det finns särskilda
              skäl för det. Om ni ska leva upp till det innebär det att ni först
              ska bolagisera och sedan privatisera verksamheten. Jag har förstått
              det hela så. Rätta mig om jag har fel!
            </seg>
            <seg n="69039f70">
              Men om det är så skulle jag vilja veta: Hur kan vi få en ökad
              konkurrens av att vi privatiserar det här bolaget, som med all
              säkerhet kommer att bli uppköpt av någon av sina konkurrenter
              ute på marknaden? Hur ökar konkurrensen i branschen av det? Jag
              är helt övertygad om att det blir tvärtom, att vi får mindre konkurrens
              och högre priser på vägunderhåll och på sikt också banunderhåll.
            </seg>
          </u>
          <note type="speaker" n="098f02e1">
            Anf. 7 MAHMOOD FAHMI (m) replik:
          </note>
          <u who="Q5723350" xml:id="i-e0f48f979b9d69ea-1" n="21dddc7f">
            <seg n="b895e589">
              Herr talman! Regeringen bedömer att det inte blir någon privatisering
              av dessa bolag. I dagsläget pratar man inte om att det ska bli
              en privatisering av dessa bolag. Vi kommer att ställa nya och
              hårdare krav när det gäller kompetensutveckling och effektivare
              resursutnyttjande när det blir ett bolag.
            </seg>
          </u>
          <note type="speaker" n="f82b6369">
            Anf. 8 HANS STENBERG (s) replik:
          </note>
          <u who="Q5650744" xml:id="i-009246d94a736b6c-2" n="f9129619">
            <seg n="359f90b1">
              Herr talman! Jaha, det var ju glädjande. Det finns alltså ett
              löfte från regeringspartierna om att det inte blir någon privatisering
              av Vägverket Konsult och Banverket Projektering, och inte heller
              av Banverket Produktion, som är aktuellt för bolagisering senare.
              Det var ett glädjande besked. Jag ska med intresse följa den fortsatta
              utvecklingen. Det var bra att få ett så tydligt besked.
            </seg>
            <seg n="e876c4c1">
              Mahmood säger att man från regeringspartiernas sida kommer att
              ställa hårdare krav på kompetens och de delarna. Hur ska verken
              kunna klara sin kompetensförsörjning? Man ställer hårdare krav
              på dem samtidigt som man kraftigt försämrar möjligheterna till
              kompetensöverföring mellan produktionsverksamhet, konsultverksamhet
              och verken. Jag får inte det här att gå ihop. Man gör det svårare
              för verken att skaffa kompetens, och så löser man det bara genom
              att enkelt säga: Ja, vi kommer att ställa hårdare krav på kompetens.
              Hur ska detta gå? Jag får inte ihop det.
            </seg>
          </u>
          <note type="speaker" n="9e241e8a">
            Anf. 9 MAHMOOD FAHMI (m) replik:
          </note>
          <u who="Q5723350" xml:id="i-e0f48f979b9d69ea-2" n="21dddc7f">
            <seg n="ddda3e9d">
              Herr talman! Vid en bolagisering kommer vi att ställa nya krav
              på dem som tar över bolaget. Om man tar över ett bolag är det
              en naturlig del att man kräver högre kompetens, när det gäller
              markkompetens och kunskaper inom själva området.
            </seg>
          </u>
          <note type="speaker" n="d2c8f555">
            Anf. 10 PETER PEDERSEN (v) replik:
          </note>
          <u who="Q6039297" xml:id="i-484d0a8f7a10d4ab-1" n="1055577e">
            <seg n="7d9a4f06">
              Herr talman! Mahmood Fahmi börjar sitt anförande med att säga
              det som står i utskottsbetänkandets majoritetstext: Utskottet
              anser det angeläget att förutsättningar skapas för en bättre fungerande
              konkurrens och ett effektivare resursutnyttjande för byggande
              och underhåll av vägar och järnvägar.
            </seg>
            <seg n="e1499159">
              Det jag saknar i betänkandetexten och i de inlägg som har kommit
              hittills från den borgerliga sidan är på vilket sätt en bolagisering
              i sig leder till ett bättre resursutnyttjande och till bättre
              konkurrens.
            </seg>
            <seg n="5000f88e">
              Sedan spretar argumentationen påtagligt. Under avsnittet Bolagisering
              av Vägverket Produktion får man, precis som Hans Stenberg sade,
              intrycket att man vill undanröja ett antal konkurrensnackdelar
              som drabbar Vägverket Produktion i myndighetsform. Det är ju inte
              direkt den bild man hittills har fått att detta skulle vara det
              som från borgerlig sida anses vara det stora problemet.
            </seg>
            <seg n="146de220">
              Under avsnittet Sambolagisering av Vägverket Konsult och Banverket
              Projektering skriver man: Även om ett sammanslaget konsultbolag
              får en viss dominans så finns det enligt regeringen en tillfredsställande
              konkurrens på marknaden. Jaha. Man slår ihop två till ett, och
              man har alltså ändå en fungerande konkurrens. Problemet från början
              var ju att man inte hade någon konkurrens. Det var ju därför man
              ville ändra på detta. Det blir något slags cirkelresonemang här.
            </seg>
            <seg n="a8591e16">
              Det skulle vara väldigt bra om Mahmood Fahmi kunde tydligt klargöra
              vad det är som gäller. Om man vill komma till rätta med konkurrensen,
              vilken argumentation är det då som stämmer? Är det den som finns
              i utskottets inledande sammanfattning, eller är det den som anförs
              som delargument under respektive avsnitt? De strider faktiskt
              delvis mot varandra.
            </seg>
          </u>
          <note type="speaker" n="3906872a">
            Anf. 11 MAHMOOD FAHMI (m) replik:
          </note>
          <u who="Q5723350" xml:id="i-e0f48f979b9d69ea-3" n="21dddc7f">
            <seg n="9e5f7c93">
              Herr talman! Vi har sagt att sambolagisering av Vägverket Konsult
              och Banverket Projektering innebär stora fördelar. Det är som
              sagt möjligheten att utveckla en god position vad avser komplexa
              trafiksystem och trafikövergripande frågor med den stora kompetens
              som redan finns på marknaden. Det är självklart att man kommer
              att ställa större krav på dem som arbetar med bolagisering som
              det är.
            </seg>
          </u>
          <note type="speaker" n="f71c8323">
            Anf. 12 PETER PEDERSEN (v) replik:
          </note>
          <u who="Q6039297" xml:id="i-484d0a8f7a10d4ab-2" n="1055577e">
            <seg n="4c298a20">
              Herr talman! Jag tyckte inte att det var ett klargörande svar.
              Fortfarande gäller att man utgår från att det finns för dålig
              konkurrens. Det är därför man vidtar olika åtgärder. Sedan, när
              man har vidtagit dem, konstaterar man att det egentligen inte
              fanns något större konkurrensproblem från början man konstaterar
              ju att konkurrensen inte påverkas negativt av att man slår ihop
              Vägverket Konsult och Banverket Projektering. Men vi får återkomma
              till det.
            </seg>
            <seg n="a606794a">
              Löftet om att man inte ska privatisera, som Mahmood Fahmi tog
              upp, hoppas jag också stämmer. Men under Prövning av fortsatt
              ägande, på s. 10 i betänkandetexten, framgår tydligt att även
              de här bolagen omfattas av regeringens genomgång och löpande översyn
              av kapitalstrukturen. Här finns inget löfte om att de nu eller
              i framtiden ska undantas från privatisering. Vi kommer förstås
              noggrant att följa upp om det som Mahmood Fahmi nu uttalar verkligen
              är regeringens ståndpunkt i morgon och om något år.
            </seg>
          </u>
          <note type="speaker" n="a2d81a1a">
            Anf. 13 MAHMOOD FAHMI (m) replik:
          </note>
          <u who="Q5723350" xml:id="i-e0f48f979b9d69ea-4" n="21dddc7f">
            <seg n="3fa13b60">
              Herr talman! Regeringen menar att ett antal aktörer och jämnare
              konkurrensförhållanden behövs för att marknaden ska fungera tillfredsställande.
            </seg>
            <seg n="024e34e4">
              När det gäller tillgångar och så vidare vill jag framhålla att
              de kommer att hamna på det bolag som kommer att driva verksamheten.
            </seg>
          </u>
          <note type="speaker" n="a86b1a35">
            Anf. 14 KARIN SVENSSON SMITH (mp) replik:
          </note>
          <u who="Q4981479" xml:id="i-b4087045d83a4b26-0" n="e201041d">
            <seg n="6081aeb2">
              Herr talman! Jag undrar vilken bransch det är som borgarna ser
              som föredöme när man vill bolagisera produktionen inom Banverket
              och Vägverket. Man kan se på bussbranschen, till exempel. När
              man avreglerade den och ökade konkurrensen där blev det först
              många små bolag, men nu har vi några få, stora bolag. Risken är
              att det blir likadant här. Men nämn gärna något positivt exempel,
              så att vi kan få se era visioner och syna dem.
            </seg>
            <seg n="9f93f737">
              Jag, som har suttit i trafikutskottet ett tag jämför med vad
              som hände i Nya Zeeland och i Storbritannien när man först bolagiserade
              och sedan privatiserade. I Nya Zeeland slutade så småningom järnvägen
              att fungera på vissa sträckor. Det är svårt att påstå att konkurrensutsättningen
              gjorde att det fungerade bättre när tågen faktiskt inte gick alls.
              Där tog man först tillbaka spåren, men nu har man tagit tillbaka
              också trafiken.
            </seg>
            <seg n="7834a20a">
              Det är väldigt bra med konkurrens när det gäller att baka pizzor
              och så, men järnvägen lämpar sig inte särskilt väl för konkurrens.
              Det här är ju naturliga monopol, som Industriförbundet sade i
              sitt yttrande innan man delade SJ och Banverket.
            </seg>
            <seg n="b8b64d55">
              England är också ett jättebra exempel. Jag undrar om Mahmood
              känner till hur det fungerar där. Det finns en utmärkt film som
              heter Järnvägare, av Ken Loach, där man visar på de säkerhetsmässiga
              konsekvenser som blev följden av att man skulle ha bolag och vinstsyfte
              när det gäller att underhålla järnvägen. Där har det har varit
              olyckor, dödsolyckor. Vi är ganska väl förskonade från det i Sverige,
              för vi har inte gått lika långt i konkurrensexperimenten som man
              har gjort i andra länder. Jag undrar om Mahmood känner till något
              om hur det har gått i Storbritannien.
            </seg>
          </u>
          <note type="speaker" n="d3172563">
            Anf. 15 MAHMOOD FAHMI (m) replik:
          </note>
          <u who="Q5723350" xml:id="i-e0f48f979b9d69ea-5" n="21dddc7f">
            <seg n="73d40a81">
              Herr talman! Det är i dag inte aktuellt att privatisera dessa
              verksamheter när man har bolagiserat dem. Enligt utskottets mening
              saknas skäl från förvaltningspolitisk utgångspunkt att driva den
              aktuella verksamheten i myndighetsform.
            </seg>
          </u>
          <note type="speaker" n="28d019b1">
            Anf. 16 KARIN SVENSSON SMITH (mp) replik:
          </note>
          <u who="Q4981479" xml:id="i-b4087045d83a4b26-1" n="e201041d">
            <seg n="44cb3804">
              Herr talman! Jag försökte lyssna och förstå vad du säger, Mahmood
              Fahmi. Vad är då poängen med det här?
            </seg>
            <seg n="a9073da2">
              Vägverket och Banverket visar ju att det är väldigt stora kostnader
              för att göra om produktionsavdelningarna till bolag. Det för med
              sig en massa nya kostnader. Det har vi förstått. Men vad är vinsterna
              med det hela? Vad är poängen? Jag har inte förstått det.
            </seg>
            <seg n="ceb3d89e">
              Vi behöver ju pengarna för att underhållet av såväl väg som järnväg
              ska fungera. Varför ska vi dra på oss de ökade kostnader som det
              innebär att gå över till bolag i stället för nuvarande verksamhetsform?
            </seg>
          </u>
          <note type="speaker" n="dec3d8c7">
            Anf. 17 MAHMOOD FAHMI (m) replik:
          </note>
          <u who="Q5723350" xml:id="i-e0f48f979b9d69ea-6" n="21dddc7f">
            <seg n="fa42a955">
              Herr talman! Med dagens situation finns det en risk för att det
              blir ännu dyrare för staten att bedriva dessa verksamheter i myndighetsform.
            </seg>
          </u>
          <note type="speaker" n="95307b54">
            Anf. 18 PER LODENIUS (c):
          </note>
          <u who="Q5962258" xml:id="i-a43da13579ec9835-0" n="75ee766f">
            <seg n="2f26a3d4">
              Herr talman! Mahmood Fahmi har här före mig på ett mycket bra
              sätt redovisat argument för att bolagisera Vägverket Produktion,
              Vägverket Konsult och Banverket Projektering.
            </seg>
            <seg n="2d3607b3">
              En bolagisering är ofta en process i flera steg. I utredningen
              Bolagisering för ökad konkurrens och effektivitet , som den särskilda
              utredaren Christina Rogestam överlämnade till regeringen för ett
              år sedan, förklaras det hela med tre steg.
            </seg>
            <seg n="8c1ae45a">
              Det första steget i förändringsprocessen är vanligtvis att marknadsinslag
              skapas inom myndigheten. En så kallad beställarutförar-modell
              införs. Förväntningarna på en sådan process är att renodlingen
              av rollerna bidrar till ökad specialisering och högre produktivitet.
            </seg>
            <seg n="83a52207">
              Det andra steget är ofta att den interna utförarenheten konkurrensutsätts
              genom att myndighetens beställardel börjar upphandla tjänster
              i konkurrens också från externa utförare. Detta väntas bidra till
              ytterligare effektivisering.
            </seg>
            <seg n="bc00a2e6">
              Det sista steget innebär att utförarenheten bryts ut från myndigheten
              och bildar ett fristående aktiebolag. Även detta verkar effektivitetshöjande.
            </seg>
            <seg n="0eb02039">
              Det är detta sista steg vi nu är inne i när Vägverket Produktion
              föreslås bli ett aktiebolag och när Vägverket Konsult och Banverket
              Projektering föreslås överföras till ett gemensamt aktiebolag.
              Ombildningen från myndighet till bolag innebär i princip att staten
              överför organisationen och dess tillgångar och skulder till de
              föreslagna aktiebolagen. Tanken är också att de här bolagen ska
              bli helägda av staten.
            </seg>
            <seg n="7ae2addf">
              Vad innebär då en bolagisering? För statliga förvaltningsmyndigheter
              gäller vissa regler och för aktiebolag, även de som är helägda
              av staten, andra. Det finns självklart både för- och nackdelar
              med de olika formerna att bedriva verksamhet.
            </seg>
            <seg n="923524e1">
              När en konkurrensutsatt verksamhet bedrivs inom en myndighet
              som även ansvarar för beställarfunktionen finns dock alltid en
              risk för att konkurrensneutralitet inte upprätthålls. Andra leverantörer
              kan misstänka att det sker en så kallad korssubventionering där
              den konkurrensutsatta verksamheten får medel eller förmåner från
              den verksamhet som inte är konkurrensutsatt.
            </seg>
            <seg n="14d2ce5f">
              Konkurrensutsatt verksamhet bör alltså normalt inte bedrivas
              i myndighetsform. Det finns flera anledningar till detta och de
              sammanhänger med de risker som finns för konkurrenssnedvridning.
              Jag kan ta fyra exempel:
            </seg>
            <seg n="d85cc75e">
              Nu vill jag poängtera att jag inte påstår att det är så här det
              ser ut i dag för Vägverket Produktion, Vägverket Konsult och Banverket
              Projektering, de verksamheter som här föreslås bolagiseras. Men
              bolagiseringen av dessa tre verksamheter är viktig, då det bidrar
              till att öka förutsättningarna för en fungerande konkurrens på
              just den här marknaden. En fungerande konkurrens är viktig, då
              det ökar möjligheterna till ytterligare effektivitetsvinster som
              kommer samhället till del i form av till exempel lägre priser
              och bättre kvalitet.
            </seg>
            <seg n="c69644dd">
              Konkurrensverket har också framfört att det behöver skapas bättre
              garanti för konkurrensneutralitet och att den beställarutförar-modell
              som Vägverket och Banverket tillämpar är förenad med flera problem
              som innebär att det finns risker för att konkurrensen begränsas.
            </seg>
            <seg n="5a6392e4">
              Även exempelvis Statskontoret har framfört liknande kritik och
              föreslagit bland annat bolagisering av Vägverket Produktion.
            </seg>
            <seg n="e4927637">
              Herr talman! En bolagisering ökar förutsättningarna för konkurrensneutralitet
              och eliminerar grunden för misstankar om korssubventioner på marknaden.
              En fungerande konkurrens innebär också skärpta krav på verksamheten
              när det gäller effektivitet. Dessa effektivitetsvinster kommer
              samhället till del i form av lägre priser och bättre kvalitet.
            </seg>
            <seg n="701f49e5">
              Bolagsformen innebär också fördelar för verksamheten som sådan.
              Bolagsformen ger till exempel ett utökat mandat när det gäller
              att fatta strategiska beslut om verksamhetens inriktning som mer
              motsvarar vad som gäller för branschen i övrigt. Det ger också
              en möjlighet att som bolag bredda sin marknad och sitt kunnande
              på olika plan.
            </seg>
            <seg n="74f01ae4">
              Fri konkurrens på en fri marknad är den bästa förutsättningen
              för en fungerande prisbildning. En väl fungerande marknad är,
              enligt min mening, avgörande för att alla ska kunna köpa varor
              och tjänster till så låga priser som möjligt och med en bra kvalitet.
            </seg>
          </u>
          <note n="e10db1e4">
            Med det, herr talman, vill jag yrka bifall till förslaget i utskottets
            betänkande och avslag på reservationen.
          </note>
          <note type="speaker" n="c26e341f">
            Anf. 19 PETER PEDERSEN (v) replik:
          </note>
          <u who="Q6039297" xml:id="i-484d0a8f7a10d4ab-3" n="1055577e">
            <seg n="e93f9c73">
              Herr talman! Man kan säga att Per Lodenius ger en ideologisk
              bakgrundssyn på det här med bolagisering kontra myndighetsform.
            </seg>
            <seg n="c9ff4399">
              Jag vill ställa samma fråga som jag ställde tidigare. Själva
              argumentationen utgår från att man anser att det är angeläget
              att det skapas förutsättningar för en bättre fungerande konkurrens.
              Då har man alltså kritik att anföra, att det är för dålig konkurrens.
              Så tolkar jag i alla fall det som står under utskottets ställningstagande
              och i sammanfattningen.
            </seg>
            <seg n="29b98230">
              Sedan kan man läsa avsnittet om bolagisering av Vägverket Produktion.
              När jag lyssnade på Per Lodenius lät det precis som att man, om
              man bedriver verksamhet i myndighetsform, får en otillbörlig fördel
              jämfört med sina konkurrenter. Det var det som var ingångsvinkeln.
              Men i det här avsnittet står det: Vid en bolagisering undanröjs
              även vissa konkurrensnackdelar som Vägverket Produktion har till
              följd av att verksamheten bedrivs i myndighetsform.
            </seg>
            <seg n="c4924c62">
              Då är det omvänd argumentation.
            </seg>
            <seg n="827e8323">
              Vilken är den viktiga orsaken till att man vill bolagisera? Är
              det att man anser att Vägverket Produktion i dag, i myndighetsform,
              har en fördel jämfört med konkurrenterna, eller gäller det omvända,
              som står här?
            </seg>
            <seg n="acb177a9">
              Samma sak är det när det gäller, som jag sade tidigare, sambolagisering
              av Vägverket Konsult och Banverket Projektering. Här skriver man
              faktiskt att man, trots att man slår ihop två verksamheter till
              en i bolagsform, anser att man har en tillfredsställande konkurrens.
              Det står faktiskt så på s. 9.
            </seg>
            <seg n="5251333c">
              Om man nu har en tillfredsställande konkurrens trots att man
              slår ihop två verksamheter som tidigare var i myndighetsform och
              nu bildar ett gemensamt bolag undrar jag: Hur kan man då hävda
              att man hade en dålig konkurrens från början?
            </seg>
            <seg n="ca532904">
              Jag tycker att det är ett märkligt cirkelresonemang som jag tycker
              att ni ska försöka reda ut under dagens debatt.
            </seg>
          </u>
          <note type="speaker" n="15752021">
            Anf. 20 PER LODENIUS (c) replik:
          </note>
          <u who="Q5962258" xml:id="i-a43da13579ec9835-1" n="75ee766f">
            <seg n="ebc39329">
              Herr talman! Jag tog faktiskt upp lite grann också i mitt anförande
              att det finns både för- och nackdelar med en bolagisering. Men
              fördelarna kan faktiskt vara på båda nivåerna.
            </seg>
            <seg n="5f3313d4">
              Bland annat nämnde jag i mitt anförande att man genom att bolagisera
              de här verksamheterna också får möjligheter att verka på marknaden
              på ett annat sätt, på samma sätt som andra konkurrenter på marknaden
              eller andra bolag som finns på marknaden.
            </seg>
            <seg n="ad67137b">
              Det handlar bland annat om att man ska kunna ta andra strategiska
              beslut på andra sätt. Det är också möjligt att bredda sin marknad
              som bolag, när man då bildar de här bolagen. Samtidigt har man,
              när man finns som ett icke- bolag eller som en myndighet, vissa
              konkurrensfördelar, som jag läste upp, som kan verka störande
              gentemot andra bolag när man håller på med upphandlingar och annat.
            </seg>
            <seg n="f42f371a">
              Därför är båda de här sakerna som har skrivits i utskottets uttalande
              faktiskt rätt. Båda sakerna stämmer. En bolagisering gör att bolagen
              i sig får fördelen att de kan utveckla bolagen på ett annat sätt
              än om de skulle finnas kvar i myndighetsform. Samtidigt ger det
              en friare och bättre och mer öppen marknad.
            </seg>
          </u>
          <note type="speaker" n="25487504">
            Anf. 21 PETER PEDERSEN (v) replik:
          </note>
          <u who="Q6039297" xml:id="i-484d0a8f7a10d4ab-4" n="1055577e">
            <seg n="a161e59a">
              Herr talman! Till skillnad från er på den borgerliga sidan konstaterar
              vi i s, v och mp i reservationen att vi tror att det här kan leda
              till en ytterligare försämrad konkurrenssituation på en marknad
              som till stor del präglas av oligopol.
            </seg>
            <seg n="c214a30e">
              Sedan finns det en tidigare ledamot av Sveriges riksdag som har
              myntat uttrycket: de små stegens tyranni.
            </seg>
            <seg n="0279ecf0">
              Med den argumentation som Per Lodenius använder ser jag följande
              framför mig: Nu går man från myndighetsform till bolagsform. Antingen
              blir det en sammanslagning eller så går man från en myndighet
              till ett bolag. Då stärker man det bolaget kontra konkurrenterna,
              och så ska man ta nya marknadsandelar.
            </seg>
            <seg n="38545adc">
              Då ser jag nästa argumentation framför mig, nämligen att vi inte
              ska driva gemensamt ägda företag. Det ska inte finnas på en konkurrensutsatt
              marknad. Så brukar ni säga i andra debatter. Alltså ska man sälja
              det här bolaget för att det är orättvist att de andra ska konkurrera
              med en stor statlig jätte. Så brukar ni argumentera i alla andra
              sammanhang.
            </seg>
            <seg n="e8c96605">
              Jag lade märke till att Mahmood i sitt senaste anförande sade:
              I dag är det inte aktuellt. Nej, men är det aktuellt att man ska
              privatisera i morgon eller om ett år? Eller kan ni lova att ni
              inte har några som helst ambitioner att privatisera de här bolagen?
              Det finns alltså ingen sådan ambition, och ni kommer inte att
              använda de argument som ni brukar använda i andra debatter för
              att man ska sälja ut gemensam egendom till privata aktörer.
            </seg>
          </u>
          <note type="speaker" n="299f38f8">
            Anf. 22 PER LODENIUS (c) replik:
          </note>
          <u who="Q5962258" xml:id="i-a43da13579ec9835-2" n="75ee766f">
            <seg n="f666ad77">
              Herr talman! Om det i ett senare skede skulle visa sig att det
              finns skäl att sälja ut de här bolagen eller aktier i de här bolagen
              får vi återkomma till det då. Det är nämligen inte det som det
              handlar om i dag, utan nu handlar det om hur vi ska kunna skapa
              en bättre marknad som både prismässigt och kvalitetsmässigt kan
              bli ännu bättre än vad den är i dag.
            </seg>
            <seg n="455eaa86">
              På längre sikt kan jag mycket väl se att staten kan kvarstå som
              ägare om det finns särskilda skäl för det. Men under mandatperioden
              görs det ju en genomgång av alla statligt ägda företag för att
              pröva skälen, om man ska fortsätta att äga dem. Jag kan inte föregripa
              den genomgången och uttala mig om vad den skulle kunna mynna ut
              i för de här verksamheterna eftersom det är en genomgång som pågår.
              Den kan jag inte föregripa.
            </seg>
          </u>
          <note type="speaker" n="1d4fd7cb">
            Anf. 23 KARIN SVENSSON SMITH (mp) replik:
          </note>
          <u who="Q4981479" xml:id="i-b4087045d83a4b26-2" n="e201041d">
            <seg n="7f01354f">
              Herr talman! Jag fäste mig vid två saker som Per Lodenius sade.
              Det ena handlade om korssubventioneringar. Det ordet låter ju
              hemskt fult och styggt. Men vi kan analysera närmare vad det kan
              betyda i en offentlig verksamhet.
            </seg>
            <seg n="e04d0db8">
              När Posten var en enhet lät man vinsterna av att distribuera
              post i tätort gå till att distribuera post i glesbygd. Vi har
              övernattbefordran oavsett var man bor i Sverige. Det är självklart
              att det är dyrare där människor bor långt ifrån varandra jämfört
              med i stan.
            </seg>
            <seg n="acb663e2">
              Sedan vi lät olika konkurrenter gå in och ta det som var absolut
              lönsammast för Posten, plocka russinen ur kakan genom att distribuera
              föradresserad industripost i storstäderna, och lät Posten ta hand
              om det som inte är lönsamt får vi med statliga anslag lägga till
              pengar varje år. Först var det 200 miljoner, sedan 400. Nu tror
              jag att det är 800 miljoner varje år för att övernattbefordran
              ska kunna ske i glesbygd.
            </seg>
            <seg n="0106c172">
              Frågan är: Är det bättre än så kallad korssubventionering, det
              vill säga att vi med vinsterna där det är tättbefolkat kan se
              till att vi upprätthåller offentlig service i hela landet?
            </seg>
            <seg n="bb507390">
              Vi har ju detta på bordet nu när det gäller underhåll. Det är
              en jättebrist i storstäderna. Kan man då inte låta Banverket Produktion
              korssubventionera genom att flytta delar av det som man kanske
              har mer av i glesbygden för att se till att det här fungerar?
              Sådant kan man göra om det är en offentlig verksamhet.
            </seg>
            <seg n="7624dce7">
              Det andra exemplet du talade om var utveckling. Jag undrar vad
              du menar med att de bättre kan utvecklas om de blir bolag i stället
              för statlig verksamhet.
            </seg>
          </u>
          <note type="speaker" n="07f34598">
            Anf. 24 PER LODENIUS (c) replik:
          </note>
          <u who="Q5962258" xml:id="i-a43da13579ec9835-3" n="75ee766f">
            <seg n="100ea618">
              Herr talman! Jag kan väl börja med det sista som Karin Svensson
              Smith nämner.
            </seg>
            <seg n="7df1ce64">
              Bolagen kan utvecklas bland annat genom att de kan börja samarbeta
              med andra aktörer på ett annat sätt. Man kan även se på marknader
              utanför Sveriges gränser, vilket gör att man kan hitta nya sätt
              att jobba på. Man kan, som sagt, utveckla sina marknader, sitt
              sätt att arbeta. Det handlar om att kunna samarbeta med andra
              aktörer och andra bolag på helt andra sätt.
            </seg>
            <seg n="58bcf243">
              Där ser man en fördel med att man kan utvecklas.
            </seg>
            <seg n="35651657">
              Det handlar också om att man kan ta mer företagsmässiga beslut
              som inte behöver gå genom myndigheterna på olika sätt. Man kan
              alltså ta snabbare och mer effektiva beslut.
            </seg>
            <seg n="71a5dd58">
              När det gäller korssubventionering är det viktigt att kunna verka
              på en fri marknad där bolagen verkar på samma villkor, vilket
              skapar en konkurrens på ett annat sätt och gör att bolagen måste
              vara effektiva i sina anbudsförfaranden och tydliga. Samtidigt
              måste myndigheten som lägger ut anbuden vara tydlig och bra på
              att skriva och lägga ut sina anbud.
            </seg>
          </u>
          <note type="speaker" n="76050fc8">
            Anf. 25 KARIN SVENSSON SMITH (mp) replik:
          </note>
          <u who="Q4981479" xml:id="i-b4087045d83a4b26-3" n="e201041d">
            <seg n="a2104b55">
              Herr talman! I den ekonomiska litteraturen kallar man det sista
              för att socialisera kostnaderna och privatisera vinsterna. Mitt
              exempel med Posten visar just det. Samma verksamhet bedrivs, men
              det kostar oss nu offentliga medel eftersom vi låter privata entreprenörer
              ta hand om det som är lönsamt. Skattebetalarna får stå för resten
              om vi ska ha regionalpolitik i det här landet.
            </seg>
            <seg n="ee6b0afe">
              Jag tänkte ta upp begreppet att utvecklas. Ska jag med det förstå
              att poängen med det här är att Banverket Produktion och Vägverket
              Produktion ska driva verksamhet i andra länder? Hur vore det om
              vi såg till att verksamheten fungerade i vårt land i första hand?
              Det tror jag nog att folk förväntar sig som sitter i tågen och
              väntar på att signalsystemet ska fungera för att man har snålat
              så på underhållet att man inte reparerar signalerna innan de går
              sönder utan väntar tills de går sönder. Det tror jag vore bättre.
            </seg>
            <seg n="9114d18b">
              Vad får dig att tro att vi är sämre på att styra verksamheten
              genom direktiv och regleringsbrev, att man i den slutna verksamheten
              som bolaget innebär är bättre på att styra det? Du kan jämföra
              DSB i Danmark som inte bolagiserat med SJ i Sverige. Där har man
              tioåriga trafikeringsavtal så att man kan veta på förhand att
              där kommer tågen att gå.
            </seg>
            <seg n="6dd7fd76">
              Man kan planera för det när man flyttar ut sitt företag eller
              när man flyttar själv. Man har långsiktighet. Man vet att det
              är en som sköter det här. Det kan man göra, och vi har insyn i
              den verksamheten på ett annat sätt än vi har om verksamheten blir
              bolagiserad. Då är det aktiebolagslagen som gäller över allt annat,
              och insynen är begränsad. Men det blir snabba beslut. Det har
              du rätt i.
            </seg>
          </u>
          <note type="speaker" n="2ddd645b">
            Anf. 26 PER LODENIUS (c) replik:
          </note>
          <u who="Q5962258" xml:id="i-a43da13579ec9835-4" n="75ee766f">
            <seg n="56004c5d">
              Herr talman! Det är redan i dag flera aktörer på marknaden vad
              det gäller underhåll. Att man ska kunna samarbeta med andra bolag
              utomlands innebär också att man kan skapa mer kunskap. Jag tror
              inte att Sverige är bäst på allting. Vi kan utbyta kunskap mellan
              företagen på ett annat sätt. Man kan jobba tillsammans och hitta
              lösningar som man har i andra länder. Det handlar också om underhåll,
              produktion och konsultverksamhet. Jämförelsen med SJ stämmer inte
              riktigt överens med det beslut vi ska ta i dag.
            </seg>
          </u>
          <note type="speaker" n="af1d2041">
            Anf. 27 HANS STENBERG (s) replik:
          </note>
          <u who="Q5650744" xml:id="i-009246d94a736b6c-3" n="f9129619">
            <seg n="6b83a868">
              Herr talman! Då blev löftet om att man inte skulle privatisera
              ordentligt devalverat. Det gällde tydligen bara i dag. Vad som
              händer i morgon vet vi inget om. Då känner vi mer igen den borgerliga
              politiken. Det här ska vad jag förstår ingå i Odells allmänna
              loppis av de statliga företagen framöver.
            </seg>
            <seg n="27880540">
              Då är vi där igen. I dag har vi en verksamhet som inte bara är
              statlig utan också en del av verket. Det innebär faktiskt att
              man är tvingad att hålla en viss prispress. Det är inte så lätt
              för chefen för till exempel Vägverket Produktion att komma på
              mötena och skryta med att man har gjort väldigt stora vinster
              när man ska redovisa det för sin chef generaldirektören som är
              den som får betala kalaset. Dessutom är det så att om man skulle
              hamna i höga vinstnivåer finns de faktiskt kvar i verksamheten.
            </seg>
            <seg n="82b0ea9d">
              Risken är oerhört stor att den här verksamheten blir uppköpt
              av andra aktörer, av konkurrenterna. Därmed får vi mindre konkurrens
              på marknaden.
            </seg>
            <seg n="c10f4cd9">
              Inte blir det bättre av att Lodenius pratar om att samarbeta
              med andra aktörer. I den här branschen, där konkurrensen är som
              den är, har vi haft bekymmer med alltför mycket samarbete med
              andra aktörer, inte för lite från entreprenörernas sida.
            </seg>
            <seg n="7d8a174a">
              Jag skulle vilja ha svar på samma fråga som jag ställde till
              Mahmood förut. Man säger i propositionen att det här innebär att
              man måste ställa hårdare krav på Banverkets och Vägverkets upphandlingskompetens
              och kontraktskompetens. Hur ska den kompetensen och kunskapen
              tillföras Vägverket och Banverket nu när de blir av med sina produktionsverksamheter?
            </seg>
          </u>
          <note type="speaker" n="d76100ac">
            Anf. 28 PER LODENIUS (c) replik:
          </note>
          <u who="Q5962258" xml:id="i-a43da13579ec9835-5" n="75ee766f">
            <seg n="3912d6af">
              Herr talman! Jag kan börja med upphandlingsbiten. Redan nu har
              man börjat att jobba inom myndigheterna med att förbättra upphandlingen.
              När man har en enhetlig marknad på så sätt att det är bolag man
              har att jobba mot är det tydligare för myndigheterna att jobba
              med sina upphandlingsförfaranden. Det här jobbar man redan på
              inom myndigheterna. Jag kan inte se att det ska vara ett problem.
              Snarare är det tvärtom en utveckling som man redan har börjat
              med.
            </seg>
            <seg n="b001ff46">
              När det gäller privatisering, som Hans Stenberg tar upp här,
              är det inte aktuellt i dagsläget eftersom vi pratar om att det
              är statligt ägda bolag vi ska bilda. Som jag svarade tidigare
              jag tror det var Karin Svensson Smith eller Peter Pedersen som
              tog upp den frågan kan jag mycket väl om det finns särskilda skäl
              se att staten kan fortsätta att vara ägare av de här bolagen.
            </seg>
            <seg n="f1d85c2c">
              Men regeringen gör en genomgång under mandatperioden av alla
              statligt ägda företag för att pröva skälen för fortsatt ägande.
              Jag kan inte föregripa den genomgången. Jag kan inte uttala mig
              om just den biten.
            </seg>
          </u>
          <note type="speaker" n="5ce5bc54">
            Anf. 29 HANS STENBERG (s) replik:
          </note>
          <u who="Q5650744" xml:id="i-009246d94a736b6c-4" n="f9129619">
            <seg n="7092e0b3">
              Herr talman! Om man tittar på vad den här regeringen tidigare
              har bedömt som särskilda skäl finns det knappast någon verksamhet
              som man bedömer ska finnas kvar i statlig ägo. Så jag har inga
              som helst förhoppningar om att den här verksamheten blir kvar
              i statlig regi med ett fortsatt borgerligt regeringsinnehav. Därmed
              kommer vi att få en sämre konkurrens på marknaden som vi skattebetalare
              får betala i form av högre drifts- och underhållskostnader i första
              hand.
            </seg>
            <seg n="e09bf520">
              Hela grunden för den här propositionen är ett slags teoretiskt
              resonemang om några risker som skulle kunna finnas för sämre funktion
              på marknaden om det drivs på det sätt som görs i dag. Samtidigt
              visar utredningen att det inte är så. Den problematiken finns
              inte i verkligheten. Det är något man hugger till med för att
              genomföra en bolagisering och privatisering som man vill göra
              av ideologiska skäl, inte för att få verksamheten eller marknaden
              att fungera bättre.
            </seg>
            <seg n="6992a5cc">
              Det här är ett teoretiskt, ideologiskt bygge som kommer att kosta
              skattebetalarna rätt stora pengar i framtiden. Vi pratar om 200
              miljoner i engångskostnader och flera hundra miljoner om året
              i ökade driftskostnader i framtiden.
            </seg>
            <seg n="3cb08651">
              Jag tycker att det finns oerhört goda skäl att avslå den här
              propositionen. Den är inte baserad på verkligheten. Den är baserad
              på ett slags teoretiskt bygge som stämmer in i den borgerliga
              ideologin, inte på hur marknaden och verksamheten fungerar när
              det gäller underhåll av vägar och järnvägar.
            </seg>
          </u>
          <note type="speaker" n="ac0c5b93">
            Anf. 30 PER LODENIUS (c) replik:
          </note>
          <u who="Q5962258" xml:id="i-a43da13579ec9835-6" n="75ee766f">
            <seg n="8dcd12ab">
              Herr talman! Hans Stenberg pratar om ideologiska skäl. Jag tycker
              att det verkar vara minst lika stora om inte större ideologiska
              skäl som Socialdemokraterna använder för att avstyrka den här
              propositionen.
            </seg>
            <seg n="bf66b8fd">
              Problematiken finns faktiskt i verkligheten. Jag tog upp lite
              om det i mitt anförande. Och jag vet inte om det är en fungerande
              marknad. Det är det vi vill försöka skapa. Vi har sett hur underhållet
              har släpat efter.
            </seg>
            <seg n="9f9fd35f">
              Jag är övertygad om att det blir en både kvalitetsmässigt och
              resursmässigt bättre möjlighet att göra upphandlingar för myndigheterna
              vad det gäller banor och vägar genom att vi bolagiserar de delarna.
            </seg>
          </u>
          <note n="bef671b8">
            Överläggningen var härmed avslutad.
          </note>
          <note n="8cc2feb2">
            8 § Avveckling av Stängselnämnden
          </note>
          <note n="6c150485">
            Föredrogs
          </note>
          <note n="37a5196b">
            Talmannen konstaterade att ingen talare var anmäld.
          </note>
          <note n="41d0af55">
            9 § Migration
          </note>
          <note n="6c150485">
            Föredrogs
          </note>
          <note type="speaker" n="9be20c7b">
            Anf. 31 MAGDALENA STREIJFFERT (s):
          </note>
          <u who="Q4980790" xml:id="i-bdff726893233037-0" n="ee0c77cc">
            <seg n="40f776d6">
              Herr talman! Att människor flyttar till andra länder för att
              söka sig ett bättre liv är inte någonting nytt. Människor har
              genom historien alltid haft en inneboende kraft och vilja att
              förbättra sin levnadssituation för sig själva, för sina barn och
              för sin familj.
            </seg>
            <seg n="861f4454">
              Sverige har också historiskt varit ett land dit människor har
              sökt sig för att få en fristad undan förföljelse och krig. Vi
              socialdemokrater anser att Sverige har blivit ett rikare, öppnare
              och mer kulturellt berikat land med den mångfald som i dag finns
              i Sverige.
            </seg>
            <seg n="2cc78196">
              Migration är i grunden något positivt, men vi måste också ta
              oss an de utmaningar vi ställs inför att migrationens vinster
              ska komma alla till del och att vi får en rättssäker och human
              flyktingpolitik i Europa och en bra integration i det svenska
              samhället.
            </seg>
            <seg n="2e5a2236">
              Herr talman! Vi hör dagligen om konflikter i världen som drabbar
              många människor, till exempel kriget i Afghanistan där våldet
              har ökat avsevärt under den senaste tiden, kriget i Irak, oroligheterna
              i Somalia och nu senast konflikten i KongoKinshasa. Godtyckliga
              avrättningar, massmord, tortyr och våldtäkter är en del av människors
              vardag. För de flesta finns inga andra alternativ än att bli flykting
              i sitt eget land eller hamna i flyktingläger i fattiga gränsländer.
              Få har möjlighet att ta sig till Europa.
            </seg>
            <seg n="2a764ac8">
              För de personer som ändå gör denna farliga resa växer nu murarna
              högre och högre. Inom Europeiska unionen genomförs nu en rad åtgärder
              för att nå en gemensam asyl- och flyktingpolitik. Det är viktigt
              att de människor som kommer till Europa och söker en fristad får
              samma bemötande och samma rättigheter och skyldigheter oavsett
              i vilket land de söker asyl. Det är också viktigt att fler länder
              i Europa tar sitt ansvar.
            </seg>
            <seg n="593ad049">
              Därför anser vi socialdemokrater att det är av stor vikt att
              Sverige är drivande för att denna harmonisering ska leda till
              ett mer rättssäkert och öppet system som värnar asylrätten och
              som inte riskerar att leda till ett mer slutet Europa. Vi vet
              att det finns främlingsfientliga krafter som vill annorlunda,
              och vi ser att de direktiv och de förslag som nu diskuteras och
              beslutas inom EU går i en mer restriktiv riktning.
            </seg>
            <seg n="10b17efc">
              Vi anser att det är en utveckling Sverige måste motsätta sig,
              men den svenska regeringen är alldeles passiv. Sverige accepterar
              utvecklingen, och kanske är det inte så konstigt eftersom samma
              sak ju sker i Sverige i dag. Det har skett en förskjutning av
              asyl- och flyktingpolitiken som vi socialdemokrater är mycket
              oroade över. Det går mot en mer restriktiv hållning, där alltmer
              ansvar läggs på individen. Begreppet inre väpnad konflikt tolkas
              nu annorlunda, det vill säga mer restriktivt, än tidigare praxis.
              Det blir svårare för människor som får uppehållstillstånd i Sverige
              att återförenas med sina familjer. Det senaste förslaget från
              Moderaterna är att det ska skrivas ett kontrakt med de människor
              som kommer hit som definierar skyldigheter, rättigheter och värderingar
              i Sverige. Detta är i sig diskriminerande och riskerar bara att
              öka på fördomar som redan finns i Sverige. Jag anser att det är
              en farlig väg att gå.
            </seg>
            <seg n="685ef8d5">
              Herr talman! Jag ska nu komma in på de mer konkreta frågorna
              i detta betänkande. De personer som kommer till Sverige och söker
              asyl har i dag rätt till ett juridiskt ombud under sin asylprocess.
              Det har framförts kritik som går ut på att en del av de juridiska
              ombuden inte håller måttet. Därför välkomnar vi socialdemokrater
              det arbete som Migrationsverket har inlett för att se till att
              de juridiska ombuden håller en hög kvalitet och verkligen är till
              stöd och hjälp för den asylsökande.
            </seg>
            <seg n="7ce46427">
              Vi tycker dock att det är ytterst beklämmande att den moderatledda
              regeringen inte ser till att det i utgiftsområde 8 finns tillräckligt
              med pengar till de asylsökande att få den hjälp och det stöd som
              de har laglig rätt till. Nedskärningen från 2008 är ganska dramatisk,
              och regeringen skriver dessutom i propositionen: Regeringen följer
              utvecklingen och återkommer vid behov vad avser anslagets budgetering.
            </seg>
            <seg n="288bbfbe">
              Man vet alltså om att det här kommer att kosta mer, men man använder
              i stället pengarna till att fokusera på återvändandet. Jag tycker
              att det är oansvarigt.
            </seg>
            <seg n="1ccf8945">
              Vi socialdemokrater väljer att öka anslaget för att människor
              som kommer hit och söker asyl ska få ett juridiskt ombud vilket
              de faktiskt har laglig rätt till.
            </seg>
            <seg n="f9c944bc">
              Herr talman! Förslaget till arbetskraftsinvandring som vi debatterade
              här för bara några veckor sedan och som ska träda i kraft den
              15 december var ett förslag som vi socialdemokrater inte var nöjda
              med. Vi ser gärna mer arbetskraftsinvandring, men då måste det
              vara ett förslag som innebär ordning och reda på arbetsmarknaden.
              Arbetsgivarna är de som bäst vet vilken kompetens de behöver,
              men de som har bäst kunskap om den kompetensen finns i Sverige
              eller utanför Europa är Arbetsförmedlingen. De som har bäst kunskap
              om löner och avtal är faktiskt facket.
            </seg>
            <seg n="278369ed">
              Varför tar då den borgerliga regeringen bort den myndighetsprövning
              som tidigare har funnits? I stället blir det arbetsgivaren själv
              som tar beslutet och Migrationsverket som ska granska avtalet.
            </seg>
            <seg n="95e376ce">
              Vi socialdemokrater anser att myndighetsprövningen behövs för
              att det ska bli ordning och reda på arbetsmarknaden och att pengar
              därför förs över från Migrationsverket till Arbetsförmedlingen.
            </seg>
            <seg n="7250b484">
              Vi ser redan i dag hur oseriösa arbetsgivare utnyttjar människors
              utsatthet på arbetsmarknaden. Det gäller utländska säsongsarbetare,
              utstationerad arbetskraft och papperslösa. De arbetar hårt men
              får kanske inte någon lön alls efter avslutat arbete. De kanske
              får en betydligt mindre lön än vad de har rätt till eller arbetar
              under vidriga förhållanden.
            </seg>
            <seg n="9148bd1a">
              Vi socialdemokrater kan aldrig acceptera att detta får ske i
              Sverige i dag, och vi efterlyser därför en skärpning av lagstiftningen
              för att komma åt dessa oseriösa arbetsgivare. Även straffen måste
              skärpas.
            </seg>
            <seg n="3d55ed52">
              Även här är dock den moderatledda regeringen passiv. Med det
              förslag till arbetskraftsinvandring som nu träder i kraft riskerar
              vi att de skrupelfria arbetsgivarna fortsätter att utnyttja människor
              och sätta konkurrensvillkoren ur spel.
            </seg>
            <seg n="1be2bd9a">
              Herr talman! Ett väl fungerande flyktingmottagande förutsätter
              att alla kommuner tar ansvar. I dag är det ett fåtal kommuner
              som tar ett väldigt stort ansvar medan andra inte tar något ansvar
              alls. Det är naturligt att människor söker sig till kommuner där
              de har släktingar, vänner eller andra landsmän. Dessvärre leder
              detta till att dessa kommuner med hög andel inflyttare inte klarar
              bostadssituationen eller att tillhandahålla jobb eller utbildning
              med kvalitet för barnen. Trycket är för hårt med arbetslöshet,
              trångboddhet och brister i skolgången som följd. Detta är inte
              värdigt Sverige.
            </seg>
            <seg n="9429f2b8">
              Flyktingmottagandet i Sverige måste utvecklas. Vi vill därför
              se ett flyktingmottagande där människors rätt och möjlighet till
              arbete blir central. De som bedöms ha asylskäl efter Migrationsverkets
              inledande bedömning bör få en fördjupad samhällsinformation om
              möjligheterna till arbete, utbildning och boende i Sverige. Migrationsverket
              bör ges uppdraget att ansvara för den inledande informationen
              där landets alla kommuner ska ha chansen att presentera vad de
              kan erbjuda i form av arbete, utbildning, boende och skolor till
              barnen.
            </seg>
            <seg n="e653c1c3">
              För att utveckla denna inledande information och kontakt avsätter
              vi socialdemokrater 20 miljoner kronor till Migrationsverket.
            </seg>
            <seg n="3b082d13">
              Det behövs också en ordentlig analys av boendeformerna under
              såväl prövotiden som den inledande tiden efter beslut i asylärendet.
              Vi vill därför att lagen om eget boende, EBO, ses över. Så snart
              en person beviljas permanent uppehållstillstånd ska den enskildes
              personliga situation och familjeförhållanden samt utbildnings-
              och yrkeserfarenhet kartläggas och matchas mot vad Sverige har
              att erbjuda. Detta handlar om att på olika sätt skapa ett värdigt
              mottagande och därmed underlätta för den enskilde att finna boende
              och möjligheter till egen försörjning.
            </seg>
            <seg n="5011b55e">
              Herr talman! Avslutningsvis anser vi socialdemokrater att migration
              i grunden är något positivt, men vi politiker måste kämpa mot
              dess avarter. Vi måste arbeta för att bekämpa människosmuggling,
              internationell brottslighet och den fruktansvärda människohandeln.
              Vi måste arbeta för att den gemensamma asyl- och flyktingpolitiken
              inom Europeiska unionen bygger på höga normer och är rättssäker
              och human. Vi måste arbeta för att vinsterna med migration kommer
              alla till del genom en rättvis fördelningspolitik och bra trygghetssystem
              där vi ger möjlighet för alla människor att växa. Tyvärr har vi
              en moderatledd regering som verkar tycka motsatsen.
            </seg>
            <seg n="87dbd282">
              Vi står naturligtvis bakom alla våra reservationer, men för tids
              vinnande yrkar jag bifall till reservation 4 och 11.
            </seg>
          </u>
          <note n="92683ca7">
            I detta anförande instämde Veronica Palm och Göte Wahlström (båda
            s).
          </note>
          <note type="speaker" n="271faea7">
            Anf. 32 KALLE LARSSON (v):
          </note>
          <u who="Q5937876" xml:id="i-8faa432ce184f533-0" n="dceee6ef" next="i-f6ce61219d0cfb89-0">
            <seg n="6808aab7">
              Herr talman! För tio år sedan höll jag mitt första anförande
              här i riksdagens kammare. Det var ingen stor händelse i sig. Lite
              halvt nervöst läste jag upp ett anförande som Ulla Hoffmann från
              Vänsterpartiet skulle ha hållit, men hon hade blivit sjuk och
              kunde inte närvara. Jag hamnade låt mig säga det inom parentes
              i bråk med den sittande talmannen om huruvida man fick använda
              enskilda exempel för att beskriva generella händelser eller inte.
              Men jag tror inte att vi ska riskera det problemet i dag.
            </seg>
            <seg n="c79bc108">
              De här tio åren ger mig ändå vissa möjligheter att betrakta händelseutvecklingen,
              och dagens betänkande är ett utmärkt tillfälle att göra det.
            </seg>
            <seg n="3deb0e08">
              Redan då kritiserade vi den hårdnande praxis som vi såg från
              svenska myndigheters sida. Och den förda politiken, då av en socialdemokratisk
              regering stödd i migrationspolitiska frågor av Moderaterna, fick
              också den kritik.
            </seg>
            <seg n="d4a7a1af">
              Mycket vatten har runnit under broarna sedan dess, kanske man
              kan säga. Men det största bekymret vi ser i dag är att det finns
              allt färre broar som hjälper människor in för att söka asyl i
              Sverige och Europa. Visst har migrationsministern som ett rinnande
              vatten lärt sig att rada upp de fina formuleringarna om asylrätten,
              men hit till kammaren forsar ändå propositionerna fram med restriktiva
              åtgärder och förslag. Det är ett bekymmer att det är så mycket
              hårdare tag vi hör i den allmänna debatten och i de förslag som
              presenteras av regeringen.
            </seg>
            <seg n="8588012c">
              Vi kan konstatera att under dessa tio år har också en del positiva
              förändringar trots allt skett. De har sällan varit förslag från
              regeringar, oberoende av strömningar från väljare och oberoende
              av opinionsyttringar. Tvärtom är det människors gemensamma ansträngningar
              för att förändra den förda politiken som har tvingat och pressat
              fram förbättringar.
            </seg>
            <seg n="6551c8cc">
              Utlänningsnämndens nedläggning är ett sådant exempel, för även
              om vi fortsatt har en kritik på ett antal punkter av hur de nya
              migrationsdomstolarna och Migrationsöverdomstolen fungerar, är
              det ett steg i rätt riktning att man numera får sin sak prövad
              i ett tvåpartsförfarande med större möjlighet till muntlig förhandling
              i domstolar än genom den rättsosäkra praxis som Utlänningsnämnden
              innebar.
            </seg>
            <seg n="cf70458b">
              Vi lyckades tillsammans med Miljöpartiet under den förra mandatperioden
              få igenom en tillfällig asyllag som inte gav alla asyl som borde
              ha fått det från början, men som gav många tusen människor chansen
              att börja bygga en framtid här i vårt land efter att ha levt gömda
              i samhällets skuggtillvaro under många år.
            </seg>
            <seg n="98d09769">
              Visst är det också bra att den nya instans- och processordningen
              har inneburit att vi i dag ser att fler människor får sina asylskäl
              tillgodosedda än vad som var fallet i den tidigare. Procentsatserna
              när det gäller de som får bifall nu är högre än vad de var tidigare,
              trots att flyktingströmmarna inte ser så annorlunda ut än tidigare.
              Det är trots allt ett gott betyg för den nuvarande ordningen.
              Vår kritik kvarstår. Vi har lämnat och kommer att fortsätta lämna
              förslag till förbättringar av den nya instans- och processordningen,
              men det är ändå ett steg framåt att vi har den på plats.
            </seg>
            <seg n="a1dd1e18">
              Under de här tio åren har ministrar kommit och gått, men den
              huvudsakliga inriktningen på politiken har dessvärre bestått.
              Vi har fått se en utveckling där många här i kammaren har gått
              ifrån att diskutera värnandet av asylrätten till att nödtorftigt
              nämna asylrätten och sedan gå in på andra åtgärder och förslag.
              Det är en tragisk utveckling.
            </seg>
            <seg n="06eb0d8e">
              Allianser har under dessa år fallit. För tio år sedan hade jag
              tillsammans med Folkpartiet reservationer från Vänsterpartiets
              sida om barns rättigheter i asylprocessen. Tillsammans med kristdemokrater
              var det lätt att kräva att det skulle införas en rättssäkrare
              ordning och att Utlänningsnämnden skulle läggas ned. Tillsammans
              med centerpartister krävde vi och Miljöpartiet en generell och
              allmän amnesti när vi gick över från den gamla ordningen till
              den nya.
            </seg>
            <seg n="10003a3a">
              De här allianserna har nu upplösts. Det enda som har hänt är
              väl egentligen att vi har en ny regering. Och de tidigare allierade
              i Kristdemokraterna, Centerpartiet och Folkpartiet har tystnat
              i den kritik som vi tidigare gemensamt riktade mot den förda politiken.
              Det är synd. Vi skulle behöva återuppväcka det tvärpolitiska värnandet
              av asylrätten.
            </seg>
            <seg n="3f1b702e">
              Herr talman! I dagens betänkande föreslår vi en rad insatser
              som på ett betydande sätt skulle göra livet bättre för många människor
              här i vårt land. Vi avsätter pengar och föreslår en allmän amnesti,
              en regularisering av de människor som kan visa att de varaktigt
              har befunnit sig i Sverige under mer än ett års tid och inte har
              begått några grova brott. På det sättet skulle dessa få chansen
              att börja bygga en framtid i Sverige.
            </seg>
            <seg n="93bd2f20">
              Vi avsätter pengar till förbättrad sjukvård både för asylsökande,
              vilket vi tycks vara ensamma om i det här betänkandet i alla fall,
              och för papperslösa. Vi vet att papperslösa och gömda lever i
              en verklighet som få av oss andra skulle klara av. Att inte kunna
              få ut lön när man har arbetat är vad många papperslösa får uppleva.
              Att inte kunna sända sina barn till skolan därför att barnen är
              förvägrade rätten till utbildning är vardagsmat för den som är
              papperslös, liksom att inte få möjlighet till vård när man drabbas
              av en olycka eller en sjukdom därför att man inte har pengar att
              betala med eller är rädd för att sjukhuset ringer till polisen
              för avvisning. Allt detta är exempel på att människor mitt ibland
              oss förvägras de mest grundläggande mänskliga rättigheter utan
              att regeringen lyfter ett finger.
            </seg>
            <seg n="f2915f41">
              Jodå, jag har hört talas om utredningarna och överläggningarna
              inom departementet, och jag har hört talas om dem ganska länge
              nu. Nu vill vi att man skrider till handling och visar att rättigheter
              till skolgång, till vård och till möjligheter på arbetsmarknaden
              inte bara är medborgares rättigheter utan faktiskt mänskliga rättigheter.
            </seg>
            <seg n="1c01c373">
              Vi föreslår också höjd dagersättning och förbättrade bostadsbidrag
              för den som lever i Sverige i väntan på asyl. Det är ett problem
              att så många människor lever under mycket fattiga villkor. Borttagandet
              av bidraget för eget boende har inte på något sätt inneburit det
              som regeringen tidigare trodde eller åtminstone påstod att det
              skulle innebära, att färre skulle leva i eget boende. Tvärtom
              har det gjort redan fattiga människor ännu fattigare. En höjd
              dagersättning för asylsökande borde ha genomförts för länge sedan.
            </seg>
            <seg n="a9cd116e">
              Den som tror att vi bara öser ut mer pengar har fel. Vi gör också
              nedskärningar. Vi vill minska anslaget till återvändandebidraget,
              som vi kan kalla avvisningsmutorna, som asylsökande som har fått
              avslag ska ges därför att de ska pressas att återvända hem. Det
              som man i praktiken ställer människor inför är: Om du tvingas
              tillbaka får du inga pengar, men om du går med på att vi tvingar
              dig tillbaka får du lite pengar med dig. Vilket väljer du?
            </seg>
            <seg n="f6f15935">
              Vi skär också ned anslaget till utvisningar och avvisningar,
              helt enkelt därför att vi anser att man inte till så höga kostnader
              som i dag ska avvisa människor från vårt land. Det kostar många
              gånger mer nu än vad det gjorde för tio år sedan att genomföra
              avvisningar och utvisningar. Skälen är oklara, om det inte är
              just att man nu avvisar människor som är sjukare och som har ännu
              svårare att acceptera avvisningar än vad fallet var för tio år
              sedan.
            </seg>
            <seg n="29a7cfb5">
              Ett av de mest flagranta exemplen på avvisningar har vi väl de
              senaste dagarna kunnat se och diskutera. Abderazzak Jabri avvisades
              till Marocko, trots att regeringen hade kännedom om att det fanns
              en tortyrrisk vid avvisning. Den frågan kommer att prövas av konstitutionsutskottet
              efter anmälan av Vänsterpartiet och Socialdemokraterna. Jag ser
              fram emot att vi ska kunna få klarhet i om detta är den borgerliga
              regeringens motsvarighet till fallet med de avvisade egyptierna.
            </seg>
            <seg n="d4c9d896">
              Det är också på andra punkter en allvarlig utveckling som vi
              ser. I det här betänkandet ändrar man nu målen och själva grunden
              för migrationspolitiken. De tidigare och nuvarande målen för asylpolitiken
              är att värna asylrätten i Sverige och internationellt, upprätthålla
              en reglerad invandring, införa ökade möjligheter till arbetskraftsinvandring
              samt öka harmoniseringen av asyl- och migrationspolitiken i EU.
            </seg>
            <seg n="73cb2088">
              Detta vill nu samtliga partier med undantag av Vänsterpartiet
              ändra till följande: säkerställa en långsiktigt hållbar migrationspolitik
              som inom ramen för den reglerade invandringen värnar asylrätten,
              underlättar rörlighet över gränser, främjar en behovsstyrd arbetskraftsinvandring,
              tillvaratar och beaktar migrationens utvecklingseffekter samt
              fördjupar det europeiska och internationella samarbetet.
            </seg>
            <seg n="d34c4af3">
              Två betydande skillnader kan identifieras. Den ena är att asylrätten
              underkastas den reglerade invandringen. Det är ett smått häpnadsväckande
              agerande från den sittande regeringens sida. Betyder det att det
              finns en gräns för hur många gånger vi kan tillgodose en enskilds
              asylrätt innan den reglerade invandringen sätter gränser? Tobias
              Billström blir svaret skyldig tills han avger det.
            </seg>
            <seg n="11789d38">
              Och varför är det inte längre angeläget att värna asylrätten
              internationellt? Det enda vi numera ska göra är att fördjupa det
              europeiska och internationella samarbetet. För att åstadkomma
              vad då? De exempel på internationellt samarbete, inte minst inom
              EU, som vi ser i dag avskräcker. Där handlar det snarare om att
              begränsa människors möjligheter att söka asyl än att värna asylrätten.
            </seg>
          </u>
          <note n="5d3f1d5e">
            Herr talman! Jag vill i detta sammanhang också yrka bifall till
            reservation 1 under punkt 1 om avslag på de nya målen för migrationspolitiken.
          </note>
          <u who="Q5937876" xml:id="i-f6ce61219d0cfb89-0" n="dceee6ef" prev="i-8faa432ce184f533-0">
            <seg n="bc50d2b0">
              Herr talman! Det är nu alltså tio år senare och jag kan se tre
              oroväckande utvecklingstendenser inom svensk migrations- och asylpolitik.
              Den första är det accelererande uppbyggandet av Fästning Europa
              och harmoniseringen inom EU av migrations- och asylpolitiken.
              Byggstenarna har lagts på plats under de senaste tio åren. Det
              är transportörsansvar, Dublinförordningen och Frontexsamarbete.
              Nu ska detta slutligen sammanföras i en gemensam harmoniserad
              asylpolitik som innebär att EU kommer att få möjlighet att fatta
              beslut om vilken migrationspolitik Sverige ska föra, även om Sverige
              inte vill föra den. Det är konsekvensen av en harmoniserad politik.
            </seg>
            <seg n="52d9cc90">
              Den andra är att arbetskraftsinvandring i praktiken ersätter
              stora delar av den flyktinginvandring vi tidigare har sett. Några
              hundra eller möjligen ett par tusen ska få chansen genom vidarebosättning,
              men i praktiken stänger man effektivt de lagliga vägarna att söka
              inom EU och öppnar i stället möjligheten för arbetskraftsinvandring.
              Kortfattat: Är du lönsam är du välkommen. Är du på flykt gör du
              rätt i att söka dig till ett flyktingläger och hoppas på turen.
            </seg>
            <seg n="b1b0dfd4">
              Den tredje oroväckande utvecklingstendensen är det sluttande
              plan som regeringen just nu befinner sig på när det gäller människosyn
              och politiska insatser. För lite drygt tio år sedan kom Moderaternas
              program Land för hoppfulla . Där talade man ungefär samma språk
              som Ny demokrati gjorde några år tidigare. Det möttes av ett ganska
              kraftfullt motstånd, inte minst från ganska många borgerliga debattörer.
            </seg>
            <seg n="eba05ecd">
              I dag är det betydligt mjukare tonfall som hörs när Moderaterna
              föreslår nog så långtgående åtgärder för att komma till rätta
              med och få bukt på alla invandrare som kommer hit för att, tycks
              det i Moderaternas värld, leva på vår välfärd. De ska lära sig
              att hålla tyst och att passa in. De ska skriva under ett kontrakt
              för att få komma hit, åtminstone för att få vara här annat än
              på nåder.
            </seg>
            <seg n="66bde4a5">
              Vi reser, herr talman, mot detta ett konstruktivt motstånd. Vi
              vill i stället öppna lagliga vägar in i Sverige och EU för att
              söka asyl. Asylviseringar är ett sådant exempel. Vi vill riva
              ned hindren och murarna för asylsökande genom att avskaffa Dublinförordningen
              och transportörsansvaret. Vi vill ge möjlighet för människor att
              välja i vilket land de själva önskar söka asyl.
            </seg>
            <seg n="96368d27">
              Vi säger ja till arbetskraftsinvandring men med vettiga villkor,
              under värdiga förhållanden och med ordning och reda på arbetsmarknaden.
              Vi avvisar fullkomligt det förslag som den borgerliga regeringen
              och Miljöpartiet gemensamt har lagt fram om att arbetsgivaren
              ska kunna bestämma vem som ska komma hit och i praktiken på vilka
              villkor denne ska arbeta här.
            </seg>
            <seg n="54d17bd9">
              Vi kommer att fortsätta vår kamp mot rasism och främlingsfientlighet.
              Det handlar om de öppet rasistiska partier som vi alla här i kammaren
              i ord och förhoppningsvis också i handling är motståndare till
              men också den vindkantring som sker i debatten när etablerade
              politiska partier, numera i första hand Moderaterna, övertar samma
              problemformuleringar och människosyn som de främlingsfientliga
              har som grogrund för sin politik.
            </seg>
            <seg n="3582995a">
              Herr talman! Tio år har gått, men detta är inget bokslut. Tvärtom
              kommer fortsatt arbete behövas under många år framöver för att
              vrida politiken i en annan riktning för att i grunden förändra
              svensk asyl- och migrationspolitik. Arbetet går vidare hela vägen
              fram till den dag då de vackra ord som vi ofta får höra om värnandet
              av asylrätten och att varje person ska behandlas med värdighet
              och få sina verkliga skäl att stanna bedömda inte bara är vackra
              ord utan också motsvaras av verklighet.
            </seg>
          </u>
          <note type="speaker" n="7faf5ecf">
            Anf. 33 BODIL CEBALLOS (mp):
          </note>
          <u who="unknown" xml:id="i-e35cd843c3c4d46f-0" n="7acc9f27">
            <seg n="cc1f8966">
              Herr talman! Det är betryggande att veta att Vänsterpartiet och
              Miljöpartiet fortfarande är överens i de allra flesta frågor när
              det gäller migrationspolitiken. Det är bara beträffande arbetskraftsinvandringen
              vi har skilda uppfattningar. I övrigt brukar vi vara överens.
              Jag kan redan nu tala om för Kalle Larsson och övriga här i kammaren
              att vi också kommer att stå bakom reservation 1 när det kommer
              till omröstning.
            </seg>
            <seg n="c5acbd93">
              Herr talman! Ännu en gång är det budgetdebatt. Budgeten är dock
              redan antagen. Våra egna budgetförslag som vi har skrivit på dessa
              områden kan vi inte rösta för så länge de är budgetpåverkande.
              Vi kan inte rösta för att vi ska minska anslaget för utresor eller
              att vi ska anslå pengar till en regularisering som vi har med
              i vårt budgetförslag.
            </seg>
            <seg n="21065199">
              Men man lär så länge man lever. I år har vi garderat med några
              icke budgetpåverkande förslag i samma riktning. De tar mer upp
              principerna än pengarna. Därför kan vi reservera oss till förmån
              för dem.
            </seg>
            <seg n="b23933a5">
              Herr talman! Drygt 2 miljarder kronor tas i år från biståndsbudgeten
              till flyktingmottagande. Hela Migrationsverkets budget ligger
              på ungefär samma summa. Det är några miljoner mer men bara några
              ynka miljoner mer. Det är pengar som skulle ha räckt till att
              hjälpa många människor om de använts som bistånd, bland annat
              för att förebygga ofrivilliga migrationsströmmar. Som jag har
              tagit upp många gånger här i kammaren lämnar de allra flesta sina
              hem för att de måste, inte för att de vill. Miljöpartiet kan inte
              acceptera att så stora belopp tas från biståndet för att betala
              kostnader för flyktingmottagande här i Sverige. Beloppet är mer
              än en tredjedel av hela det här utgiftsområdets budget.
            </seg>
            <seg n="d368c2d0">
              Herr talman! I Miljöpartiets budgetförslag anvisar vi medel för
              att genomföra en regularisering för dem som fick ett avvisningsbeslut
              enligt den tidigare utlänningslagen och som fortfarande befinner
              sig här, om de inte har begått grova brott och hjälpligt kan visa
              sin identitet. Jag lyssnade på Kalle tidigare och ser att vi har
              samma uppfattning. Vi anser att regulariseringen också ska gälla
              andra papperslösa som befinner sig i Sverige.
            </seg>
            <seg n="3d886f96">
              Vi avvisar de ytterligare 40 miljoner som regeringen ger Migrationsverket
              för att arbeta med återvändande. Vi mer än halverar kostnaderna
              för utresor; vi drar 130 miljoner. Vi menar att det system som
              vi har i dag är alltför fyrkantigt och omänskligt och att det
              utgår mer från principer än vad som är humant eller ens samhällsekonomiskt.
            </seg>
            <seg n="6df42ddc">
              Varje år anslår regeringen 204 miljoner för återresor. Under
              2007 blev det drygt 70 miljoner kvar. Prognosen är att det under
              2008 ska bli ca 15 miljoner kvar. Regeringen har ökat andelen
              utvisningar och genom regleringsbrevet uppdragit åt Migrationsverket
              att prioritera återvändandet.
            </seg>
            <seg n="595b9a08">
              I betänkandetexten kan vi läsa att enligt regeringen har antalet
              personer som återvänder till hemlandet efter ett lagakraftvunnet
              avvisnings- eller utvisningsbeslut ökat, men inte nått de nivåer
              som krävs för att asylprocessen ska vara i balans. Antalet personer
              som återvänder bör därför öka. Detta trots att många av dem som
              skickas tillbaka sedan kan återvända hit eftersom de till exempel
              har hunnit bilda familj här i landet. Andra kan återvända eftersom
              de har ett arbete och löfte om fortsatt arbete. En del utvisar
              vi direkt till fängelse och tortyr i strid med internationell
              rätt.
            </seg>
            <seg n="727cab9b">
              Herr talman! Det händer att svenska medborgare tvingas leva gömda
              i Sverige eftersom de har gift sig med en person från ett annat
              land och inte delar Migrationsverkets och domstolarnas bedömning
              att mannen eller frun i fråga inte har skyddsbehov. För den som
              fritt kan resa till sitt hemland tar det förstås kortare tid att
              få uppehållstillstånd om man reser hem än att vänta in en eventuell
              framtida lagändring. Det är förmodligen den väg de flesta av dem
              i så fall väljer. För dem som inte kan eller vågar åka hem återstår
              bara att gömma sig tillsammans med hela familjen och hoppas på
              att inte bli upptäckt. Många hamnar vid upptäckt på förvaren,
              månad efter månad.
            </seg>
            <seg n="9ecb851b">
              Att få asylprocessen i balans är tydligen viktigare än att tänka
              logiskt och på vad som dessutom är ekonomiskt.
            </seg>
            <seg n="193d40d5">
              Enligt betänkandet är snittkostnaden för en utresa 58 000 kronor.
              Då räknas alla resor, även de frivilliga om jag inte har missuppfattat
              saken. De frivilliga resorna är naturligtvis mycket billigare.
              Ofrivilliga resor kan kosta över 100 000 kronor. Om resultatet
              sedan är att personen i fråga inte släpps in i det land han kommer
              ifrån och det görs många utvisningsförsök kan notan lika gärna
              i slutänden hamna på ½ miljon eller mer. Det borde finnas en gräns
              för hur många försök som får ske.
            </seg>
            <seg n="c6752dde">
              Många tvingas sitta månad efter månad på förvaren runt om i landet.
              Enligt Migrationsverkets egen statistik var kostnaden 3 358 kronor
              per person och dygn år 2007. Det genomsnittliga antalet inregistrerade
              per dygn var totalt 173 personer. Det innebär att vi varje dag
              håller 173 personer frihetsberövade utan att de har begått något
              som helst brott. Det innebär en kostnad per person och år på drygt
              1 225 000 kronor. Om det räknas gånger 173 är vi uppe i ca 212
              miljoner kronor per år bara för förvaren.
            </seg>
            <seg n="194c5e2b">
              Herr talman! Jag tror inte att skattebetalarna här i landet är
              beredda att betala för att hålla hederliga människor i fängsligt
              förvar och för att polisen ska prioritera jakten på gömda flyktingar
              och migranter samtidigt som till exempel inbrott och stölder nedprioriteras
              om de visste om hur det faktiskt förhåller sig. Det handlar om
              att människor hämtas av polis på sina arbetsplatser, tvingas tillbringa
              månader upp till ett år på förvar, skickas i väg för dyra pengar
              bara för att sedan ändå ha rätt att återvända hit.
            </seg>
            <seg n="d85d0e9b">
              Det är inte bara slöseri med skattemedel. Det är absurt både
              för den som skickas tillbaka och för dem som betalar notan, det
              vill säga skattebetalarna.
            </seg>
            <seg n="089fef5a">
              De invändningar vi brukar höra från vissa kretsar mot invandringen
              är att den kostar. Visst kostar det att hålla människor fängslade
              helt i onödan. Det är mycket billigare att ge dem uppehållstillstånd
              och låta dem fortsätta att bidra till samhällsekonomin som tidigare.
              När man sedan tänker på att det dessutom är de allra fattigaste
              i världen som betalar kalaset genom minskat bistånd känns det
              särskilt illa. Miljöpartiet bekostar hellre uppehållstillstånd
              för den här gruppen än fortsätter att betala för att slänga ut
              dem. Vi betalar hellre bistånd för att minska den ofrivilliga
              migrationen än betalar för att ha människor i förvar.
            </seg>
            <seg n="406166b1">
              Regeringen vill inte genomföra en regularisering, har ministern
              sagt många gånger. Gör då något annat. Skapa en legal möjlighet
              att söka uppehållstillstånd för anhöriga och för människor som
              redan vistats här länge utan att först lämna landet. Det går inte
              att hänvisa till någon annan ambassad än hemlandets. Många har
              inte pass och kan inte ta sig utanför vårt lands gränser. De kommer
              inte in i något annat land. De kommer kanske inte in i Norge eller
              Danmark. Dessutom vill inte de ambassaderna alltid ta emot. Det
              har de tyvärr stöd för i utlänningsförordningen en artikel som
              tillkom år 2006 enligt en fråga som jag har ställt till Carl Bildt.
            </seg>
            <seg n="3e8ef7e2">
              Jag yrkar bifall till reservation 10 som också innehåller alla
              barns rätt till skola och att regeringen på EU-nivå inte ska motsätta
              sig regulariseringar.
            </seg>
            <seg n="c61238d3">
              Herr talman! Det senaste året har papperslösas rätt till sjukvård
              debatterats flitigt, men vi har ännu inte kommit någonvart för
              att lösa situationen. Vi hänvisar till utredningar och översyner,
              men vi har inte kommit någonvart för att lösa situationen. Andra
              länder i Europa är mycket bättre. Jag ska inte fördjupa mig i
              den diskussionen här. Vi har haft den flera gånger. Jag vet att
              Gunvor G Ericson har ställt en interpellation till ministern.
              Den kommer förmodligen upp till debatt snart, eller har nyligen
              varit uppe. Hon kommer alltså att utveckla den frågan.
            </seg>
            <seg n="dccf0405">
              I vår budgetmotion anvisar vi medel för att möjliggöra att alla
              gömda och papperslösa, det vill säga även vuxna, från den 1 januari
              2009 ska ges rätt till hälso- och sjukvård på samma villkor som
              andra som är bosatta i Sverige. Även i det fallet har vi garderat
              med en icke budgetpåverkande motion att rösta för. Jag yrkar därför
              bifall till reservation 9.
            </seg>
            <seg n="34b01ce8">
              Magdalena Streijffert, Socialdemokraterna, tog upp boendet. Visst
              är det problem i vissa kommuner med trångboddhet, brist på platser
              i skolorna etcetera, men vi tror inte att vi kan lösa den problematiken
              genom att hindra människor att bosätta sig i en kommun. Vi måste
              i stället ge morötter för att få människor att bosätta sig i andra
              kommuner. Jag har många gånger tidigare tagit upp att i norra
              Sverige har vi behov av ett ökat inflöde av människor eftersom
              vi lider av befolkningsminskning. Morötter är bättre än förbud.
            </seg>
            <seg n="b6b9f44c">
              Magdalena Streijffert talade om att man efter det att man har
              fått ett permanent uppehållstillstånd ska göra en kartläggning
              över var man kan platsa på arbetsmarknaden. Jag vet inte om jag
              förstod riktigt vad som menades. Det nämndes i samband med boendefrågan.
              Miljöpartiet menar att när man har ett permanent uppehållstillstånd
              måste man självklart få välja sin boendeort själv.
            </seg>
          </u>
          <note type="speaker" n="73a2d8a1">
            Anf. 34 MIKAEL CEDERBRATT (m):
          </note>
          <u who="Q5605493" xml:id="i-549267411ef1700f-0" n="a0a2a986">
            <seg n="aa155dc7">
              Herr talman! Jag vill börja med att yrka bifall till propositionen
              och förslagen i betänkandet och avslag på alla motioner.
            </seg>
            <seg n="9b23fbb4">
              Jag har sagt det förut, och jag säger det igen: Regeringens migrationspolitik
              har rubriken Rätt in. Det är rätt in i en rättssäker process om
              man ska bedöma skyddsbehov. Det är rätt in i arbetsmarknaden om
              man vill arbeta.
            </seg>
            <seg n="74a9ad24">
              Vi har i ett par år haft en ny instans- och processordning. Den
              skapades för att öka rättssäkerheten och öppenheten. Den är tvåparts
              med möjlighet till muntlig förhandling, och den är överklagningsbar.
            </seg>
            <seg n="2dba76b8">
              Enligt min mening värnas asylrätten bäst av att man följer lag
              och respekterar beslut i den nya ordningen.
            </seg>
            <seg n="57d11845">
              Inströmningen av flyktingar under detta år har fram till oktober
              varit 20 446. Med en egenhändigt hopsnickrad prognos kan man tänka
              sig att det hamnar på runt 25 000 under året; detta ställt i kontrast
              till att det var 36 000 som kom 2007. Det flesta kommer från Irak,
              Somalia, Kosovo och Iran.
            </seg>
            <seg n="f5401163">
              Regeringen har satt upp mål för handläggningstider hos Migrationsverket.
              Det är sex månader för en vuxen och tre månader för barn. De målen
              har Migrationsverket inte lyckats hålla.
            </seg>
            <seg n="26019a58">
              Snittiden ligger upp mot nio månader. 31 procent av ärendena
              är klara inom tre månader. Därför har regeringen gett Migrationsverket
              ytterligare 45 miljoner för att korta handläggningstiderna.
            </seg>
            <seg n="9aa4ceb0">
              Vi är också mitt uppe i en bred belysning av asylområdet. Det
              sker en översyn av den nya instans- och processordningen. Det
              har kommit ett delbetänkande om offentligt biträde och vissa delar
              av sekretesslagen. Vi får utredningens slutbetänkande i februari
              2009.
            </seg>
            <seg n="f77fbefe">
              Vi har också en utredning som ser över lagen om mottagande av
              asylsökande. På det området har det inte gjorts någonting sedan
              1994. Mycket av den kritik som delar av oppositionen nu framför
              har man själv stor skuld i.
            </seg>
            <seg n="94c966a8">
              På måndag den 1 december kommer utredningen om försörjningskrav
              vid anhöriginvandring. Den handlar om att skapa ett positivt incitament
              för människor att söka sig dit där det finns arbete och bostad.
              Den handlar också om att familjen när den kommer ska komma till
              bra, trevliga och väl förberedda förhållanden.
            </seg>
            <seg n="a5c9d595">
              Vi hade för ett par veckor sedan en diskussion om arbetskraftsinvandringen.
              Jag sade då och säger nu att jag tror att det är ett av de mest
              framsynta beslut som denna kammare kommer att fatta.
            </seg>
            <seg n="e96a8380">
              Arbetskraftsinvandringen ger möjlighet för många människor att
              uppfylla sina drömmar och att lämna sitt land för att skapa sig
              en ny och bättre framtid. Drömmar uppfylls alltså inom ramen för
              kollektivavtal. Den ger också en ekonomisk utjämning i världen
              eftersom vi också vet att de pengar som skickas tillbaka är dubbelt
              så mycket som det internationella biståndet. Den ger också svenska
              företag möjlighet att få den kompetens som de är i behov av. Den
              ger också oss i Sverige möjlighet att säkra välfärden och därmed
              också pensionerna med tanke på den demografiska situation som
              vi kommer att leva med många lever längre, och vi får fler äldre,
              men det är färre som ska försörja oss. Denna situation är inte
              unik för Sverige utan finns i stora delar av västvärlden och Japan.
            </seg>
            <seg n="89886139">
              EU har varit lite sömnigt men börjat vakna och kommer snart att
              fatta ett beslut om blue card som ger möjlighet för dem som är
              högutbildade att komma till EU. Det är bara ett litet steg jämfört
              med det som vi tog här för ett par veckor sedan, då vi sade att
              det är behovet som ska styra, vilket innebär att det öppnar för
              alla människor att faktiskt kunna komma till Sverige och arbeta.
            </seg>
            <seg n="859db72c">
              Cirkulär migration är också någonting som diskuteras. Den har
              sin grund i att det troligen är ytterst få människor som lämnar
              sitt land och säger att de aldrig ska komma tillbaka. Man kan
              komma tillbaka av lite olika skäl. Efter att ha arbetat i något
              annat land kommer man tillbaka och för med sig kompetens till
              hemlandet. Man har med sig ett nätverk, vilket kan tillföra oerhört
              mycket positivt. Det kan också vara så att man kommer tillbaka
              på äldre dar när barnen är utflugna och maken eller makan kanske
              har dött och det kanske känns lite bra att höra sitt modersmål
              under de sista åren. Det kan också vara så att man kommer tillbaka
              till sitt land när det har lugnat ned sig, när freden har återkommit.
            </seg>
            <seg n="14480f2b">
              Om man tittar på siffror från UNHCR har en halv miljon människor
              frivilligt återvandrat till sitt hemland 2007. Migrationsverket
              har ett uppdrag att skapa internationella avtal som underlättar
              detta.
            </seg>
            <seg n="a40a3820">
              Vi har återvandringsbidrag. Vi har också skapat en hjälp för
              dem som enligt lagstiftningen har fått ett avslag och som frivilligt
              återvänder till sitt land ett återetableringsstöd. Det har höjts
              och är nu 30 000 kronor per vuxen, 15 000 kronor per barn och
              maximalt 75 000 kronor per familj. När detta infördes var intresset
              lite svalt. Under 2007 var det bara 102 personer som ansökte om
              detta. Men under första halvåret i år är det redan 600 personer
              som har ansökt.
            </seg>
            <seg n="e40db75c">
              Vi har, som en del tidigare talare också har tagit upp, en harmoniseringsprocess
              inom migrationsområdet på gång inom EU. Det är egentligen ett
              ganska naturligt steg. EU bygger väldigt mycket på att varor,
              tjänster och personer ska kunna röra sig fritt. Det är klart att
              om det kommer människor hit av lite olika skäl bör de också kunna
              få del av denna möjlighet att röra sig. Det förutsätter att man
              har ungefär samma regler.
            </seg>
            <seg n="0a0008ba">
              Men harmoniseringen är också viktig av det enkla skälet att den
              skyddande famnen inom EU behöver bli både större och varmare.
              Där tror jag ändå att vi i Sverige har sett till och kommer att
              se till att man ska ha en större och varmare famn.
            </seg>
            <seg n="166a2e9a">
              Jag kan till exempel nämna kvotflyktingarna som är den flyktinggrupp
              som antagligen har det allra värst. De sitter fast i läger till
              exempel i och runt Irak. Det är flera miljoner. De har inte någon
              ekonomisk förmåga och inte något kontaktnät som gör att de kan
              ta sig därifrån.
            </seg>
            <seg n="8ab7d39f">
              Det är då som det är så viktigt att vi ser till att vi kan skapa
              denna väg. Vi gör det med hjälp av UNHCR. I år handlar det om
              1 799 människor, om inte minnet sviker mig. I budgeten finns det
              möjlighet för 1 900 människor att komma hit.
            </seg>
            <seg n="c37301bc">
              Man kan säga att det har varit lite svalt i Europa. Men jag kan
              ändå se en öppning. I alla fall på tjänstemannanivå i kommissionen
              har man varit nere och tittat på och diskuterat detta, och jag
              har en förhoppning om att man kanske kan få ett vidarebosättningsprogram
              inom EU:s ram.
            </seg>
            <seg n="df127e77">
              Sverige är nämligen det land i Europa som tar emot flest vidarebosättningsflyktingar.
              Skulle alla länder göra detta på samma nivå utifrån sin egen befolkning
              skulle man helt plötsligt öppna dörren för 90 000 av de människor
              som har det allra sämst.
            </seg>
            <seg n="b315b3d0">
              Detta tillsammans med förslaget om arbetskraftsinvandring sänka
              trösklarna och göra det lättare att komma in lagligt är ett utmärkt
              sätt att minimera marknaden för människosmugglare.
            </seg>
            <seg n="71f10145">
              I och med detta är det naturligt att man också ändrar målet för
              migrationspolitiken. Kalle Larsson läste på ett förnämligt sätt
              innantill vad detta mål är. Jag ska göra detsamma.
            </seg>
            <seg n="d0b100a7">
              Målet är att säkerställa en långsiktigt hållbar migrationspolitik
              som inom ramen för den reglerade invandringen värnar asylrätten,
              underlättar rörlighet över gränser, främjar en behovsstyrd arbetskraftsinvandring,
              tillvaratar och beaktar migrationens utvecklingseffekter samt
              fördjupar det europeiska och internationella samarbetet.
            </seg>
            <seg n="879a6103">
              Detta är alliansregeringens politik. Men var står då oppositionen?
              Den är då inte enad, kan man konstatera.
            </seg>
            <seg n="90e46767">
              Vi har ett socialdemokratiskt parti som väldigt tydligt är för
              en reglerad invandring. Man säger nej till arbetskraftsinvandringen.
              Man vill behålla den extremt låga nivå som vi har haft under de
              senaste decennierna.
            </seg>
            <seg n="cb4a083f">
              Vi har Vänsterpartiet som är lite mer svåranalyserat. Nästan
              allt som sägs och kommer i förslag tyder på att man är för en
              oreglerad invandring. Det är okej att söka asyl och få nej, gömma
              sig, jobba svart och sedan få tillåtelse att stanna, eller att
              komma hit utan att ge sig till känna över huvud taget och jobba
              svart ett tag.
            </seg>
            <seg n="0a8fc9c4">
              Då kan man fråga: Hur länge måste man jobba svart för att kvala
              in i Vänsterpartiets Sverige? Det finns lite nyanser när det sägs
              att de som har varit här sedan den 1 januari 2008 och kan bevisa
              det kan få komma in. Det tyder på att man behöver jobba svart
              ett år.
            </seg>
            <seg n="5689bc4d">
              Den enda tydliga linjen som man kan se där Socialdemokraterna
              och Vänsterpartiet är eniga gäller en person som har sökt asyl,
              inte bedömts vara flykting och har fått ett arbete. Då måste den
              personen åka hem. Där är de väldigt eniga.
            </seg>
            <seg n="2a3cf955">
              Herr talman! Jag ska nämna två motioner. Den ena är en motion
              från Eva Johnsson från Kristdemokraterna. I den sägs det att man
              bör ha en samrådsgrupp kring asyl och religion.
            </seg>
            <seg n="27e13bfe">
              När generaldirektören för Migrationsverket var i utskottet i
              oktober berättade han att man har många samtal mellan Migrationsverket
              och samfunden. På det sättet tycker jag att intentionerna i motionen
              är uppfyllda.
            </seg>
            <seg n="2443bcde">
              Det finns också en motion av Betty Malmberg, Moderaterna, där
              hon säger att dagersättningen inte ska reduceras om en som är
              under 19 år och som är asylsökande får ett litet extraarbete.
              Detta ser vi som positivt i och med den arbetslinje som vi i alliansregeringen
              har, och det ligger helt i linje med de ändringar i fråga om socialtjänsten
              som innebär att feriearbete inte ska reducera ekonomiskt bistånd.
            </seg>
          </u>
          <note n="37e7c4fe">
            Avslutningsvis, herr talman, yrkar jag ånyo bifall till propositionen
            och till utskottets förslag i betänkandet samt avslag på motionerna.
          </note>
          <note n="abf76ca9">
            I detta anförande instämde Mats G Nilsson och Lars-Arne Staxäng
            (båda m), Solveig Zander (c), Ulf Nilsson (fp) samt Lars Gustafsson
            (kd).
          </note>
          <note type="speaker" n="179a6971">
            Anf. 35 KALLE LARSSON (v) replik:
          </note>
          <u who="Q5937876" xml:id="i-e93f2d76e580e6cd-0" n="dceee6ef">
            <seg n="e6ba814e">
              Herr talman! Jag ska nöja mig med tre frågor till Mikael Cederbratt.
              Det finns ganska många frågor att ställa och också mycket att
              säga efter det lite motstridiga och, ska vi säga, spännande anförande
              som Mikael Cederbratt här höll. Men jag nöjer mig, som sagt, med
              tre frågor.
            </seg>
            <seg n="ddc0752c">
              Den första frågan handlar om målen och om varför det är så viktigt
              för Moderaterna att inte längre värna asylrätten internationellt.
              Ni vill ju ta bort den delen av målformuleringen. Jag undrar alltså
              varför det är så viktigt att ändra på den formuleringen och varför
              det är så viktigt att underordna asylrätten den reglerade invandringen.
              Frågan är vad det betyder. Innebär det att det finns ett tak för
              hur många personer som ska få asyl i Sverige och att ingen ytterligare
              när det taket är uppnått får asyl här trots att vederbörande har
              de skäl som anges i lagstiftningen? Det är ju konsekvensen av
              den gjorda målförändringen.
            </seg>
            <seg n="80435eee">
              Den andra frågan rör försörjningskrav vid anhöriginvandring.
              På måndag presenteras en utredning. Vi vet ungefär vad den kommer
              fram till. På vilket sätt tror Mikael Cederbratt att det blir
              lättare för en person att skaffa sig arbete och en rimlig bostad
              om den personen inte får leva tillsammans med sina barn? Det är
              ju konsekvensen av det förslag som Moderaterna står bakom.
            </seg>
            <seg n="198dcb31">
              Den tredje frågan gäller värnandet av asylrätten som Mikael Cederbratt
              säger bäst uppfylls genom att man följer lagar och beslut. Där
              skulle jag vilja få en liten sakupplysning av Mikael Cederbratt.
              Anser Mikael Cederbratt att det finns ett ovillkorligt förbud
              mot att återsända personer från Sverige till ett annat land om
              de i det land som de sänds till riskerar tortyr eller annan omänsklig
              behandling?
            </seg>
          </u>
          <note type="speaker" n="0cfc090c">
            Anf. 36 MIKAEL CEDERBRATT (m) replik:
          </note>
          <u who="Q5605493" xml:id="i-549267411ef1700f-1" n="a0a2a986">
            <seg n="999ea796">
              Herr talman! Jag börjar med målförändringen. Det tycker jag är
              en konsekvens av att det faktiskt har skett förändringar i och
              med EU-samarbetet. Vi har också precis skapat en lag för att underlätta
              när det gäller möjligheterna till arbete.
            </seg>
            <seg n="6f84889e">
              Asylrätten regleras inom lagen, så det finns inte på något sätt
              något motsatsförhållande där. Vi flyttar fram positionerna inom
              EU i och med EU-samarbetet för att, som jag sagt, den europeiska
              famnen ska bli både större och varmare. I mina ögon och i min
              slutsats står sig asylrätten starkare med det här målet.
            </seg>
            <seg n="cea2394c">
              Avseende försörjningskrav finns det många drivkrafter för människor
              som kommer hit när det gäller var de bosätter sig eller vill vara.
              En av drivkrafterna är naturligtvis närheten till anhöriga. Det
              är inget som man ska tycka är felaktigt eller fult på något sätt.
              Men det skapar en del problem, framför allt kanske när det gäller
              deras familjers möjligheter att få ett bra liv. Därför tror vi
              att det är en bra morot att också ha en drivkraft till att söka
              arbete och en bra bostad för att därmed, när familjen kommer,
              kunna ha bra och ordnade förhållanden.
            </seg>
            <seg n="04eada74">
              Den sista frågan tror jag att statsrådet Billström i tv svarat
              på. Jag har ingen annan åsikt än han. Jag måste ändå här fråga:
              När tycker Kalle Larsson att man inte ska respektera utslag i
              migrationsdomstolarna? Är det när Kalle Larsson vill det, eller
              vad är det för slump som avgör det?
            </seg>
          </u>
          <note type="speaker" n="dacc248d">
            Anf. 37 KALLE LARSSON (v) replik:
          </note>
          <u who="Q5937876" xml:id="i-e93f2d76e580e6cd-1" n="dceee6ef">
            <seg n="45e77c7d">
              Herr talman! Jag ska ge Mikael Cederbratt en eloge för att han
              svarade på ställda frågor. Det är inte alltid det sker. Men nu
              är det jag som ställer frågor till Mikael Cederbratt, och det
              tänker jag fortsätta att göra.
            </seg>
            <seg n="eb208bc5">
              Det svar jag får om målen är att asylrätten regleras inom lagen.
              Men det var inte vad jag frågade om. Min fråga var snarare vad
              det är som gör att det inte nu är viktigt att värna asylrätten
              internationellt. Den målformuleringen tas ju bort i och med det
              förslag som Mikael Cederbratt står bakom.
            </seg>
            <seg n="d0cb7cd9">
              Och varför är det så viktigt att underordna asylrätten den reglerade
              invandringen? Det är en annan sak än att ha den lagreglerad. Underordnas
              asylrätten den reglerade invandringen är det lätt att uppleva
              att det, på samma sätt som det är i ett antal länder, ska finnas
              ett tak för hur många personer som ska få asyl. Därmed är asylkvoten
              så att säga fylld.
            </seg>
            <seg n="2ed9e9e8">
              När det gäller detta med försörjningskrav var min fråga följande
              jag ställer den alltså igen: Kan Mikael Cederbratt försöka förklara
              på vilket sätt det ska bli lättare för en person som har flytt
              från sitt hemland att skaffa en rimlig bostad och att skaffa en
              försörjning om den personen inte får vara tillsammans med sina
              barn och den närmaste familjen? Det är ju det som försörjningskravet
              vid anhöriginvandring innebär.
            </seg>
            <seg n="45bf3d34">
              På den sista punkten vill jag upprepa min fråga, för där fick
              jag inget svar bortsett från att jag tydligen skulle ha lyssnat
              på ett tv-program som en annan person varit med i. Min fråga till
              Mikael Cederbratt är: Finns det ett ovillkorligt förbud för Sverige
              att avvisa någon till tortyr eller omänsklig och förnedrande behandling,
              eller finns det inte ett sådant?
            </seg>
          </u>
          <note type="speaker" n="cac084bb">
            Anf. 38 MIKAEL CEDERBRATT (m) replik:
          </note>
          <u who="Q5605493" xml:id="i-de4abf6b5bd88fd6-0" n="a0a2a986" next="i-b6189b6e7555883f-0">
            <seg n="a8a18a5a">
              Herr talman! Med den lagstiftning och de regler vi har i Sverige
              finns det inget tak när det gäller hur många som kommer hit och
              som har flyktingskäl och får stanna.
            </seg>
            <seg n="1cc1b833">
              Svaret på frågan om att skicka tillbaka den som riskerar tortyr
              är att det ska man inte göra.
            </seg>
            <seg n="8534dbad">
              Kalle Larsson målar alltid upp en bild av att det han säger är
              bästa sättet att värna asylrätten. Jag måste starkt ifrågasätta
              det. Hur, Kalle Larsson, värnas asylrätten när man struntar i
              fattade beslut, i en rättssäker ordning? Att låta en person som
              efter att under ett år ha varit här och ha jobbat svart få möjlighet
              att på ett lagligt sätt arbeta här är väl om något ett sätt att
              urholka asylrätten.
            </seg>
          </u>
          <note n="1324f7b7">
            Ajournering
          </note>
          <note n="b6ae87fe">
            Kammaren beslutade kl. 13.57 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="Q5605493" xml:id="i-b6189b6e7555883f-0" n="a0a2a986" prev="i-de4abf6b5bd88fd6-0">
            <seg n="b838510f">
              Återupptagna förhandlingar
            </seg>
            <seg n="9a6843d3">
              Jag vill hälsa statsråden välkomna till dagens frågestund.
            </seg>
            <seg n="08b47607">
              Åtgärder mot arbetslösheten inom byggsektorn
            </seg>
          </u>
          <note n="6dc959c4">
            Förhandlingarna återupptogs kl. 14.00.
          </note>
          <note n="877962c5">
            10 § Frågestund
          </note>
          <note n="55d609ff" type="speaker">
            Anf. 39 TREDJE VICE TALMANNEN:
          </note>
          <note type="speaker" n="036f35e8">
            Anf. 40 THOMAS ÖSTROS (s):
          </note>
          <u who="Q3297193" xml:id="i-cf222ddd56525b3f-0" n="8e669bcd">
            <seg n="97b5ad09">
              Fru talman! Jobbkrisen blir allt allvarligare, och varslen väller
              in över hela landet. I tisdags varslade Skanska 2 000 medarbetare.
              Det är redan nu 10 000 varslade byggnadsarbetare i Sverige. En
              del bedömare befarar att det kan vara tiotusentals arbetslösa
              byggnadsarbetare inom de kommande åren. Allt fler ekonomer, småföretagare,
              stora företagare, politiker och bedömare kräver stimulansåtgärder.
              Men i går sade Mats Odell på frågan om det kommer några stimulansåtgärder
              för att förhindra tvärniten på byggnadsmarknaden och därmed massarbetslöshet
              bland byggnadsarbetare att det inte finns någonting som säger
              att regeringen kommer att göra någonting för att förhindra den
              utvecklingen.
            </seg>
            <seg n="8b5c8fdb">
              Min fråga riktas till finansminister Anders Borg: Är det regeringens
              uppfattning att ingenting finns planerat för att förhindra en
              kraftig ökning av arbetslösheten bland byggnadsarbetarna i Sverige
              och därmed mycket allvarliga konsekvenser för svensk ekonomi?
            </seg>
          </u>
          <note type="speaker" n="8330c207">
            Anf. 41 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-7" n="0b369b02">
            <seg n="764037e3">
              Fru talman! Väldigt mycket görs för att förstärka sysselsättningen
              och stabilisera svensk ekonomi. Vi har lagt fram en budgetproposition
              som innehåller omfattande åtgärder på över 30 miljarder med inriktning
              att det ska bli fler i arbete, att vi ska investera i framtiden
              och att vi ska satsa på välfärden. Alla de åtgärderna underlättar
              stabiliseringen av den svenska ekonomin. När man går igenom EU-kommissionens
              program, som presenterades i går, blir det uppenbart att detta
              ligger väl i linje med vad övriga Europa planerar och att Sverige
              har legat på yttersta framkant i de här frågorna. Det kommer vi
              naturligtvis att göra också framöver.
            </seg>
            <seg n="96c03c36">
              Vi har vidtagit omfattande åtgärder, och vi har förstärkt dem
              efter budgeten. Vi har goda offentliga finanser, och därför har
              vi också en hög beredskap och goda förutsättningar att fortsatt
              hantera krisen på ett sätt som gör att vi ligger på framkant.
            </seg>
          </u>
          <note type="speaker" n="5e134e47">
            Anf. 42 THOMAS ÖSTROS (s):
          </note>
          <u who="Q3297193" xml:id="i-cf222ddd56525b3f-1" n="8e669bcd">
            <seg n="2265448f">
              Fru talman! Inget besked den här gången heller, det som näringslivet
              i Sverige, politiker i Sverige och fackliga organisationer efterfrågar.
              Att det finns risk för att arbetslösheten ökar är inte bara alla
              andras uppfattning, utan det är nu också regeringens uppfattning
              sedan några dagar tillbaka. Det finns en risk att arbetslösheten
              ökas med 150 000 personer. Ändå säger finansministern att den
              budget som framlades i september och som byggde på prognosen att
              arbetslösheten skulle vara oförändrad räcker för att möta en sådan
              situation. Hur kan det komma sig?
            </seg>
            <seg n="7973a08a">
              Vi har föreslagit ett brett stimulanspaket med stimulanser för
              hushåll med knaper ekonomi, som pensionärer och barnfamiljer,
              men också ett brett framtidsprogram med investeringar i byggsektor,
              infrastruktur och utbildning. Vi kommer att lägga fram ytterligare
              förslag på åtgärder utöver de åtgärder på 17 miljarder som vi
              har föreslagit. Kommer regeringen att fortsätta att vara så här
              häpnadsväckande passiv inför den galopperande arbetslösheten?
              Jag vill ha svar från finansministern.
            </seg>
          </u>
          <note type="speaker" n="4538acae">
            Anf. 43 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-8" n="0b369b02">
            <seg n="450cd1c2">
              Fru talman! Den häpnadsväckande verklighetsuppfattning som Thomas
              Östros ger uttryck för får stå för honom.
            </seg>
            <seg n="b19cc453">
              Det är alldeles uppenbart att regeringen har varit aktiv. Vi
              har legat på framkant, hela inriktningen i budgeten är i linje
              med det EU-kommissionen nu skisserar när det gäller inriktningen
              att säkra framtidsinvesteringar, förstärka jobbpolitiken och när
              det gäller omfattningen. Det är alldeles tydligt att här agerar
              vi i linje med de bedömningar som görs internationellt.
            </seg>
            <seg n="a3cd755a">
              Thomas Östros nämnde Socialdemokraternas stimulanspaket. Om det
              handlar om att göra stora hål i de offentliga budgetarna med små
              effekter på jobben har Socialdemokraterna prickat väldigt rätt.
              Om vi vidtar den typen av breda åtgärder med små effekter på jobb
              och sysselsättning skapar vi en risk för att vi ungergräver offentliga
              finanser. Vi ska ta ansvar för starka offentliga finanser och
              en bra jobbpolitik, den måste bygga på långsiktighet. Den ska
              bygga på att vi har en hög beredskap att agera också framöver.
            </seg>
            <seg n="9039eaf8">
              Gemensamma stimulansåtgärder inom EU
            </seg>
          </u>
          <note type="speaker" n="392d12e0">
            Anf. 44 MIKAELA VALTERSSON (mp):
          </note>
          <u who="Q4354795" xml:id="i-2dac7dac924dde56-0" n="e9c5aa7e">
            <seg n="aa39323c">
              Fru talman! Min fråga riktar sig till Anders Borg. I det här
              besvärliga ekonomiska läget, när det levereras nya varsel varje
              dag, är det allt fler som ropar efter handlingskraft från regeringen,
              inte bara vi från oppositionen utan också Svenskt Näringsliv,
              ett flertal ekonomer, Sveriges Kommuner och Landsting och myndigheten
              Konjunkturinstitutet.
            </seg>
            <seg n="b62b09b0">
              När EU-kommissionens förslag på åtgärder nu har kommit har det
              hörts olika budskap från regeringens sida om synen på det här.
              Det handlar lite om vilken linje Sverige har haft.
            </seg>
            <seg n="8a3e81b7">
              Finansministern har tidigare sagt att regeringen är beredd att
              vidta ytterligare åtgärder som så krävs. Från statsministern har
              det hörts en mer avvisande ton i fråga om EU:s initiativ. Statsministern
              var närmast skeptisk och ironisk och sade: Tänker kommissionen
              finansiera förslagen själv? Vidare sade statsministern: Det är
              inte ens säkert att vi är överens om inriktningen på åtgärderna.
              Men enligt uppgifter i medier har Barroso rådgjort med medlemsstaternas
              regeringar innan förslaget lades fram.
            </seg>
            <seg n="340f2af2">
              Min fråga är: Vad har varit och vad är regeringens linje i samtalen
              om gemensamma stimulansåtgärder inom EU?
            </seg>
          </u>
          <note type="speaker" n="caec012b">
            Anf. 45 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-9" n="0b369b02">
            <seg n="71af3f87">
              Fru talman! Vår linje har varit alldeles tydlig. Man behöver
              ett omfattande och brett paket som säkrar en jobbpolitik, som
              ger framtidsinvesteringar och som lägger grunden för satsningar
              på välfärden. Kommissionen talar om att jobba med Lissabonstrategin
              respektive att få på plats skattelättnader för låg- och medelinkomsttagare,
              och det är precis den inriktningen budgeten har. Det är den långsiktigt
              riktiga politiken.
            </seg>
            <seg n="548d6065">
              Vi vet att när Miljöpartiet efterfrågar handlingskraft är det
              handlingskraft som i grunden skulle ställa till större bekymmer
              än de vi redan har. Det är klart att kraftigt höjda bensinskatter,
              kraftigt höjd beskattning på åkerinäringen, kraftigt höjd beskattning
              på hela fordonsindustrin skulle vara förödande i en ekonomisk
              kris där kanske de näringarna drabbats allra hårdast.
            </seg>
            <seg n="549d4cf7">
              Sverige behöver stabilitet i offentliga finanser så att nästa
              diskussion inte handlar om nedskärningar. Vi behöver en uthållig
              jobbpolitik, och vi behöver satsningar på välfärd och framtid.
              Det är precis det regeringen har levererat. Vi har en hög beredskap
              för att arbeta vidare med den typen av förslag också framöver.
            </seg>
          </u>
          <note type="speaker" n="0763ef7e">
            Anf. 46 MIKAELA VALTERSSON (mp):
          </note>
          <u who="Q4354795" xml:id="i-2dac7dac924dde56-1" n="e9c5aa7e">
            <seg n="d5184acd">
              Fru talman! De förslag som Miljöpartiet har levererat med satsningar
              på infrastruktur, massiva utbildningsinsatser och annat ligger
              väl i linje med det som väldigt många bedömare och organisationer
              har efterfrågat.
            </seg>
            <seg n="627c106e">
              Är det fortfarande så att regeringens ekonomiska politik i det
              här allvarliga läget grundar sig på de ekonomiska bedömningar
              som man gjorde flera månader sedan i budgetpropositionen? Eller
              har ni sedan dess tänkt någonting nytt? Är några nya åtgärder
              på väg?
            </seg>
          </u>
          <note type="speaker" n="7e12b3be">
            Anf. 47 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-10" n="0b369b02">
            <seg n="775a9643">
              Fru talman! Mikaela Valtersson flyr från sin egen politik. Det
              är alldeles uppenbart att inte en enda bedömare har förordat en
              skattechock mot fordonsindustrin, mot basindustrin, mot transportnäringen,
              mot åkerinäringen i det här läget. Jag har inte hört en enda representant
              för Västsverige eller för bilindustrin säga att vi behöver en
              skattechock så att vi får minskade möjligheter att driva en verksamhet
              i Sverige och får bort produktionen från Torslanda, Skövde och
              Södertälje. Det har jag inte noterat.
            </seg>
            <seg n="e04fa7ae">
              Vad jag har noterat är att kommissionen lägger fram ett paket
              med huvudinriktningen på att driva en jobbpolitik och att klara
              framtidsinvesteringar. Det är precis det vi har lagt fram i vår
              budget. Om vi kunde börja med att enas om jobbpolitiken kan vi
              sedan börja diskutera hur den behöver kompletteras. Det handlar
              naturligtvis om en lång rad åtgärder som vi har anledning att
              överväga. Tack vare att vi har sparat i ladorna har vi goda förutsättningar
              att hantera det och därigenom bidra till att också stabilisera
              det ekonomiska läget.
            </seg>
            <seg n="a46bf27b">
              Elever med sällsynta diagnoser
            </seg>
          </u>
          <note type="speaker" n="81baed43">
            Anf. 48 LARS-IVAR ERICSON (c):
          </note>
          <u who="Q432059" xml:id="i-3fd8874cff520de7-0" n="d4269d54">
            <seg n="6a375d7e">
              Fru talman! Jag har en fråga till utbildningsminister Jan Björklund,
              och den handlar om skolans bemötande av elever med funktionsnedsättning,
              särskilt de barn och ungdomar som ryms inom gruppen med sällsynta
              diagnoser. Det har visat sig att när dessa barn och ungdomar når
              skolåldern får de olika bemötande beroende på skolform, skolklasstillhörighet
              och övriga elevers förutsättningar.
            </seg>
            <seg n="3561638a">
              Ett exempel är en elev i en grundskoleklass som fick omfattande
              regelbundet stöd av en logoped eftersom inga andra i klassen hade
              stora talsvårigheter. Däremot fick en elev i en särskoleklass
              endast sporadiskt stöd av en logoped. Motiveringen var att det
              fanns så många andra elever i klassen som hade större svårigheter.
            </seg>
            <seg n="08fe7823">
              Min fråga blir därför: Hur ska elever med sällsynta diagnoser
              få ett likvärdigt bemötande i skolans värld?
            </seg>
          </u>
          <note type="speaker" n="0d043923">
            Anf. 49 Utbildningsminister JAN BJÖRKLUND (fp):
          </note>
          <u who="Q911372" xml:id="i-e0f48f979b9d69ea-11" n="612f0258">
            <seg n="72500698">
              Fru talman! Jag tackar för frågan. Den grupp elever som Lars-Ivar
              Ericson ställer frågan om finns bland de grupper som har de i
              särklass största behoven i svensk skola. Det är de elever som
              svenskt skolväsen alltför ofta inte lyckas nå målen med. Det sker
              tillkortakommanden. Därför är frågan mycket motiverad. Det finns
              ett behov av att strama upp rutiner, processer och kunnande när
              det gäller de här eleverna.
            </seg>
            <seg n="577db7d5">
              Ett par saker som nu sker är att i den nya skollagen kommer kraven
              på kommuner och friskolor att vara högre när det gäller skolhälsovård
              och elevhälsa. Det är det första. För det andra har regeringen
              nyss återinfört den speciallärarutbildning som Socialdemokraterna
              avskaffade för 20 år sedan. Speciallärare är de lärare som ska
              möta just de här eleverna. För det tredje har en myndighet nyss
              inrättats, Specialpedagogiska skolmyndigheten, som har till uppgift
              att ge råd till skolorna om hur de ska bemöta, diagnostisera och
              hantera dessa elever.
            </seg>
          </u>
          <note type="speaker" n="55d18849">
            Anf. 50 LARS-IVAR ERICSON (c):
          </note>
          <u who="Q432059" xml:id="i-3fd8874cff520de7-1" n="d4269d54">
            <seg n="a9fdb864">
              Fru talman! Jag tackar för svaret. År 2010 ska vi ha ett samhälle
              som är tillgängligt för alla. Det gäller också i skolans värld.
              Det är helt klart att skolsituationen för elever med olika funktionsnedsättningar
              på många sätt kan upplevas som besvärlig.
            </seg>
            <seg n="c020dcb6">
              Jag skulle vilja veta hur utbildningsministern vill verka för
              att tillgänglighetsarbetet i skolans värld också tar fart. Så
              sker på många olika andra håll i samhället; där jobbar man nu
              aktivt med tillgänglighetsfrågor. Hur blir det i skolans värld?
            </seg>
          </u>
          <note type="speaker" n="a2ee87b2">
            Anf. 51 Utbildningsminister JAN BJÖRKLUND (fp):
          </note>
          <u who="Q911372" xml:id="i-e0f48f979b9d69ea-12" n="612f0258">
            <seg n="fe20d530">
              Fru talman! När det gäller den grupp elever som Lars-Ivar Ericson
              nu tar upp i sin andra fråga handlar det om tillgänglighet. Tillgänglighet
              är på ett sätt ett mycket vitt begrepp, där man oftast avser fysisk
              tillgänglighet i form av att göra skolorna möjliga för elever
              som är rörelsehindrade och så vidare. Jag tycker att det arbetet
              har gått för långsamt i Sverige.
            </seg>
            <seg n="3bbb00fe">
              Regeringen planerar att skärpa dessa regler i den nya skollag
              som jag kommer att förelägga riksdagen under nästa år. Det kan
              till exempel handla om en elev som söker till en viss skola en
              kommunal skola eller en friskola. Skolan säger då: Nej, vi kan
              inte ta emot dig för du har för stora problem i det ena eller
              andra avseendet. Den typen av svar förekommer. Den eleven är i
              dag rättslös, skulle jag säga. Men i den nya skollagen kommer
              det beslutet att bli möjligt att överklaga. Jag tror att det kommer
              att leda till en påskyndad utveckling när det gäller att göra
              skolorna mer tillgängliga för elever med olika typer av funktionshinder.
            </seg>
            <seg n="90eafbe0">
              Krisen på finansmarknaden och bostadslånen
            </seg>
          </u>
          <note type="speaker" n="2cec3c10">
            Anf. 52 SVEN-ERIK ÖSTERBERG (s):
          </note>
          <u who="Q3370194" xml:id="i-30091ba809a96f57-0" n="20f77b8e">
            <seg n="1a69d118">
              Fru talman! Också jag har en fråga till finansminister Anders
              Borg. Samhället med skattebetalarna i bräschen gör nu stora insatser
              för att pressa tillbaka krisen på finansmarknaden. Det har också
              varit en enig riksdag som har ställt sig bakom detta. Det är då
              högst rimligt, tycker jag, att också bankerna agerar på ett extra
              ansvarstagande sätt i en svår tid för många kunder kanske också
              lite med aspekt på sina egna ersättningsnivåer och bonusprogram.
            </seg>
            <seg n="f3a2071c">
              Vi vet att det ute i samhället är allt fler som har köpt bostäder.
              Vi vet också att det är många som sitter på två bostäder därför
              att den ena har varit svår att sälja som en följd av jobbkrisen.
              40 000 löntagare har blivit varslade under hösten.
            </seg>
            <seg n="7c702173">
              Min fråga till finansministern är: Är finansministern beredd
              att ta upp en diskussion med bankerna att öppna möjligheten till
              anstånd för dem som sitter extra illa till i den här svåra situationen?
              Det handlar om amortering och även om ränta, och man får naturligtvis
              pröva från fall till fall. Är finansministern beredd att ta ett
              sådant initiativ?
            </seg>
          </u>
          <note type="speaker" n="ffdaaab7">
            Anf. 53 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-13" n="0b369b02">
            <seg n="8bd1f39a">
              Fru talman! Låt mig till att börja med säga att jag välkomnar
              att man från Socialdemokraternas, Miljöpartiets och Vänsterpartiets
              sida har kunnat ha en samsyn med regeringen om bankhanteringen.
              Det är en fördel för Sverige så långt vi kan upprätthålla det.
              Jag tror att vi ömsesidigt ska se till att vårda detta.
            </seg>
            <seg n="bc6440d5">
              Vi ska vara väl medvetna om att vi har en lång vinter framför
              oss. Jag tror att det dröjer länge innan vi kan börja se några
              vårtecken. Det finns mycket besvärliga och mörka vatten att passera
              innan vi är framme vid bättre och ljusare tider.
            </seg>
            <seg n="7c5ea591">
              Vi ska på Ekofinrådet på tisdag diskutera bland annat ersättningar
              och villkor för bankledningar. Det finns en stark europeisk samsyn
              på att de här frågorna inte kan hanteras som de har gjorts tidigare.
              Jag tror att det är bra att vi får till stånd en sådan diskussion.
            </seg>
            <seg n="5a836451">
              Jag förutsätter också att vi från bankernas sida har ett alltigenom
              ansvarsfullt agerande där man tar stort samhällsansvar. Det gäller
              naturligtvis i alla delar.
            </seg>
          </u>
          <note type="speaker" n="39ec4221">
            Anf. 54 SVEN-ERIK ÖSTERBERG (s):
          </note>
          <u who="Q3370194" xml:id="i-30091ba809a96f57-1" n="20f77b8e">
            <seg n="44a0fd2d">
              Fru talman! Jag var inte ute efter att få höra att finansministern
              förutsatte att bankerna gör det här. Jag vill ha ett besked från
              finansministern om huruvida han är beredd att ta ett initiativ
              och faktiskt begära detta av bankerna med tanke på hur samhällsmedborgarna
              och samhället har ställt upp på banksektorn för att stabilisera
              i den oro som har varit.
            </seg>
            <seg n="29c94c01">
              Vore det inte lämpligt, finansministern, att nu använda SBAB,
              som staten är fullständig ägare till, som en spjutspets i detta
              arbete? Samtidigt vore det jättebra om finansministern kunde ge
              besked om att ni nu lägger försäljningsplanerna på hyllan. Det
              Mats Odell sade häromdagen måste väl ändå också finansministern
              tycka var ganska korkat. Han sade: Planerna fortsätter. Vi väntar
              på rimligt pris. Ge ett besked i den frågan också, finansministern!
            </seg>
          </u>
          <note type="speaker" n="581612cc">
            Anf. 55 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-14" n="0b369b02">
            <seg n="804a5f8f">
              Fru talman! Jag tror att det är alldeles uppenbart att vi har
              behov av en stabilisering på de finansiella marknaderna i Sverige.
              Om vi inte klarar av att få kreditgivningen på plats och ordning
              på banksystemet är det inte många andra saker som kommer att fungera
              även om vi föreslår både det ena och det andra stimulanspaketet.
            </seg>
            <seg n="87458d98">
              Vi måste få på plats en ordning där räntekostnaderna kommer ned,
              där långivningen fungerar och där vi klarar en kreditgivning till
              företag och hushåll. Vi är naturligtvis öppna för att diskutera
              alla olika tänkbara vägar för att säkra detta. Vi har haft möten
              med bankerna där de har givit sina synpunkter. Vi har naturligtvis
              anledning att nu arbeta vidare med de frågorna, och det är också
              vad vi gör. Det handlar bland annat om hur vi ska se på kreditgivningen
              för att säkra att alla tänkbara kanaler för en väl fungerande
              kreditgivning är på plats.
            </seg>
            <seg n="a5d4b1eb">
              Jag måste samtidigt säga att jag är skeptisk till att regeringen
              ska gå in och styra hur bankerna sköter hanteringen av amorteringar
              och räntekostnader för enskilda kunder. Det har vi aldrig gjort
              i Sverige, och jag måste nog säga att jag är obenägen att ta ett
              sådant initiativ.
            </seg>
          </u>
          <note n="0a94026b">
            Betygsliknande omdömen från årskurs 1
          </note>
          <note type="speaker" n="9ad7ae41">
            Anf. 56 MATS PERTOFT (mp):
          </note>
          <u who="Q6043976" xml:id="i-b3cf7b7a946d6321-0" n="0d670aa5">
            <seg n="787d4de6">
              Fru talman! Jag har en fråga till utbildningsminister Jan Björklund.
              Nu går det långsamt mot jul. I alla landets grundskolor förbereder
              man avslutningarna. Regeringen har beslutat tillåta skolorna att
              införa betygsliknande omdömen från årskurs 1.
            </seg>
            <seg n="a869ad3f">
              Det är en politik som varken jag eller Miljöpartiet gillar. Nu
              har man i alla fall infört det, och då ska det också gå rätt till.
              Men det verkar inte göra det. I många kommuner tar politikerna
              över rodret och bestämmer vad skolorna gör i stället för att rektorerna
              genomför detta, som det står i bestämmelserna.
            </seg>
            <seg n="77aff503">
              Jag undrar hur utbildningsministern tänker agera så att ordningen
              blir återställd så att det verkligen är rektorerna som inför detta
              och att det inte sker via politiska dekret från stadshus.
            </seg>
          </u>
          <note type="speaker" n="06927120">
            Anf. 57 Utbildningsminister JAN BJÖRKLUND (fp):
          </note>
          <u who="Q911372" xml:id="i-e0f48f979b9d69ea-15" n="612f0258">
            <seg n="2bfdee10">
              Fru talman! Jag tackar för den frågan. Jag tror att det här är
              en av de viktigare utbildningspolitiska reformerna. Föräldrar
              har rätt till tydlig information om hur det går för eleverna i
              skolan. De muntliga utvecklingssamtalen i all ära de fyller en
              viss funktion, men de är ofta inte tillräckligt tydliga. Det är
              därför vi kompletterar detta med skriftlig information till föräldrarna.
            </seg>
            <seg n="bb533ad4">
              När det handlar om de högre årskurserna högstadiet, om vi uttrycker
              det så är det naturligt med riktiga betyg. Man börjar förbereda
              sig för slutbetygen. Vi har gemensamma nationella kriterier. I
              de tidigare årskurserna är det inte nödvändigt att det ser exakt
              likadant ut. De muntliga utvecklingssamtalen har aldrig varit
              likriktade i Sverige. Det är varje lärare som avgör hur de ska
              läggas upp. Men det är viktigt med den här informationen.
            </seg>
            <seg n="8f0f7681">
              Som frågeställaren säger är det varje skola som själv bestämmer
              hur omdömena ska se ut. Det är naturligtvis fullt möjligt för
              en kommun att ge ett tips eller en rekommendation till skolan
              och säga: Ni kan lägga upp det på det här sättet. Men till sist
              är det den enskilda skolan som själv bestämmer hur omdömena ska
              se ut. Den lagen är glasklar.
            </seg>
          </u>
          <note type="speaker" n="18bf77e4">
            Anf. 58 MATS PERTOFT (mp):
          </note>
          <u who="Q6043976" xml:id="i-b3cf7b7a946d6321-1" n="0d670aa5">
            <seg n="de7d1e52">
              Fru talman! Men nu är det så att vi kan läsa i ett antal nämndprotokoll
              och kommunfullmäktigeprotokoll att man fattar politiska beslut
              om att införa betygsliknande skriftliga omdömen. Vi kan läsa det
              i nyhetstelegram och höra det från oroade föräldrar.
            </seg>
            <seg n="a8d2b7c7">
              Vad tänker utbildningsministern göra för att ordningen ska bli
              återställd och så att man följer de regler som Skolverket har
              föreskrivit? Jag håller helt med; rektorerna ska göra detta, och
              inte politikerna. Men framför allt i borgerligt styrda kommuner
              är det politikerna som fattar beslut om detta. Vad tänker utbildningsministern
              göra?
            </seg>
          </u>
          <note type="speaker" n="a362a347">
            Anf. 59 Utbildningsminister JAN BJÖRKLUND (fp):
          </note>
          <u who="Q911372" xml:id="i-e0f48f979b9d69ea-16" n="612f0258">
            <seg n="e7a647ec">
              Fru talman! Skolverket lämnar inga föreskrifter. Det är regeringen
              som i grundskoleförordningen har meddelat bestämmelserna för detta.
              Varje skola bestämmer själv. Jag också sett att här i Helsingfors
              och på andra håll har kommunens utbildningsnämnd sagt: Så här
              kan det se ut om ni vill. Rektorer har själva gått samman för
              att ta fram en gemensam mall för hur omdömena ska se ut. Det är
              alldeles utmärkt. Det får man göra. Men till sist är det så att
              en rektor eller en skola kan utforma det på ett annat sätt eftersom
              grundskoleförordningen är utformad så att det är varje skola som
              själv bestämmer hur det ska utformas.
            </seg>
            <seg n="1cfd30df">
              Det är inte frivilligt i den meningen att man kan bestämma att
              man avstår från skriftliga omdömen. Det har föräldrarna rätt att
              få enligt vår mening. Den frivilligheten har vi inte infört. Föräldrarna
              ska ha rätt att få denna information. Hur den utformas bestämmer
              skolan själv.
            </seg>
            <seg n="4b91df19">
              Vi har myndigheter som ser till att man följer lagar och förordningar.
              Om någon gör fel kommer det alldeles säkert att rättas till och
              anmälas hit och dit. Det är inte regeringens sak. Grundskoleförordningen
              är glasklar. Det är varje skola som själv avgör hur de här omdömena
              ska se ut.
            </seg>
            <seg n="8cd47ebf">
              Förtidspensionärers återgång till arbete
            </seg>
          </u>
          <note type="speaker" n="0ff5cde3">
            Anf. 60 INGE GARSTEDT (m):
          </note>
          <u who="Q3798648" xml:id="i-f9d63e13f8302874-0" n="5eadebb9">
            <seg n="486f7df2">
              Fru talman! Jag har en fråga till socialförsäkringsminister Cristina
              Husmark Pehrsson. Varför är det så få förtidspensionärer som har
              kommit tillbaka till arbete vad gör regeringen för att detta ska
              ske?
            </seg>
            <seg n="98caa292">
              Jag har tre vänner, tre kvinnor, som nästan tvingades till förtidspensionering.
              Det är tre kvinnor mellan 23 och 40 år. Ett av alliansens vallöften
              var ju att minska utanförskapet. Man kan konstatera att det är
              över 255 000 fler människor i arbete i dag än motsvarande kvartal
              för tre år sedan. Den förra regeringen förtidspensionerade ju
              140 personer om dagen, och 330 000 var kvinnor. Detta har skapat
              ett ofantligt utanförskap.
            </seg>
            <seg n="b2cb266c">
              Min fråga är åter: Vad gör regeringen för att minska detta och
              se till att fler förtidspensionärer kommer i arbete?
            </seg>
          </u>
          <note type="speaker" n="e5706da7">
            Anf. 61 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-e0f48f979b9d69ea-17" n="7acc9f27">
            <seg n="eb19ec76">
              Fru talman! Tack för frågan! När jag blev minister med ansvar
              för de här frågorna fick jag frågan: Vad är det viktigaste du
              nu ska göra för att komma till rätta med de katastrofalt höga
              ohälsotalen i Sverige, att så många människor är sjuka och att
              man inte kommer tillbaka till arbetet?
            </seg>
            <seg n="bcbdb66a">
              Jag kunde aldrig svara entydigt att en sak var viktigast. Det
              var viktigt att göra alla saker på en gång för att komma till
              rätta med problemen. Det handlar om förebyggande insatser, aktiva
              åtgärder under sjukskrivningstiden och även om att hjälpa dem
              som Inge Garstedt pratar om, nämligen alla de 550 000 personer
              som har förtidspension eller sjukersättning som det heter. De
              kommer inte tillbaka. Det är bara 1 procent som gör det.
            </seg>
            <seg n="e6c1d3b5">
              Det är därför vi har lagt fram ett förslag om steglös avräkning
              från sjukersättningen tillbaka till arbete. Jag hoppas att jag
              kan beskriva något av vad det handlar om i nästa inlägg.
            </seg>
          </u>
          <note type="speaker" n="62d0fcaa">
            Anf. 62 INGE GARSTEDT (m):
          </note>
          <u who="Q3798648" xml:id="i-f9d63e13f8302874-1" n="5eadebb9">
            <seg n="4238be1d">
              Fru talman! Det vore oerhört intressant att få höra vad man tänker
              göra. 84 av de här 140 personerna som blev pensionerade varje
              dag var ju kvinnor. Det är väldigt grymt att de har hamnat i den
              här situationen. Det var ett sätt att få ned arbetslösheten. Det
              är väldigt bra att man nu minskar utanförskapet. Det behövs åtgärder
              här.
            </seg>
          </u>
          <note type="speaker" n="7ed428a1">
            Anf. 63 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-e0f48f979b9d69ea-18" n="7acc9f27">
            <seg n="3d0ca88f">
              Fru talman! Det värsta är att det var en lång passiv sjukskrivning
              som ledde dithän. När man fick förtidspension eller sjukersättning
              efter ett år, fast man kanske inte ville, fick man 64 procent
              i ersättning. Man fick inte ta del av några arbetsmarknadspolitiska
              åtgärder och ingen rehabilitering. Det värsta av allt var att
              det var ett sakligt skäl för uppsägning. Precis som Inge Garstedt
              säger var det i mycket hög utsträckning kvinnor som blev drabbade,
              och nästan ingen kommer tillbaka.
            </seg>
            <seg n="bb377562">
              Det är därför vi har lagt fram förslaget om att man nu ska få
              arbeta. Vi lovar alla dessa 435 000 personer att aldrig ompröva
              deras rätt till förtidspension. De har inte vågat gå ut och pröva
              på grund av en rädsla för att de ska bli bedömda att ha arbetsförmåga
              och bli av med sin sjukersättning. Nu får man lov att arbeta utan
              att ersättningen minskar. Man får studera med sjukersättning,
              och man får jobba ideellt.
            </seg>
            <seg n="30663fef">
              Jag reser nu runt i landet och har varit på tio platser de senaste
              månaderna och träffat åtskilliga tusen personer. Nu börjar ett
              nytt hopp födas hos alla dessa människor. Deras stora rädsla är
              att en socialdemokratisk regering ska förändra detta och återinföra
              en tvångsförtidspensionering.
            </seg>
            <seg n="04dc13a8">
              Funktionshindrades möjligheter att studera
            </seg>
          </u>
          <note type="speaker" n="e0234fb9">
            Anf. 64 ROSITA RUNEGRUND (kd):
          </note>
          <u who="Q4975896" xml:id="i-d6116c516f784a26-0" n="212ff13d">
            <seg n="59a2432e">
              Fru talman! Jag har en fråga till statsrådet Lars Leijonborg.
              Den handlar om personer med utvecklingsstörning och deras möjlighet
              att studera.
            </seg>
            <seg n="9850d203">
              År 2006 fattade riksdagen ett principbeslut om att ingen ska
              kunna hämta ut pengar från två olika håll för samma sak. En enig
              riksdag menade att bestämmelsen är nödvändig för att trygghetssystemet
              ska vara legitimt. Att beslutet skulle drabba en redan utsatt
              grupp vuxna studenter med funktionsnedsättning var det ingen av
              oss som förutsåg. Fram till beslutet hade de fått både aktivitetsersättning
              och studiemedlens bidragsdel.
            </seg>
            <seg n="1c88fe3d">
              Under den vecka som gått har det förts en diskussion i medierna
              om regeringens politik i den här frågan. Min fråga till ministern
              är: Vad avser ministern att göra för att se över utvecklingsstördas
              ekonomiska möjligheter att studera på till exempel folkhögskola?
            </seg>
          </u>
          <note type="speaker" n="bad97664">
            Anf. 65 Statsrådet LARS LEIJONBORG (fp):
          </note>
          <u who="unknown" xml:id="i-e0f48f979b9d69ea-19" n="7acc9f27">
            <seg n="0518ccdc">
              Fru talman! Tack för frågan! Den var uppe i den förra frågestunden
              då jag var med här. Helene Petersson i Stockaryd sade då att det
              handlar om ungefär 100 personer. Utbildning i Sverige ska vara
              gratis enligt normalprincipen. Det tycker jag att den ska vara
              för den här gruppen också. Det är folkhögskolorna som tar ut avgifter.
              Jag tycker att det är egendomligt om de avgifterna sätts så högt
              att funktionshindrade inte kan gå på folkhögskola. Folkhögskolorna
              får miljontals kronor för att anpassa sin verksamhet så att funktionshindrade
              också ska kunna läsa där.
            </seg>
            <seg n="90cf9561">
              Vi har arbetat med den här frågan ända sedan det här problemet
              dök upp. Vi hävdar att det är folkhögskolorna som befinner sig
              i den första frontlinjen för att lösa det. Men också kommunerna,
              som enligt LSS har ett ansvar för de här individerna, borde kunna
              hjälpa till om det blir så höga kostnader. Vi fortsätter att titta
              på frågan för att se om vi på något sätt kan hjälpa till.
            </seg>
          </u>
          <note type="speaker" n="7116a64e">
            Anf. 66 ROSITA RUNEGRUND (kd):
          </note>
          <u who="Q4975896" xml:id="i-d6116c516f784a26-1" n="212ff13d">
            <seg n="8f2d5d16">
              Fru talman! Statsrådet har tidigare antytt att han har sett problemet.
              Jag tycker inte att det är något bra sätt att lasta över det på
              folkhögskolorna och kommunerna. Folkhögskolorna behöver sina medel
              för att underlätta för elever med funktionshinder att gå på de
              utbildningarna.
            </seg>
            <seg n="9547bb77">
              Kristdemokraterna har en värdegrund och en människosyn som bygger
              på att varje människa är unik och behöver gemenskap med andra
              för att utvecklas. Statsrådet känner också till den undersökning
              som gjorts på Valla folkhögskola. Personligen anser jag att det
              här inte kan fortsätta. Jag ser fram emot att regeringen kommer
              med förslag som gör att man tar ansvar för de här människorna
              så att de inte kommer i kläm.
            </seg>
          </u>
          <note type="speaker" n="53d47918">
            Anf. 67 Statsrådet LARS LEIJONBORG (fp):
          </note>
          <u who="unknown" xml:id="i-69de3e2ebea43eeb-0" n="7acc9f27">
            <seg n="4385c3ea">
              Fru talman! När jag blev varse detta problem uppdrog jag åt två
              olika myndigheter, en som heter Sisus, som har ett särskilt ansvar
              för funktionshindrades studier, och Centrala studiestödsnämnden,
              att utreda vad man skulle kunna göra åt detta. Resultatet blev
              att de återkom och sade att detta problem rimligen borde kunna
              hanteras av dem som redan har ansvar ute i samhället, nämligen
              kommunerna och folkhögskolorna i första hand. Därefter har vi
              fortsatt att se hur frågan utvecklas.
            </seg>
            <seg n="f37f644c">
              Det var den socialdemokratiska regeringen som lade fram det här
              förslaget. Jag tror inte att ens den hade avsikten att just denna
              grupp skulle drabbas på det sätt som skedde. Därför har vi ett
              gemensamt ansvar att hantera frågan. Jag tycker också att det
              ligger ett ansvar på dem som ligger allra närmast frågorna.
            </seg>
            <seg n="9053b630">
              Det nya sjukförsäkringssystemet
            </seg>
          </u>
          <note n="eddb301d">
            Anf. 68 SIW WITTGREN-AHL (s):
          </note>
          <u who="unknown" xml:id="i-ee64278cb9981b39-0" n="7acc9f27">
            <seg n="8d5e01fe">
              Fru talman! Jag har en fråga till Cristina Husmark Pehrsson,
              och det har jag med anledning av att det i dag kommer många varsel.
              Många friska människor sägs upp från sina arbeten på grund av
              den ekonomiska krisen. Vi pratar mycket om det.
            </seg>
            <seg n="fb64a0d4">
              Men vi pratar inte om dem som blivit offer i det nya sjukförsäkringssystemet,
              de människor som med de nya sjukförsäkringsreglerna efter den
              1 januari kommer att stå utanför sjukförsäkringssystemet över
              huvud taget. I Försäkringskassans östra region är det över 12
              260 människor som inte kommer att ha rätt till sjukpenning. Det
              är ju väldigt tragiskt att få reda på det strax före jul.
            </seg>
            <seg n="781112e1">
              Jag undrar hur socialförsäkringsministern kommer att agera i
              dessa frågor. På vilket sätt kommer dessa människor, som kommer
              att fira sin jul i ett oroligt tillstånd, att få reda på vilka
              möjligheter de har efter nyår att återkomma till arbetsmarknaden?
            </seg>
          </u>
          <note type="speaker" n="0ce91472">
            Anf. 69 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-69de3e2ebea43eeb-1" n="7acc9f27">
            <seg n="8a08d683">
              Fru talman! Tack, Siw Wittgren-Ahl! Vi skulle ha haft en interpellationsdebatt
              i morgon, men den drogs tillbaka. Det beklagar jag, för den hade
              gett oss ett tillfälle och mer tid att diskutera det hela.
            </seg>
            <seg n="50df2146">
              Jag tror att Siw Wittgren-Ahl och jag kan vara överens om att
              är man sjuk får man sjukersättning eller sjukpenning. Har man
              arbetsförmåga är man inte rätt placerad om man är i sjukförsäkringen.
              Försäkringskassan är bra på väldigt mycket, men inte på att förmedla
              jobb eller hjälpa människor tillbaka med någon form av arbetsmarknadspolitiska
              åtgärder eller insatser. Arbetsförmedlingen är bättre på det än
              Försäkringskassan.
            </seg>
            <seg n="96dcad7d">
              Jag kan bara helt lugnt säga att de som är sjuka och som inte
              har arbetsförmåga fortsättningsvis kommer att få sjukpenning eller
              sjukersättning.
            </seg>
          </u>
          <note n="68670699">
            Anf. 70 SIW WITTGREN-AHL (s):
          </note>
          <u who="unknown" xml:id="i-ee64278cb9981b39-1" n="7acc9f27">
            <seg n="278cc166">
              Fru talman! Jag frågar nu om dem som man tänker dra in sjukpenningen
              för. Vilket stöd ska de få? De är ju, eller kommer att bli, hänvisade
              till precis det vi har sagt tidigare: De kommer att bli hänvisade
              till socialbidrag. Det är ju Försäkringskassan själv som slår
              larm om det. Kommunerna slår också larm om det. Det finns inga
              åtgärder för dessa människor.
            </seg>
            <seg n="c555bcc2">
              Jag tycker att det vore rimligt att Cristina Husmark Pehrsson
              här i dag kunde säga till svenska folket att det ju faktiskt är
              så att det här i Sverige i dag kommer att finnas folk som inte
              har rätt till sjukpenning. Det är väl ingen människa i Sverige
              som skulle kunna tro att vi drar in sjukpenningen för folk som
              hänvisas till socialbidrag. Bara i östra regionen är det alltså
              12 000 människor som inte har rätt till en sjukförsäkring. Det
              är en stor skam!
            </seg>
          </u>
          <note type="speaker" n="71c174e2">
            Anf. 71 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-e0f48f979b9d69ea-20" n="7acc9f27">
            <seg n="453f26b4">
              Fru talman! Jag tycker att Siw Wittgren-Ahl skulle fråga sig
              själv varför de här personerna har gått så hemskt länge med sjukpenning
              om de inte har nedsatt arbetsförmåga. Vad gjorde Siw Wittgren-Ahl
              och Socialdemokraterna åt de långa, passiva sjukskrivningarna,
              som blev långtidssjukskrivningar, som ledde till förtidspensioneringar?
              Vi hörde i dag att det var 140 personer om dagen, totalt 550 000.
            </seg>
            <seg n="98b972f3">
              Jag tycker att Siw Wittgren-Ahl skulle läsa i sin egen utredning,
              som Socialdemokraterna lade fram till mig för något år sedan.
              Den handlar om att den sjukförsäkring som Wittgren-Ahl tydligen
              tycker är bra var ett hyckleri det står så. Långtidssjukskrivningarna
              var ett svart hål av väntan. Det står också att den sjukförsäkring
              som ni bedrev många gånger var en arbetsmarknadspolitisk åtgärd.
            </seg>
            <seg n="b5ea10c2">
              Jag kan säga att de personer som är sjuka kommer att få en fortsatt
              sjukpenning. De personer som inte är sjuka utan har arbetsförmåga
              ska på ett aktivt sätt hjälpas över till Arbetsförmedlingen och
              få den hjälpen. Detta hade jag uppe som en av diskussionspunkterna
              med Försäkringskassans styrelse och dess ordförande, och båda
              generaldirektörerna är klart medvetna om att vi måste vidta dessa
              åtgärder.
            </seg>
            <seg n="bf89af95">
              Avhoppen från gymnasiet
            </seg>
          </u>
          <note type="speaker" n="27febde4">
            Anf. 72 HELENA BARGHOLTZ (fp):
          </note>
          <u who="Q4937530" xml:id="i-5136fe6285adbd88-0" n="924e6c5b">
            <seg n="533e96df">
              Fru talman! Jag vill ställa en fråga till statsrådet Jan Björklund.
            </seg>
            <seg n="678ada09">
              I dag när läget på arbetsmarknaden hårdnar är det ännu viktigare
              än förut att varje ung människa får den bästa tänkbara utbildningen
              efter sina förutsättningar.
            </seg>
            <seg n="f4979bfb">
              Därför är det väldigt oroande att en stor andel ungdomar inte
              fullföljer gymnasieutbildningen. Nära en tredjedel hoppar av eller
              går ut skolan med ofullständiga betyg. Vad är det som gör detta?
            </seg>
            <seg n="e053d673">
              Jag vill fråga statsrådet vilka åtgärder statsrådet och regeringen
              tänker vidta för att vända den här utvecklingen så att fler ungdomar
              får den viktiga utbildning som de behöver.
            </seg>
          </u>
          <note type="speaker" n="2e412eae">
            Anf. 73 Utbildningsminister JAN BJÖRKLUND (fp):
          </note>
          <u who="Q911372" xml:id="i-e0f48f979b9d69ea-21" n="612f0258">
            <seg n="e516da39">
              Fru talman! Jag tackar för den frågan. Den är alltid viktig,
              men i det ekonomiska klimat som Sverige sannolikt går in i under
              de kommande åren blir den än viktigare. Ungdomar som har hoppat
              av sin utbildning av olika skäl kommer ju att få svårare att etablera
              sig på arbetsmarknaden när det är svåra tider än de hade när det
              var ljusa tider.
            </seg>
            <seg n="fe0f962b">
              Som frågeställaren säger har Sverige extremt många avhopp från
              gymnasieskolan. Jag skulle säga att det i huvudsak beror på Göran
              Perssons gymnasiereform, som genomfördes för snart 18 år sedan.
              Innebörden i den var ju att yrkesprogrammen i gymnasieskolan kom
              att akademiseras och teoretiseras väldigt långtgående. Det innebar
              att de ungdomar som var mer praktiskt begåvade och intresserade
              av yrkesutbildning samtidigt tvingades läsa in teoretisk högskolebehörighet.
              Det har gjort att många av de ungdomarna har hoppat av, för de
              har inte velat det eller orkat med det.
            </seg>
            <seg n="ed84084c">
              Den nya gymnasiereform vi nu planerar kommer att ha ett ökat
              fokus på lärlingsutbildningar och yrkesutbildningar för att kunna
              möta olika ungdomars olika behov.
            </seg>
          </u>
          <note type="speaker" n="ba5cf7e0">
            Anf. 74 HELENA BARGHOLTZ (fp):
          </note>
          <u who="Q4937530" xml:id="i-5136fe6285adbd88-1" n="924e6c5b">
            <seg n="fbd066a9">
              Fru talman! Tack för det svaret, statsrådet! Jag tror att det
              är väldigt viktigt just att ge varje ung människa flexibla möjligheter
              att få pröva vilken utbildning man passar för och att inte lägga
              något slags prestige i utbildningar så att det skulle vara finare
              med teoretisk utbildning. Vi behöver uppvärdera lärlingsutbildningarna
              och yrkesutbildningarna. Det finns många ungdomar som vill ha
              den typen av utbildning, det är jag övertygad om.
            </seg>
          </u>
          <note type="speaker" n="353c9533">
            Anf. 75 Utbildningsminister JAN BJÖRKLUND (fp):
          </note>
          <u who="Q911372" xml:id="i-e0f48f979b9d69ea-22" n="612f0258">
            <seg n="ee4b56ca">
              Fru talman! Jag delar naturligtvis den uppfattningen. Den höst
              vi nu är inne i är början av det första läsåret på mycket lång
              tid i Sverige då vi återigen har lärlingsutbildningar. Det är
              uppåt 4 000 ungdomar som nu har börjat årskurs 1 i gymnasiet som
              fullföljer sin gymnasieutbildning som en lärlingsutbildning där
              mer än hälften är förlagd till en arbetsplats. Sedan läser man
              också en del teoretiska ämnen i klassrummen på skolan.
            </seg>
            <seg n="76ca8ac0">
              Jag tror att Sverige har varit extremt fokuserat på akademisk
              teoretisk utbildning. Vi har under rätt många år varit rätt dåliga
              på yrkesutbildning. Vi måste lyfta upp yrkesutbildningarna.
            </seg>
            <seg n="52847687">
              Vi inrättar nu yrkesvux. I dag överlämnade jag en proposition
              till riksdagen om att inrätta en ny yrkeshögskola i Sverige. Vi
              har just infört lärlingsutbildningar. Om några veckor kommer det
              en ny utredning som läggs på mitt bord om yrkeslärarutbildningen,
              som ska bli mer yrkesanpassad och arbetslivsanpassad. Vi gör nu
              rader av reformer för att gradera upp yrkesutbildningarna.
            </seg>
            <seg n="65e5f341">
              Alla ungdomar vill inte bli akademiker, alla kan inte bli akademiker
              och samhället fungerar inte om alla är akademiker.
            </seg>
            <seg n="ea68858f">
              Regeringens politik för jobbkrisen
            </seg>
          </u>
          <note type="speaker" n="27805eb2">
            Anf. 76 MIKAEL DAMBERG (s):
          </note>
          <u who="Q3372917" xml:id="i-6a9a2a9e4aa8d1a3-0" n="fbd23592">
            <seg n="cca85ac3">
              Fru talman! Jag vill följa upp Thomas Östros fråga om regeringens
              passivitet när det gäller jobbkrisen. Jag måste säga att det känns
              smått surrealistiskt att lyssna till finansministerns förnekande
              av allvaret i jobbkrisen när lågkonjunkturen sveper in över Sverige
              med rekordstora varsel. Man kan fundera på om finansministern
              ens läser tidningen. Där står det bland annat: Nu ryker jobben.
              Helt stopp för bostäder. Skanska varslar. Byggnads tror att krisen
              blir värre än på 90-talet.
            </seg>
            <seg n="3945d3ba">
              Det duger inte heller att hänvisa till den budget man har lagt,
              för i Helsingforssregionen har antalet varsel fördubblats sedan
              regeringen lade fram sin budget. Byggkonkurserna har ökat med
              53 procent sedan budgeten lades fram. Antalet nyanmälda platser
              till Arbetsförmedlingen har minskat sedan budgeten lades fram.
              Men det kommer ingen ny politik och inga nya åtgärder.
            </seg>
            <seg n="f323b92a">
              Förklaringen kanske är att statsministern har sagt att några
              snabba åtgärder inte är att vänta. Jag tror precis tvärtom, att
              det behövs snabba åtgärder.
            </seg>
            <seg n="ad091efd">
              Min fråga till finansministern är: Hur många fler byggnadsarbetare
              måste bli arbetslösa innan regeringen ser, förstår och faktiskt
              agerar mot jobbkrisen?
            </seg>
          </u>
          <note type="speaker" n="c5b77dc6">
            Anf. 77 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-23" n="0b369b02">
            <seg n="d7614e9e">
              Fru talman! Det råder inget som helst tvivel om att allvaret
              i det ekonomiska läget är stort. Vi har talat om att det har varit
              mörka moln som har dragit in över Sverige. Det har handlat om
              att vi under den här hösten sett en situation i det globala systemet
              som kanske är den mest besvärande sedan depressionen. Vi ser utomordentligt
              allvarligt på läget, och det kommer naturligtvis att dröja innan
              vi har en vår framför oss. Detta har regeringen varit väldigt
              tydlig med sedan lång tid tillbaka. Det har varit en av de saker
              vi har varit tydliga med och varnat för.
            </seg>
            <seg n="74a29c83">
              Men i ett så allvarligt läge ökar kraven på ansvarstagande de
              minskar inte. Lättsinnighet med offentliga finanser med nya paket
              från Socialdemokraterna som borrar allt större och djupare hål
              i de offentliga finanserna underlättar inte situationen.
            </seg>
            <seg n="3d7f032d">
              Det är naturligtvis så att en grund måste läggas i en ansvarsfull
              ekonomisk politik och en ansvarsfull jobbpolitik. Socialdemokraterna
              saknar båda dessa saker. Regeringen har bådadera, och därför står
              vi väl rustade.
            </seg>
          </u>
          <note type="speaker" n="56c3eff3">
            Anf. 78 MIKAEL DAMBERG (s):
          </note>
          <u who="Q3372917" xml:id="i-6a9a2a9e4aa8d1a3-1" n="fbd23592">
            <seg n="d7229efb">
              Fru talman! Det var ett tydligt besked till alla de byggnadsarbetare
              som oroar sig för jobben och som ser varsel läggas. Det kommer
              inga nya besked från regeringen.
            </seg>
            <seg n="b6c49747">
              Det är också ett tydligt besked till alla de unga människor som
              drömmer om att skaffa en egen bostad. Det byggs snart inte några
              fler bostäder i Sverige. Man får vänta med nya bostäder. Det finns
              ingenting att vänta från regeringen. Det kommer inga nya besked.
              Politiken ligger fast.
            </seg>
            <seg n="46794ad0">
              Regeringen gör sin egen tolkning trots att arbetsgivare, fackföreningar,
              nationalekonomer och vi i oppositionen är helt överens om att
              det krävs snabba insatser för att vända jobbkrisen och göra någonting
              för att komma framåt. Trots det har vi en finansminister som småleende
              säger att han sett allt och förstår hur det ligger till, men han
              gör ingenting.
            </seg>
            <seg n="34f24c5b">
              Min fråga kvarstår: Hur många fler byggnadsarbetare måste förlora
              jobbet innan regeringen börjar agera?
            </seg>
          </u>
          <note type="speaker" n="f31e9add">
            Anf. 79 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-24" n="0b369b02">
            <seg n="1ec83321">
              Fru talman! Här kräver Socialdemokraterna tydliga besked om jobben
              samtidigt som de själva lanserat en antijobbpolitik. Kärnan i
              det man föreslår är kraftiga skattehöjningar för låg- och medelinkomsttagare,
              vilket skulle undergräva konsumtionen. Man föreslår kraftiga förstärkningar
              av olika bidragssystem, vilket skulle göra det mindre lönsamt
              att arbeta. Och man föreslår kraftiga skattehöjningar för företag,
              vilket skulle drabba investeringarna. Detta görs i samarbete med
              ett miljöparti som har som grundläggande idé att med hjälp av
              bensinskatter, fordonsbeskattning och kilometerbeskattning slå
              undan fötterna för den industriella basen. Det är alldeles självklart
              att kombinationen av dessa två skattechocker skulle leda till
              väsentligt lägre sysselsättning och väsentligt sämre förutsättningar.
            </seg>
            <seg n="bdd43a91">
              Mot Socialdemokraternas ansvarslöshet och lättsinne står en ansvarsfull
              borgerlighet. Vi utgår från starka offentliga finanser. Vi har
              sparat i ladorna. Vi har goda förutsättningar. Och vi har beredskap
              att agera när det finns skäl att göra det.
            </seg>
            <seg n="7b20d3b5">
              Lissabonfördraget
            </seg>
          </u>
          <note type="speaker" n="d9da277d">
            Anf. 80 ANNA KINBERG BATRA (m):
          </note>
          <u who="Q4767161" xml:id="i-c533f32e7d73f7af-0" n="b1b8f1fc">
            <seg n="123a04ef">
              Fru talman! Jag har en fråga till statsrådet Cecilia Malmström.
            </seg>
            <seg n="55b35878">
              För exakt en vecka sedan stod vi i kammaren och debatterade Lissabonfördraget,
              hela natten närmare bestämt. Det gick bra, tycker jag. 83 procent
              av oss röstade ja. Det gjorde vi för att Lissabonfördraget gör
              att EU fungerar bättre, blir öppnare, mer effektivt och mer demokratiskt.
            </seg>
            <seg n="163b98f0">
              I går kom den tjeckiska konstitutionsdomstolens utslag som visar
              att även det tjeckiska parlamentet kan ta tag i den här frågan.
            </seg>
            <seg n="47455fef">
              I morgon kommer Irlands premiärminister Brian Cowen till Sverige.
              Han har av sina kolleger fått i uppdrag att till EU:s toppmöte
              i december komma med förslag om hur vi ska gå vidare med fördraget.
              Det krävs att alla länder gör färdig processen i sitt eget land.
            </seg>
            <seg n="3f1dd5b9">
              Därför vill jag fråga Cecilia Malmström hur hon bedömer läget
              i fördragsfrågan för dagen och vilka förutsättningarna är för
              att få ihop en lösning på toppmötet i december.
            </seg>
          </u>
          <note type="speaker" n="accb387c">
            Anf. 81 Statsrådet CECILIA MALMSTRÖM (fp):
          </note>
          <u who="unknown" xml:id="i-0ef8a6053d44aecf-0" n="7acc9f27">
            <seg n="102b31fd">
              Fru talman! Jag tackar Anna Kinberg Batra för frågan.
            </seg>
            <seg n="d69e1e62">
              Prognoser av detta slag är lite vanskliga att göra, men nog ser
              det mer positivt ut sedan Sverige med mycket stark majoritet ratificerade
              fördraget.
            </seg>
            <seg n="45098e5d">
              Tjeckien har också tagit ett viktigt steg framåt. Den tjeckiska
              bedömningen är att man möjligen skulle kunna hinna med en ratificering
              Tjeckien har ju två kammare före jul och sedan den andra strax
              efter. Rapporten från konstitutionsdomstolen har precis släppts,
              och den diskuteras nu i Tjeckien. Det finns också ett inrikespolitiskt
              hinder som först måste lösas. Regeringspartiet har nämligen partikongress
              nästa helg, och huruvida premiärministern blir omvald eller inte
              återstår att se.
            </seg>
            <seg n="f60dc547">
              Vi vet inte vad irländarna kommer fram till. Premiärminister
              Cowen kommer inte med ett förslag i morgon när han besöker Helsingfors,
              utan har reser runt och talar med sina kolleger för att höra hur
              man ser på frågan. Vi har varit väldigt noga med att betona att
              irländarna behöver få den tid de anser nödvändig och att vi inte
              vill diktera lösningen för dem. De måste själva analysera detta
              utifrån sina förutsättningar och komma fram till ett resultat
              som de förhoppningsvis presenterar för oss på toppmötet om ett
              par veckor.
            </seg>
          </u>
          <note type="speaker" n="82e626df">
            Anf. 82 ANNA KINBERG BATRA (m):
          </note>
          <u who="Q4767161" xml:id="i-c533f32e7d73f7af-1" n="b1b8f1fc">
            <seg n="0d38d9cb">
              Fru talman! Vi hade också besök av den kroatiske premiärministern
              i veckan. Hans land står ju i kö och närmast i tur för att komma
              in i unionen. Vi är överens i kammaren om att det vore bra om
              ännu fler länder fick chansen att vara med i samarbetet när de
              så vill.
            </seg>
            <seg n="27d20f8e">
              Jag skulle vilja fråga hur risken att fördraget inte är på plats
              till det svenska ordförandeskapet påverkar möjligheterna för oss
              att bli det land som kanske tar in en ny medlem. Svenskt ordförandeskap
              i sig hinner statsrådet inte kommentera på en minut, men hur påverkas
              utvidgningsfrågan om fördraget inte är på plats till den 1 januari
              och kanske inte heller till den 1 juli nästa år?
            </seg>
          </u>
          <note type="speaker" n="7a2d1017">
            Anf. 83 Statsrådet CECILIA MALMSTRÖM (fp):
          </note>
          <u who="unknown" xml:id="i-0ef8a6053d44aecf-1" n="7acc9f27">
            <seg n="29c88948">
              Fru talman! Vi tycker att det är glädjande att kommissionen meddelat
              Kroatien åsikten att det finns en möjlighet att komma till ett
              slutskede i förhandlingarna under 2009. Ytterst beror det naturligtvis
              på vilka ansträngningar den kroatiska regeringen och det kroatiska
              samhället gör. De jobbar mycket fort och mycket intensivt, men
              en hel del återstår förstås att göra.
            </seg>
            <seg n="73dfb918">
              Det finns inga juridiska hinder att ta in Kroatien även med ett
              Nicefördrag. Däremot finns det politiska hinder. I flera europeiska
              huvudstäder har ledande politiker sagt: utan Lissabon ingen utvidgning.
              Det gör att frågan får en politisk dimension. Det går att i anslutningsfördraget
              till Kroatien lösa de institutionella representativa frågorna
              för detta land, men sedan finns den politiska dimensionen. Därför
              vore det naturligtvis skönt om Lissabonfördraget kunde komma på
              plats under 2009.
            </seg>
            <seg n="6fa31049">
              Alla dessa osäkerhetsfaktorer finns med under det svenska ordförandeskapet.
              Det är spännande men också väldigt svårt att förutse var exakt
              det kommer att landa. Vi ska försöka hantera det på allra bästa
              sätt.
            </seg>
            <seg n="d0105b2f">
              Varsel för unga med tillfälliga arbeten
            </seg>
          </u>
          <note type="speaker" n="9687608a">
            Anf. 84 AGNETA GILLE (s):
          </note>
          <u who="Q3375136" xml:id="i-3b884de7f05adbe1-0" n="3a6575ab">
            <seg n="819f8146">
              Fru talman! Jag har lyssnat på Anders Borg och vill vända mig
              till honom med min fråga.
            </seg>
            <seg n="41526eea">
              Anders Borgs lösning på allting är skattesänkningar, skattesänkningar
              och skattesänkningar. Därför blir jag intresserad och undrar hur
              många jobb den kommande skattesänkningen skapar. I dag är konjunkturen
              kraftigt på väg ned, och regeringens prognos ser inte speciellt
              bra ut.
            </seg>
            <seg n="0f21eceb">
              Jag är mycket orolig för de unga i Sverige i dag. Vi har, som
              sagt, en kraftig konjunkturnedgång, och det resulterar i att de
              arbeten som de unga fick under den tidigare högkonjunkturen var
              tillfälliga arbeten. Dessa unga går nu ut i arbetslöshet. Vi ser
              att arbetslösheten växer. I min omgivning finns bland mina söners
              kompisar flera som nu lämnar sina tillfälliga arbeten. I morgon
              slutar en med stor bestörtning och går ut i arbetslöshet. På sonens
              arbete har de fått besked om att 50 personer kommer att varslas
              någon vecka före jul.
            </seg>
            <seg n="870d42b8">
              Jag vill vända mig till finansministern och fråga: Vilka möjligheter
              ser finansministern i dag för att åtgärda problemet med unga arbetslösa?
            </seg>
          </u>
          <note type="speaker" n="ba6b5d44">
            Anf. 85 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-25" n="0b369b02">
            <seg n="f365e6e3">
              Fru talman! Det är alldeles riktigt att vid årsskiftet träder
              en lång rad skatteförslag i kraft. Det handlar om ytterligare
              15 miljarder i jobbskatteavdrag, sänkt bolagsskatt, sänkt arbetsgivaravgift,
              kraftigt sänkta arbetsgivaravgifter för unga människor och förändrade
              3:12-regler. Allt detta påverkar naturligtvis ekonomin. Människor
              har mer pengar kvar i plånboken. Fler får behålla jobbet när lönekostnaderna
              sjunker, och det blir ett bättre investeringsklimat. Vilka jobbeffekter
              detta får är naturligtvis svårt att bedöma, men LO har landat
              i slutsatsen att den samlade effekten av jobbskatteavdraget kanske
              ligger på ungefär 70 000 jobb.
            </seg>
            <seg n="2bf9eca5">
              Mot detta står Socialdemokraternas hållning, och då handlar det
              om skattehöjningar för vanliga löntagare. Att Agneta Gille nämner
              just unga människor blir nästan ironiskt givet att Socialdemokraterna,
              om de fick bestämma, skulle chockhöja arbetsgivaravgiften för
              ungdomar från årsskiftet. Det vore en mycket tung belastning som
              givetvis skulle leda till en kraftig ökning av ungdomsarbetslösheten.
            </seg>
            <seg n="3a0de3e1">
              Här har vi en grundläggande skillnad. Ska det finnas utrymme
              för jobb, eller ska skattehöjningar vara melodin?
            </seg>
          </u>
          <note type="speaker" n="2f5ea97d">
            Anf. 86 AGNETA GILLE (s):
          </note>
          <u who="Q3375136" xml:id="i-3b884de7f05adbe1-1" n="3a6575ab">
            <seg n="e4fc9fe9">
              Fru talman! Den här frågestunden finns för att vi i riksdagen
              ska ha möjlighet att ställa frågor till regeringen. Jag ska dock
              svara på finansministerns fråga.
            </seg>
            <seg n="557e20ca">
              Vi gör en skattereduktion för de arbetslösa ungdomarna. Vi vill
              satsa på dem som är arbetslösa, inte på dem som redan är i arbete.
              Det är skillnaden mellan vår och regeringens politik. Därför blir
              jag extra orolig när jag ser hur ungdomarna i dag går ut i arbetslöshet
              och därmed inte har en inkomst. De har heller inte någon möjlighet
              att skaffa sig nytt arbete eftersom konjunkturen ser ut som den
              gör.
            </seg>
            <seg n="a2e545e0">
              Jag vill att regeringen vaknar upp och gör insatser genom att
              satsa på dem som står utanför arbetsmarknaden, på dem som går
              ut i arbetslöshet. De unga drabbas väldigt, väldigt hårt. Jag
              hoppas att finansministern och regeringen läser Ungdomsstyrelsens
              rapport, En analys av ungas utanförskap , som visar att hela 14
              procent av de unga under förra året hade varken arbete eller utbildning.
              Vakna, regeringen, och gör någonting för de unga!
            </seg>
          </u>
          <note type="speaker" n="c0b5819c">
            Anf. 87 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-26" n="0b369b02">
            <seg n="ffa5688a">
              Fru talman! Jag får tacka Agneta Gille för att hon så tydligt
              belyser den tidigare socialdemokratiska regeringens misslyckanden.
              Statens ungdomsråds rapport och den statistik som finns visar
              att Sverige är ett av de länder som har störst problem med ungdomsarbetslöshet.
              Vi har en ungdomsarbetslöshet som är fyra fem gånger så hög som
              vuxenarbetslösheten. Danmark ligger under den nivån och Tyskland
              ligger på samma nivå. De flesta andra europeiska länder klarar
              sig bättre än Sverige. Det finns de som klarar sig sämre. Frankrike
              och Italien klarar sig sämre än Sverige.
            </seg>
            <seg n="2fe23cd6">
              Vi har börjat arbeta med detta genom breda program för att göra
              det lönsamt för unga människor att komma in på arbetsmarknaden,
              genom kraftiga skattelättnader som gör att fler arbetsgivare är
              beredda att anställa unga människor. Vi har breda program som
              gör att vi får fler jobb och fler företagare. Det handlar om långsiktighet,
              om uthållighet och om att agera utifrån människors förtroende
              så att de offentliga finanserna står pall och så att de offentliga
              trygghetssystemen kan bevaras. Mot det står Socialdemokraternas
              kortsiktiga stimulansprogram och skattechock mot riktiga jobb.
              Här blir det tydligt att det finns ett alternativ med jobbpolitik
              och ett utan.
            </seg>
            <seg n="0192cef2">
              Omställningsstöd till arbetslösa
            </seg>
          </u>
          <note type="speaker" n="7f934a26">
            Anf. 88 DAN NILSSON (s):
          </note>
          <u who="Q6010001" xml:id="i-1948c2d6b7c186b9-0" n="cb2c1c96">
            <seg n="546e9cd0">
              Fru talman! Min fråga går till utbildningsminister Jan Björklund.
              Vi har haft ett antal debatter här i kammaren om den våg av varsel
              och arbetslöshet som sveper in över Sverige. Jag har noterat ett
              antal uttalanden från regeringen där jag anser att regeringen
              försvarar sin passivitet genom att lägga över hela ansvaret på
              omställningsavtalet.
            </seg>
            <seg n="e9bc0117">
              Senast i torsdags, på statsministerns frågestund, refererade
              statsministern till det här. Han påtalade att det fanns 26 90039
              440 kronor att tillgå om man blev arbetslös. Jag antar att han
              menade AGB:n, som för övrigt inte går att kombinera med a-kassan.
              Han sade även att det fanns upp till 100 000 per individ att tillgå
              i omställningsstöd.
            </seg>
            <seg n="ce8fcd78">
              Kan utbildningsministern förklara vad det är för pengar statsministern
              menar? Jag förstår faktiskt inte riktigt.
            </seg>
          </u>
          <note type="speaker" n="6ba438fa">
            Anf. 89 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-27" n="0b369b02">
            <seg n="e74669cf">
              Fru talman! Dan Nilssons fråga gäller grunderna för den ekonomiska
              politiken och arbetsmarknadspolitiken. Det är alldeles uppenbart
              att vi i Sverige har en mycket aktiv arbetsmarknadspolitik. Det
              är en kärndel av den svenska modellen. Vi är ett av de länder
              i Europa som använder störst resurser för att lösa arbetsmarknadsproblem
              med hjälp av aktiva åtgärder. Detta har varit sant i 30 år, och
              det är sant i dag. Vi tillhör fortfarande de länder som har mest
              i aktiveringsåtgärder. Det har vi kompletterat med en rad utbildningsinsatser
              på yrkeshögskola, yrkesvux och annat.
            </seg>
            <seg n="43dd2eb8">
              Men vi har ett nytt inslag i samband med nedgången som är viktigt
              att komma ihåg. Det är den utvidgning som har gjorts av trygghetsavtalen.
              Vi har en mycket god erfarenhet av att parterna är aktiva, att
              företagen tar ansvar och att man gemensamt på arbetsplatserna
              ser till att man löser problemen för dem som varslas. Jag kan
              inte tycka att det skulle finnas ett värde i om vi från politisk
              sida bortsåg från eller förringade värdet av det. Det LO och Svenskt
              Näringsliv har kommit överens om på den sidan är naturligtvis
              viktigt och värdefullt.
            </seg>
          </u>
          <note type="speaker" n="252fad52">
            Anf. 90 DAN NILSSON (s):
          </note>
          <u who="Q6010001" xml:id="i-1948c2d6b7c186b9-1" n="cb2c1c96">
            <seg n="4d05c37e">
              Fru talman! Jag känner mig lite förvirrad eftersom det är utbildningsministern
              som har de allmänpolitiska frågorna.
            </seg>
            <seg n="9a7e1bc6">
              Det är glädjande att höra att vi är överens om att kollektivavtalen
              fyller en viktig funktion och att arbetsmarknadens parter ska
              sköta det här på ett bra sätt. Men det ni inte talar om är att
              det är de löntagare som har kollektivavtal som får det här stödet.
              Då är man skyddad på det här viset.
            </seg>
            <seg n="93b87f9f">
              Jag tycker att regeringens företrädare blandar ihop korten. Man
              blandar ihop Trygghetsrådet och Trygghetsfonden. Det är olika
              saker. Det är tjänstemän och arbetare, om vi ska kalla det så.
            </seg>
            <seg n="0af0bfb4">
              Statsministern talar om 100 000 kronor per individ. Jag tycker
              att det är skandal att en statsminister står i kammaren och säger
              så. Jag har jobbat med de här frågorna själv, men för att kolla
              upp det hörde jag mig för hos flera företag som jobbar med de
              här frågorna. De säger att det är fantasisummor. Att bara stå
              och säga en sådan sak!
            </seg>
          </u>
          <note type="speaker" n="d4ac538a">
            Anf. 91 Finansminister ANDERS BORG (m):
          </note>
          <u who="Q182050" xml:id="i-e0f48f979b9d69ea-28" n="0b369b02">
            <seg n="61b330d2">
              Fru talman! Det måste väl ändå framstå som relativt naturligt
              att frågor om arbetsmarknad och ekonomisk politik hanteras av
              finansministern. Jag har lite svårt att tycka att det skulle vara
              någon underlighet i detta.
            </seg>
            <seg n="2f37738f">
              Sverige har en aktiv arbetsmarknadspolitik. Den har vi förstärkt.
              Det handlar om att vi har sett till att a-kassan har blivit en
              omställningsförsäkring. Det handlar om att vi har fått en logik
              i Arbetsförmedlingens organisation. Det handlar om att vi har
              nystartsjobben på plats. Det handlar om att jobb- och utvecklingsgarantin
              gör att vi har breda insatser för dem som står längst från arbetsmarknaden.
            </seg>
            <seg n="29a354e7">
              Nu har vi en lågkonjunktur. Då måste vi jobba med aktiveringsåtgärder.
              Då är det alldeles självklart att vi måste återkomma och titta
              på vad som behöver göras på det området. Men i den diskussionen
              får vi inte glömma bort att läget på arbetsmarknaden i ett viktigt
              avseende skiljer sig från tidigare situationer: Vi har fått ett
              tillskott med avtal mellan Svenskt Näringsliv och LO, där man
              från företagens och de fackliga organisationernas sida har möjlighet
              att ta större ansvar för att hjälpa människor tillbaka så snabbt
              som möjligt. Jag måste säga att vi välkomnar att vi har ett sådant
              förhållande.
            </seg>
            <seg n="bce7a234">
              Anslag till högre utbildning
            </seg>
          </u>
          <note type="speaker" n="6d716543">
            Anf. 92 MATILDA ERNKRANS (s):
          </note>
          <u who="Q3373058" xml:id="i-c6eb87bf13a4a8a1-0" n="fe0ced15">
            <seg n="0a86a5d5">
              Fru talman! Jag vill rikta min fråga till statsrådet Leijonborg.
            </seg>
            <seg n="6c372b36">
              Kunskap är inte tung att bära och blir heller inte mindre värd
              för att den delas av fler. Det har väglett oss socialdemokrater
              när vi har byggt ut högskolor och universitet. Vi vill att Sverige
              ska konkurrera med kunskap, inte med låga löner och otrygghet.
              Det systemskifte som Leijonborg leder har gått i en helt annan
              riktning, och i rätt rask takt. I arbetslöshetsförsäkringen får
              nu bara 20 procent av löntagarna 80 procent. Människor ställs
              helt utanför sjukförsäkringen.
            </seg>
            <seg n="b039d5ad">
              Leijonborg och den borgerliga regeringen sätter nu upp nya villkor
              för de nya unga universiteten. I mitt hemlän finns Örebro universitet,
              ett av dem som är satta på undantag i den nya forskningspropositionen.
              Jag vill veta vilket Leijonborgs besked om framtiden är till Örebro
              universitet och till de människor i Örebro län som vill utbilda
              sig för att vara rätt person på rätt jobb i framtiden.
            </seg>
          </u>
          <note type="speaker" n="a36f8150">
            Anf. 93 Statsrådet LARS LEIJONBORG (fp):
          </note>
          <u who="unknown" xml:id="i-e0f48f979b9d69ea-29" n="7acc9f27">
            <seg n="f8bddb47">
              Fru talman! Framtiden för Örebro universitet är mycket ljus.
              Sedan det blev universitet har anslagen till forskning ökat med
              över 500 procent. Det kan jämföras med de äldre universiteten,
              som har fått ökningar med i storleksordningen 75 procent. Ingen
              sätts på undantag. Tvärtom ingår alla i det nya systemet. Högskolor,
              nya universitet och gamla universitet tävlar på samma villkor.
              Örebro har fantastiska möjligheter att utnyttja ökningen på över
              500 procent sedan mitten av 90-talet och verkligen vässa sin kvalitet
              och få ut mer av det här anslagssystemet, som bygger på principen:
              ju högre kvalitet, desto större anslag. Alla tävlar på lika villkor.
              Örebro kommer att klara sig mycket bra, tror jag.
            </seg>
          </u>
          <note type="speaker" n="cad3e728">
            Anf. 94 MATILDA ERNKRANS (s):
          </note>
          <u who="Q3373058" xml:id="i-c6eb87bf13a4a8a1-1" n="fe0ced15">
            <seg n="3836c533">
              Fru talman! Jag tackar minister Leijonborg för svaret.
            </seg>
            <seg n="eff5ee7c">
              Jag kritiserade inte nivån på forskningssatsningen. Vi har nog
              väldigt olika bilder av hur glad man är på Örebro universitet
              över denna forskningsproposition. Det var väl inte för inte som
              rektorn för Örebro universitet uppvaktade dig och din statssekreterare
              förra fredagen tror jag det var med sin kritik om hur dåligt utfallet
              av den satsningen är för Örebro universitet.
            </seg>
            <seg n="17977528">
              Vi socialdemokrater har gett Örebro universitet ett besked. Vi
              har sagt att vi är beredda att ge de ekonomiska resurser som Örebro
              universitet behöver för att fortsätta att utvecklas. Vi tänker
              inte slarva bort svensk konkurrenskraft. Vi tänker inte heller
              slarva bort människors kreativitet. Jag kan bara konstatera att
              örebrolänningarna nog får lita till en socialdemokratisk forsknings-
              och utbildningspolitik också i framtiden.
            </seg>
          </u>
          <note type="speaker" n="62a2a00f">
            Anf. 95 Statsrådet LARS LEIJONBORG (fp):
          </note>
          <u who="unknown" xml:id="i-e0f48f979b9d69ea-30" n="7acc9f27">
            <seg n="df0aa410">
              Fru talman! Ni socialdemokrater har lite svårt att bestämma er.
              Ni håller med om att det är rätt att införa ett nytt system där
              man premierar kvalitet. Då blir det naturligtvis så att några
              blir relativa vinnare och andra blir relativa förlorare. Men om
              man då säger att vi ska ändra reglerna för några så att de ska
              få mer utan att presentera kvalitetsförbättringar undergräver
              man hela systemet.
            </seg>
            <seg n="0a55118f">
              De senaste tio åren har Örebro universitet fått anslagsökningar
              på över 500 procent till sin forskning. Universitetet har nu fantastiska
              möjligheter att inträda i systemet och bli vinnare. Men förutsättningen
              är förstås att man vässar sin kvalitet. Sverige ska satsa på toppforskning,
              inte medioker forskning. Örebro är mycket bra på vissa områden
              och kan bli ännu bättre. Blir man det kommer de siffror vi har
              här att förändras. Det är det som är det fina i kråksången. Örebro
              universitets framtid ligger framför allt i dess egna händer.
            </seg>
            <seg n="0d4d9d1f">
              Regler för gränspendlare mellan Sverige och Danmark
            </seg>
          </u>
          <note type="speaker" n="62e0f076">
            Anf. 96 ULF NILSSON (fp):
          </note>
          <u who="Q6012166" xml:id="i-1948c2d6b7c186b9-2" n="dd042eb7">
            <seg n="c2b85089">
              Fru talman! Jag tänkte ställa en fråga till statsrådet Cristina
              Husmark Pehrsson, som är ansvarig för Nordenfrågor.
            </seg>
            <seg n="4bb41451">
              Arbetspendlingen mellan Danmark och Sverige över Öresund slår
              rekord varje år. 25 000 människor arbetspendlar mellan Sverige
              och Danmark. Det är väldigt positivt. Men tyvärr har lagar och
              socialförsäkringar inte riktigt hängt med i utvecklingen. Den
              senaste veckan har vi kunnat läsa om svenskar som blivit sjuka
              i Danmark och nekats sjukpenning. Vi har flera exempel på människor
              som har drabbats av olycka och sjukdom och inte får den ersättning
              de har rätt till. På samma sätt är det med arbetslösa.
            </seg>
            <seg n="12328300">
              Det är många personer i bland annat Malmö och Helsingborg som
              har fått söka socialhjälp för att klara hyran. Reglerna går alltså
              inte att tillämpa på människor som arbetar i ett land och bor
              i ett annat.
            </seg>
            <seg n="f3cec0d9">
              Jag vet att statsrådet arbetar med de här frågorna. Hur snabbt
              tror statsrådet att vi kan få en regelförenkling och särregler
              som tar hänsyn just till gränspendlarnas situation?
            </seg>
          </u>
          <note type="speaker" n="4d7f58f2">
            Anf. 97 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-69de3e2ebea43eeb-2" n="7acc9f27">
            <seg n="dd290440">
              Fru talman! Jag ska svara kort på den fråga som Ulf Nilsson ställer
              och som har synts i medierna de senaste dagarna. Det handlar om
              ett par personer som inte får sjukpenning i Danmark fastän de
              är berättigade till det.
            </seg>
            <seg n="da533bbd">
              Det verkar som att de danska kommunerna inte är väl informerade
              och att detta är ett rent förbiseende från dansk sida. Pia Kinhult,
              som är Sveriges representant i Gränshindersforum, har redan agerat
              och tagit kontakt med Danmark. Själv har jag också kontakt med
              UD i frågan.
            </seg>
            <seg n="c1c1fd90">
              Det verkar snarare som att det är en fråga för Danmark och att
              de inte har gjort vad de ska.
            </seg>
          </u>
          <note n="63ec3af4" type="speaker">
            Anf. 98 TREDJE VICE TALMANNEN:
          </note>
          <u who="unknown" xml:id="i-ee64278cb9981b39-2" n="7acc9f27">
            <seg n="21537f73">
              Med detta är dagens frågestund avslutad. Jag tackar närvarande
              statsråd och ministrar för medverkan i dagens frågestund.
            </seg>
          </u>
          <note n="e4005693">
            11 § (forts. från 9 §) Migration (forts. SfU2)
          </note>
          <note type="speaker" n="d2bc89e8">
            Anf. 99 MAGDALENA STREIJFFERT (s) replik:
          </note>
          <u who="Q4980790" xml:id="i-bdff726893233037-1" n="ee0c77cc">
            <seg n="761b2ebf">
              Fru talman! Det är nu någon timme sedan vi hörde anförandet.
              Även jag tyckte att det var ett intressant anförande som vi fick
              höra av Mikael Cederbratt. Han talade bland annat om en större
              och varmare famn i Europa. Jag tror inte att det var Italien han
              tänkte på och kanske inte heller Grekland eller Storbritannien.
              Jag tycker att Europa är ganska kallt. Jag vill höra om Mikael
              Cederbratt känner till några positiva riktningar inom den europeiska
              flyktingpolitiken i dag.
            </seg>
            <seg n="3177c772">
              Jag vet inte om Mikael Cederbratt hör dåligt eller om han har
              kort minne. Vi diskuterade arbetskraftsinvandring här för bara
              några veckor sedan. Det var ganska klart och tydligt att vi socialdemokrater
              var för arbetskraftsinvandring men inte det förslag som regeringen
              lade fram. Orsaken är att vi vill ha ordning och reda på arbetsmarknaden.
              Det tycker vi inte att det är om det bara är arbetsgivaren som
              ska bestämma om det saknas kompetens i Sverige och Europa eller
              inte.
            </seg>
            <seg n="1dc877fa">
              Jag tog i mitt anförande upp att det tyvärr redan i dag är många
              oseriösa arbetsgivare som utnyttjar människor. Lagstiftningen
              är kanske inte tillräcklig för att sätta dit dessa personer och
              företag. Borde vi inte se till att skärpa den lagstiftningen?
              Det frågar jag Mikael Cederbratt.
            </seg>
            <seg n="4149779e">
              Min andra fråga handlar om lite siffror. År 2008 beräknar man
              att 25 000 människor kommer hit och söker asyl. Då har man ett
              anslag på 248 miljoner till juridiska ombud. Under nästa år 2009
              beräknar man att 20 000 människor ska komma till Sverige och söka
              asyl. Men det är bara 98 miljoner kronor i anslag. Det visar på
              att man inte bryr sig speciellt mycket om att de människor som
              kommer hit verkligen ska få ett juridiskt ombud som de egentligen
              har laglig rätt till. Mikael Cederbratt kanske kan berätta vad
              det som gör att det blivit denna dramatiska sänkning.
            </seg>
          </u>
          <note type="speaker" n="ef0ecea8">
            Anf. 100 MIKAEL CEDERBRATT (m) replik:
          </note>
          <u who="Q5605493" xml:id="i-549267411ef1700f-2" n="a0a2a986">
            <seg n="763e0cfc">
              Fru talman! Frågan gällde EU och famnen som bör bli större. Jag
              kan se att den diskussion som framför allt Sverige förde i samband
              med migrationspakten gjorde att en hel del saker försköts från
              att vara hinder att komma till Europa till möjligheter att komma
              till Europa. Det handlar om att se det viktiga uppdrag vi har
              att ge de människor skydd som behöver skydd.
            </seg>
            <seg n="b7927df7">
              Jag beskrev också den resa som man i varje fall lite stapplande
              har börjat. Det handlar om att resa ned mot Irak. Vi ser kanske
              starten på ett vidarebosättningsprogram. Sverige behövs i den
              utvecklingen, och jag tycker att vi än så länge gör ett bra jobb.
            </seg>
            <seg n="92a06f22">
              Jag tror att den andra frågan var kopplad lite grann till diskussionen
              om arbetskraftsinvandringen. Ni yrkade avslag på propositionen.
              När det gäller det förslag som vi diskuterar i dag kan jag se
              att ni motsätter er de pengar, 24 miljoner, som regeringen vill
              ge Migrationsverket för att underlätta hanteringen av den nya
              lagen.
            </seg>
            <seg n="f8fb115a">
              När det gäller offentliga försvarare kommer regeringen helt enkelt
              att följa frågan. Det kommer inte att vara några problem för dem
              som har rätt till ett offentligt biträde. De kommer att få det.
            </seg>
            <seg n="f3a73be9">
              Jag ställde en fråga i debatten om arbetskraftinvandringen. Vi
              har ett gigantiskt problem framgent med att lösa de demografiska
              problem vi har. Där är lagstiftningen om arbetskraftsinvandring
              viktig. Vi måste öka arbetskraftsinvandringen och inte som ni
              vill hålla den på låg nivå.
            </seg>
            <seg n="e775a723">
              Hur har ni tänkt er att lösa den utmaning vi har för att säkra
              välfärden? Ni säger faktiskt: Vi är nöjda med att det kommer väldigt
              få hit till Sverige.
            </seg>
          </u>
          <note type="speaker" n="5a4164a4">
            Anf. 101 MAGDALENA STREIJFFERT (s) replik:
          </note>
          <u who="Q4980790" xml:id="i-bdff726893233037-2" n="ee0c77cc">
            <seg n="8ef58e2b">
              Fru talman! Det var intressanta svar jag fick från Mikael Cederbratt.
              Det första var att han inte tycker att man ska göra någonting
              åt de oseriösa arbetsgivare som i dag i Sverige utnyttjar människor.
            </seg>
            <seg n="a1c95942">
              Det andra var återigen att Mikael Cederbratt nog inte vill höra
              på det vi säger om att det ska vara ordning och reda på arbetsmarknaden.
              Migrationsverket ska kanske inte titta på löner och avtal, utan
              det är kanske facket som ska göra det. Det är Arbetsförmedlingen
              som kan avgöra om kompetensen finns i Sverige och Europa eller
              utanför.
            </seg>
            <seg n="cf682a65">
              Jag tänkte ägna mitt sista replikskifte till att diskutera det
              förslag som Moderaterna och Per Schlingmann lade fram bara för
              några dagar sedan. Det gäller det kontrakt som också har tagits
              upp i debatten. Det handlar om att människor som kommer hit ska
              skriva på ett kontrakt om att följa de svenska värderingarna.
            </seg>
            <seg n="9ffa71bf">
              Min fråga till Mikael Cederbratt är: Vilka är egentligen de svenska
              värderingarna? Tycker Mikael Cederbratt att det är ett bra förslag?
              Borde i så fall inte alla skriva på ett kontrakt, det vill säga
              även de som bor i Sverige?
            </seg>
          </u>
          <note type="speaker" n="83ed3945">
            Anf. 102 MIKAEL CEDERBRATT (m) replik:
          </note>
          <u who="Q5605493" xml:id="i-549267411ef1700f-3" n="a0a2a986">
            <seg n="6eaff464">
              Fru talman! Jag går först till frågan om att facket har bäst
              ordning på och vet bäst om avtal och liknande. Det är just därför
              som vi med den nya lagstiftningen kommer att höra i varje enskilt
              fall om det går inom ramen för kollektivavtal eller praxis. Det
              är tillgodosett.
            </seg>
            <seg n="c37a041d">
              Jag tycker att det är bra att man jagar oseriösa arbetsgivare.
              Problemet som ni skapar är att ni vill behålla höga murar och
              svårigheter att komma till Sverige på legalt sätt och arbeta.
              Ju högre murarna är, desto hårdare blir oftast kopplingen där
              människor blir bundna till en arbetsgivare. Ju lägre trösklar,
              desto mindre är risken för att människor utnyttjas på detta sätt.
            </seg>
            <seg n="271ca8be">
              Det var en diskussion om kontrakt. Det pågår hos oss ett väldigt
              intensivt inre politiskt utvecklingsarbete. När vi har satt ned
              foten som parti kommer vi att återkomma och tala om vad partiet
              tycker.
            </seg>
          </u>
          <note type="speaker" n="cffb9345">
            Anf. 103 BODIL CEBALLOS (mp) replik:
          </note>
          <u who="unknown" xml:id="i-e35cd843c3c4d46f-1" n="7acc9f27">
            <seg n="7d0f93a7">
              Fru talman! I dag fick vi läsa att Moderaterna vill gå ifrån
              enprocentsmålet i biståndet och sänka det till 0,7 procent. Jag
              nämnde i mitt inlägg att vi redan tar 2 miljarder av biståndet
              till flyktingmottagning här i Sverige.
            </seg>
            <seg n="fc7fe0f1">
              Förutom de miljarder vi redan tar från biståndet går också klimatbistånd
              direkt från biståndsramen och likaså administration, Östeuropasamarbete
              och skuldavskrivningar, fastän det inte just i år var skuldavskrivningar.
              Vi urholkar biståndet alltmer.
            </seg>
            <seg n="007ad442">
              Utgiftsområde 8, som vi diskuterar i dag, omfattar knappt 6 miljarder,
              varav vi tar en tredjedel direkt från biståndet. Är det rimligt?
            </seg>
            <seg n="8ff7f9db">
              Jag tog också upp kostnaden för förvaren och för utvisningar
              ur landet. Förvaren kostar drygt 200 miljoner, och utvisningarna
              kostar drygt 200 miljoner. De som betalar är skattebetalarna.
              Är det rimligt?
            </seg>
            <seg n="04220852">
              Är det rimligt att det är världens fattiga som ska betala utvisning
              av människor från Sverige? Är det rätt att sätta människor som
              inte har begått brott i fängsligt förvar?
            </seg>
            <seg n="e35e70f4">
              Mikael Cederbratt är polis till yrket, eller hur? Den sista frågan
              är särskilt intressant just därför. Är det här rimligt? Är det
              logiskt att göra på det här sättet när vi vet att många av dem
              som vi skickar ut ändå kommer att komma hit så småningom?
            </seg>
          </u>
          <note type="speaker" n="a45ec176">
            Anf. 104 MIKAEL CEDERBRATT (m) replik:
          </note>
          <u who="Q5605493" xml:id="i-549267411ef1700f-4" n="a0a2a986">
            <seg n="88576bb7">
              Fru talman! Diskussionen om biståndet har förts på DN Debatt
              i dag, tror jag. Kopplingen är att man ska ha ett så effektivt
              bistånd att det träffar rätt.
            </seg>
            <seg n="8cdbe8b0">
              Miljöpartiet är ju också för en arbetskraftsinvandring. Vi vet
              att remitteringarna kommer att innebära att två gånger så mycket
              pengar omfördelas som med det internationella biståndet. Det är
              väldigt viktigt att man faktiskt är positiv till arbetskraftsinvandring.
            </seg>
            <seg n="05b1292e">
              När det gäller diskussionen om kostnader, eventuella förvar och
              liknande vill jag säga att det i grunden är så att vi har en reglerad
              invandring. Det innebär att en del får stanna och att andra inte
              får stanna. De som inte får stanna har enligt lagen att frivilligt
              lämna landet. Struntar de i det är det klart att det måste finnas
              någon form av medel för att vi ska kunna se till att lagen efterföljs.
              Det vore orimligt om man avsade sig alla verktyg och möjligheter
              och människor bara skulle kunna stanna utan att ha legal status
              i landet.
            </seg>
          </u>
          <note type="speaker" n="d2bf2e4b">
            Anf. 105 BODIL CEBALLOS (mp) replik:
          </note>
          <u who="unknown" xml:id="i-e35cd843c3c4d46f-2" n="7acc9f27">
            <seg n="c3d2c3b9">
              Fru talman! Jag förstår inte hur en sänkning av biståndet kan
              leda till bättre effektivitet. Det leder ju bara till att färre
              människor får del av biståndet.
            </seg>
            <seg n="e38b41f6">
              Jag förstår inte heller kopplingen till arbetskraftsinvandringen.
              Jag är övertygad om att arbetskraftsinvandring är positivt. Men
              jag förstår inte kopplingen till mina frågor.
            </seg>
            <seg n="b5de94b2">
              Det jag frågade var om det är rimligt att världens fattiga ska
              betala för att vi ska slänga ut människor ur det här landet. Är
              det rimligt att skattebetalarna ska betala de stora summor det
              handlar om när vi håller människor i fängsligt förvar i upp till
              ett år utan att de har begått brott, människor som är gifta med
              svenska medborgare och som har rätt att få ett uppehållstillstånd
              här i Sverige. Jag tror inte att skattebetalarna tycker att det
              är rimligt.
            </seg>
            <seg n="7e96a960">
              Jag vill fråga igen: Är det här rimligt, och är det logiskt?
              Är det logiskt att betala så mycket för att skicka hem en människa
              som ändå kommer tillbaka hit igen? Är det logiskt?
            </seg>
          </u>
          <note type="speaker" n="c041571d">
            Anf. 106 MIKAEL CEDERBRATT (m) replik:
          </note>
          <u who="Q5605493" xml:id="i-549267411ef1700f-5" n="a0a2a986">
            <seg n="cfdf6eb1">
              Fru talman! Jag måste ändå någonstans börja. När man för en diskussion
              kan det ibland vara bra att veta att man har ungefär samma utgångspunkt.
              När jag nu hör Bodil Ceballos prata måste min retoriska fråga
              bli om det är reglerad invandring utifrån det perspektivet vi
              diskuterar eller om det är fullständigt fri invandring. Det låter
              ibland lite grann som att Bodil Ceballos inte accepterar det faktum
              att vi har en reglerad invandring. En reglerad invandring innebär
              att alla inte kan stanna, och då måste det finnas verktyg och
              medel för detta.
            </seg>
            <seg n="2313a002">
              Regeringen ger faktiskt Migrationsverket, tror jag, 40 miljoner
              för att underlätta möjligheterna för dem som frivilligt lämnar
              landet. Det finns också ett stöd för detta som jag har beskrivit
              i mitt anförande. Ingången är hela tiden att det här ska ske på
              frivillighetens bas.
            </seg>
          </u>
          <note type="speaker" n="b9492ad0">
            Anf. 107 SOLVEIG ZANDER (c):
          </note>
          <u who="Q4990884" xml:id="i-0c89f7ef5f0699b7-0" n="e3f80eac">
            <seg n="f53f669c">
              Fru talman! En långsiktigt hållbar migrationspolitik så inleds
              formuleringen av de mål som vi i alliansen har för migrationspolitiken.
              Det är mål som vi är överens om.
            </seg>
            <seg n="30cedb9f">
              Det innebär att migrationspolitiken från alliansens sida är långsiktigt
              hållbar, för vi är överens. Tvärtom är det ju med oppositionen.
              Jag kan konstatera att man i det här betänkandet inte har en enda
              gemensam reservation eller ett enda gemensamt särskilt yttrande.
              En långsiktigt hållbar migrationspolitik som man är överens om
              är någonting som alla människor har rätt att känna till.
            </seg>
            <seg n="297d1255">
              Som alliansens företrädare och som centerpartist vill jag ändå
              lyfta fram framför allt tre saker i den här formuleringen: att
              värna asylrätten och ge snabba besked samt hanteringen av bosättningsfrågorna.
            </seg>
            <seg n="38a013a4">
              När det gäller asylrätten måste jag uppriktigt sagt säga att
              jag inte förstår Vänsterpartiet som i sitt förslag säger att man
              ska ge permanent uppehållstillstånd till dem som har fått avslag
              på sin asylansökan men som ändå har befunnit sig i Sverige från
              den 1 januari 2008. Dessutom säger man att även andra som inte
              har sökt asyl ska kunna få den här generella amnestin. Det är
              snudd på befängt, åtminstone nästan skandal.
            </seg>
            <seg n="0a4f3018">
              Om man har fått ett avslag betyder det att det regelverk som
              vi har i Sverige har följts. Om man, som personen i fråga, inte
              klarar av att följa det svenska regelverket kan jag undra vad
              det skulle betyda om vi ändrade på lagen. Då skulle ju trovärdigheten
              för den svenska lagstiftningen ifrågasätts. Den svenska lagstiftningen
              och det regelverk som gäller i Sverige är någonting som vi måste
              värna om.
            </seg>
            <seg n="fafc1665">
              En av våra politiska sekreterare, Abir, kommer från Irak. Hennes
              pappa har suttit i irakiskt fängelse i tio år och blivit torterad
              varje dag av den förra regimen. Personer som har utfört den här
              tortyren finns i Sverige i dag. Det betyder alltså med Vänsterns
              politik att dessa personer skulle kunna beviljas politisk asyl
              i vårt land eller få generell amnesti. Det är ju befängt.
            </seg>
            <seg n="6a05643e">
              Vad säger vi då till Abir och alla de andra i hennes situation?
              Jo, att de som torterade hennes pappa gjorde rätt, för de skulle
              få stanna i Sverige. Detta kan väl ingen människa i vårt avlånga
              land tycka är rätt och riktigt.
            </seg>
            <seg n="49bbd553">
              När man nu värnar om asylrätten betyder det att det andra benet
              i migrationspolitiken, arbetskraftsinvandringen, är en väldigt
              viktig reform som möjliggör för personer att komma hit på ett
              annat sätt och börja ett nytt liv. Det tycker naturligtvis vi
              från Centerpartiet också är oerhört viktigt.
            </seg>
            <seg n="037f5215">
              Nu föreslår vi att man ska avsätta pengar för att personalen
              ska få utbildning, för att de ska få information och för att de
              ska få möjlighet att i lugn och ro hantera den nya reformen. Då
              säger Socialdemokraterna och Vänstern: Nej, det ska de inte ha
              pengar till. Bara för att man är emot en reform som majoriteten
              inför vill man alltså sätta krokben för personalen. Det är ju
              inte klokt.
            </seg>
            <seg n="56ab0586">
              Samtidigt säger man att man vill minska de ärenden som prövas
              av domstol. Förstår man inte att det här hänger ihop? Om man ger
              personalen en rimlig chans att klara av ärendena blir det ju färre
              ärenden som behöver prövas i domstol, i alla fall i min värld.
            </seg>
            <seg n="ddc4c7ca">
              Eftersom vi i alliansen, inklusive Centern, vill skynda på beslutsprocessen
              tycker vi också att det är viktigt att man får en riktig hantering.
              Det snabbar på processen och gör att det inte blir långa köer.
              Därför ska man eliminera inkörsproblemen.
            </seg>
            <seg n="9f8509e3">
              Fru talman! Den tredje punkten som jag sade att jag skulle ta
              upp var bosättningsfrågan. Där tydliggjorde Magdalena Streijffert
              väldigt noga Socialdemokraternas syn på detta, precis som man
              har gjort i sina motioner och i sina reservationer. Där säger
              man att det finns kommuner i landet som har tagit ett väldigt
              stort ansvar för bosättning av personer som kommer till vårt land,
              medan andra har haft en passiv hållning. Dessutom säger Magdalena
              Streijffert att det kan leda till arbetslöshet, trångboddhet,
              problem i skolan och brister i skolgång. Hon säger att när man
              har fått sitt permanenta uppehållstillstånd ska man matchas mot
              en lämplig placering. Med andra ord vill Socialdemokraterna omyndigförklara
              människor som kommer till vårt land. De ska inte själva få bestämma
              var de får bosätta sig. Åtminstone vill Socialdemokraterna bestämma
              var de ska bosätta sig någonstans.
            </seg>
            <seg n="7887a890">
              Jag måste hålla med Bodil Ceballos i Miljöpartiet. Hon säger
              att man ska ge morötter till människor. De ska få möjlighet att
              själva bestämma var de vill bo någonstans. Att ge morötter och
              möjligheter, att göra andra områden attraktiva för människor,
              är skillnaden mot att tvångsplacera människor på ett speciellt
              ställe, som Socialdemokraterna vill.
            </seg>
            <seg n="4bc89d27">
              Man tar också i betänkandet upp olika synpunkter på introduktionen
              av migranter och invandrare. Man tar upp sfi-ersättningar, utbildning
              och andra saker. Vi vet att det kommer att presenteras en utredning
              den 20 mars om jag inte missminner mig om en ny introduktion i
              Sverige av invandrare och flyktingar. Den ser vi fram emot. Därför
              finns det ingen anledning i dag att bifalla dessa förslag eller
              att över huvud taget behandla dem mer.
            </seg>
            <seg n="6e2947dd">
              Fru talman! Jag som centerpartist och alliansmedlem ser positivt
              på utvecklingen av migrationspolitiken. Jag yrkar därför bifall
              till förslaget i betänkandet och avslag på samtliga motioner.
            </seg>
          </u>
          <note n="228b5787">
            I detta anförande instämde Mikael Cederbratt, Mats G Nilsson
            och Marianne Watz (alla m) samt Ulf Nilsson (fp) och Lars Gustafsson
            (kd).
          </note>
          <note type="speaker" n="5b6ceeb0">
            Anf. 108 MAGDALENA STREIJFFERT (s) replik:
          </note>
          <u who="Q4980790" xml:id="i-bdff726893233037-3" n="ee0c77cc">
            <seg n="34f2d257">
              Fru talman! Först vill jag fråga Solveig Zander om samarbetet
              under förra mandatperioden mellan de så kallade allianspartierna.
              Det stämmer att vi inte har en gemensam reservation i just det
              här betänkandet, men frågan är hur många gemensamma reservationer
              allianspartierna hade under förra mandatperioden. Där kanske man
              hade en allians med Vänsterpartiet och Miljöpartiet. Jag tycker
              att Solveig Zander inte ska kasta sten i glashus.
            </seg>
            <seg n="d01faba5">
              Det andra jag tänkte ta upp är att jag tycker att det är glädjande
              att Solveig Zander lyssnade noga på mitt anförande. Men hon kanske
              tolkade det lite annorlunda än vad som var meningen. Jag sade
              att det är viktigt att först få information om hur det ser ut
              i Sverige med boendefrågor, jobb och utbildning. När man kommer
              hit, har flytt från krigets Irak eller Afghanistan, har man kanske
              ingen aning om vilka städer som kan erbjuda ett arbete, en bostad
              eller en bra skola där barnen kan gå.
            </seg>
            <seg n="9d8275d1">
              Det är viktigt att hitta morötter. Jag sade inte att man ska
              tvinga människor någonstans. Det handlar om att ge pengar, resurser,
              till Migrationsverket för att ge information och se vilka möjligheter
              kommunerna kan erbjuda. De ska ha informationen när de sedan ska
              välja var de ska bo någonstans.
            </seg>
            <seg n="d1ea37c7">
              Centern är verkligen emot att tvinga folk att bo på ett visst
              ställe. Moderaterna har ändå sagt att boenden ska anvisas. Om
              de inte bosätter sig på anvisat ställe dras introduktionsersättningen
              in. Håller verkligen Centern och Solveig Zander med om detta?
            </seg>
            <seg n="4a6d5eca">
              Frågan om kontrakt har tagits upp. Jag tog också upp frågan i
              mitt replikskifte med Mikael Cederbratt. Är det något som Centerpartiet
              kan ställa sig bakom, det vill säga att skriva på ett kontrakt
              om att följa de svenska värderingarna? Är det något som Centern
              håller med om eller inte? Frågan är hur överens alliansen är.
              Finns det över huvud taget en allians, eller är det Moderaterna
              som bestämmer migrationspolitiken i dag?
            </seg>
          </u>
          <note type="speaker" n="afad294a">
            Anf. 109 SOLVEIG ZANDER (c) replik:
          </note>
          <u who="Q4990884" xml:id="i-0c89f7ef5f0699b7-1" n="e3f80eac">
            <seg n="4057776b">
              Fru talman! Det är oerhört intressant att lyssna på Magdalena
              Streijffert. Jag måste verkligen säga det. Magdalena sade att
              vi tidigare inte hade några gemensamma reservationer med de övriga
              allianspartierna i frågan. Det är väl inte så konstigt, fru talman.
              När vi i dag är med i alliansen har vi möjlighet att vara med
              och påverka. Det som står i betänkandet har Centern varit med
              om att formulera. Den möjligheten fanns inte när vi var i opposition.
              Det är en oerhörd skillnad att få vara med och påverka från början
              eller att lämna in reservationer och motioner. Vad det anbelangar
              är det inte så konstigt.
            </seg>
            <seg n="9cbbd022">
              Jag blir inte riktigt klok på Socialdemokraterna. Ni är luddiga
              i bosättningsfrågan. Ni lindar in det ni egentligen menar. Det
              finns andra företrädare för Socialdemokraterna som tydligt och
              klart har sagt att man ska hänvisa personer till att bosätta sig
              på vissa ställen där man vet att det finns jobb och bostäder.
              Men man vill inte riktigt stå för det och vara så tydlig eftersom
              det av folk kan uppfattas som att man är väldigt strikt, vilket
              man är i frågan. Det är viktigt att säga det. Att ludda till saker
              och ting är inte riktigt sjyst det måste jag uppriktigt sagt säga.
            </seg>
            <seg n="1b83ee46">
              Vad Moderaterna har diskuterat i sina interna övningar är ingenting
              som Centern har givit sig in i. Varje parti i alliansen formulerar
              sin politik. Sedan börjar vi diskutera ihop oss.
            </seg>
          </u>
          <note type="speaker" n="d8bd8d03">
            Anf. 110 MAGDALENA STREIJFFERT (s) replik:
          </note>
          <u who="Q4980790" xml:id="i-bdff726893233037-4" n="ee0c77cc">
            <seg n="27143546">
              Fru talman! Det är konstigt att Solveig Zander anklagar oppositionen
              för att inte ha några gemensamma reservationer när det var okej
              för den förra oppositionen att inte ha det. Solveig Zander kanske
              också kommer ihåg att vi när vi satt med regeringsmakten samarbetade
              vi med Vänstern och Miljöpartiet. Vi fick ihop ett antal budgetar
              17, eller något sådant. Det är då märkligt att Solveig Zander
              tycker att det är okej för vissa att inte ha gemensamma reservationer
              men inte för andra.
            </seg>
            <seg n="22bd20ed">
              Jag fick inte riktigt svar på var Centerpartiet egentligen står
              i de frågor som nu förs upp. Det är viktigt att veta vilken politik
              som ska föras när det gäller asyl- och flyktingpolitiken i Sverige.
              Jag skräms av de förslag som kommer från Moderaterna. Det senaste
              förslaget var det om kontraktet, men det handlar också om boendefrågan
              och försörjningskravet. Det ska bli svårare för de människor som
              kommer hit att återförenas med sina barn och den man älskar en
              maka, make eller partner. Hur ställer sig Centerpartiet i den
              frågan? Det är det viktigt att veta när vi nu ser en mer restriktiv
              hållning i asyl- och flyktingpolitiken. Centern stod under den
              förra mandatperioden tillsammans med Kristdemokraterna och Folkpartiet
              för en helt annan politik i den här kammaren. Var står Centerpartiet
              egentligen när det gäller asyl- och flyktingpolitiken i dag? Delar
              Centern Moderaternas åsikter? Är det en allians, eller tycker
              man något annat? I så fall skulle jag vilja veta det.
            </seg>
          </u>
          <note type="speaker" n="14e08b40">
            Anf. 111 SOLVEIG ZANDER (c) replik:
          </note>
          <u who="Q4990884" xml:id="i-0c89f7ef5f0699b7-2" n="e3f80eac">
            <seg n="8ab8018c">
              Fru talman! Ett bättre bevis för att vi i alliansen har samma
              syn på migrationspolitiken är det betänkande som vi just nu diskuterar.
              Det är formuleringar, synpunkter och åsikter som vi fyra partier
              tillsammans delar. Det är formulerat svart på vitt och kan läsas
              utan- och innantill. Det är viktigt.
            </seg>
            <seg n="23e4ccad">
              Vi har strukit under att vi tycker att asylrätten är oerhört
              viktig, det vill säga att det finns regler och lagar i Sverige
              som styr hur asylrätten ska bedömas. Vi säger också, precis som
              jag minns, fru talman, att Magdalena Streijffert sade, att vi
              ska vara med och påverka i EU så att det blir en mer generös hållning
              där. Det driver vi också tillsammans i alliansen och hos Centerpartiet.
              Det är oerhört viktigt att vi får EU att också bli mer generöst
              i den anda Sverige har. Alliansen värnar asylrätten.
            </seg>
            <seg n="3ad640d5">
              Vi i Centern har drivit frågan om arbetskraftsinvandring. Vi
              tror på det eftersom vi tycker att det är viktigt att människor
              har en annan möjlighet att komma hit till Sverige än att bara
              begära asyl. Jag beklagar, fru talman, att Socialdemokraterna
              inte har ställt upp på den reformen. Den skulle följa Socialdemokraternas
              ambitioner att möjliggöra för människor att komma till Sverige
              på annat sätt än att söka asyl.
            </seg>
            <seg n="d5aaec1a">
              Alliansen är överens. Läs svart på vitt i detta betänkande. Då
              får man klart för sig vilken migrationspolitik vi för.
            </seg>
          </u>
          <note type="speaker" n="1e2418f7">
            Anf. 112 BODIL CEBALLOS (mp) replik:
          </note>
          <u who="unknown" xml:id="i-e35cd843c3c4d46f-3" n="7acc9f27">
            <seg n="24ee8b34">
              Fru talman! Solveig Zander talar om trovärdighet för lagstiftningen.
              Och visst är det viktigt att människor känner att de kan tro och
              förlita sig på den lagstiftning vi har. Men de signaler jag får
              från människor runt om i landet är att man tappat tron på lagstiftningen,
              exempelvis just den lagstiftning som handlar om asylpolitiken.
            </seg>
            <seg n="8610a21f">
              Jag vet inte om ni andra har fått samma brev som jag och alla
              miljöpartister har fått från en man i Söderhamn som berättar att
              han mår illa av att se hur vi behandlar människor. Det handlar
              om en ung kongolesiska, 19 år gammal, och hennes treåriga dotter
              som skickades tillbaka för ett par veckor sedan. Man passade på
              när man visste att hennes advokat var på semester.
            </seg>
            <seg n="9b21a44f">
              Människor känner inte att man kan lita på den lagstiftning vi
              har eller att den faktiskt speglar det som är allmänhetens uppfattning
              om vad vår lagstiftning står för. Vi går ut och talar om att vi
              har en human flyktingpolitik. Det är den bild vi ger utåt. Men
              när man konfronteras med verkligheten ser man att det inte är
              så.
            </seg>
            <seg n="f2faf583">
              Någon trovärdighet för lagstiftningen finns inte i dag ute hos
              allmänheten, åtminstone inte för den här lagstiftningen. Det är
              vårt uppdrag att se till att den blir trovärdig.
            </seg>
            <seg n="37e99ea1">
              Jag skulle vilja ställa samma frågor som jag ställde till Mikael
              Cederbratt och som jag inte fick några svar på.
            </seg>
            <seg n="c641c2d9">
              Är det rimligt att skattebetalarna ska betala den här höga notan,
              som jag talade om tidigare? Är det rätt att världens fattiga ska
              betala för vår flyktingmottagning här i Sverige? Är det rätt att
              sätta människor i fängsligt förvar som inte har begått brott och
              låta dem sitta där i kanske upp till ett år?
            </seg>
          </u>
          <note type="speaker" n="5b448e0b">
            Anf. 113 SOLVEIG ZANDER (c) replik:
          </note>
          <u who="Q4990884" xml:id="i-0c89f7ef5f0699b7-3" n="e3f80eac">
            <seg n="f10bf010">
              Fru talman! Detta att ha en trovärdig lagstiftning innebär också
              att man ska medverka till att personer följer de beslut som har
              fattats enligt de lagar vi har stiftat här i kammaren.
            </seg>
            <seg n="baecfe4c">
              När det gäller migrationspolitiken har vi, precis som Kalle Larsson
              lovordade i talarstolen här för någon timme sedan, medverkat till
              att vi har fått en ny beslutsordning, där vi har en domstol som
              fattar beslut och inte vi politiker. För att man ska få en lagstiftning
              som är trovärdig och som avspeglar praxis, med andra ord vad allmänheten
              tycker är rätt och riktigt, bidrar lagstiftningen och domstolarna
              till att vi ser till att människor som får avslag på ansökan fullföljer
              det, det vill säga lämnar landet eller har möjligheter att överklaga.
            </seg>
            <seg n="03b0bf75">
              Det här är viktiga saker. Om det är så att den nya beslutsordningen
              inte är tillräckligt bra kommer den utredning som vi har vi tillsatt
              att se det. När den kommer tillbaka till oss finns det all anledning
              för oss att diskutera om vi ska vidta åtgärder för att göra den
              mer legitim och mer rättsligt reglerad. Det är oerhört viktigt.
            </seg>
            <seg n="8edf88f8">
              Sedan, fru talman, tog Bodil Ceballos också upp biståndspolitiken
              och om fattiga länder ska få betala för den migrationspolitik
              vi har i Sverige. Migration och bistånd är oerhört nära sammankopplade,
              och jag skulle vilja säga att det egentligen är samma portmonnä.
            </seg>
          </u>
          <note type="speaker" n="906835e0">
            Anf. 114 BODIL CEBALLOS (mp) replik:
          </note>
          <u who="unknown" xml:id="i-e35cd843c3c4d46f-4" n="7acc9f27">
            <seg n="5a4cdb1b">
              Fru talman! Då vill jag ställa frågan till Solveig Zander om
              enprocentsmålet jag frågade inte Mikael om han stod fast vid det.
              Har Centerpartiet också lämnat enprocentsmålet, eller står ni
              fast vid det? Det har hela tiden funnits en bred allians här i
              kammaren för att enprocentsmålet är något bra och positivt. Även
              Moderaterna har, genom att gå med på budgeten, ställt sig bakom
              det på grund av er andra i alliansen, utgår jag ifrån.
            </seg>
            <seg n="b9736102">
              Jag fick inte några som helst svar på mina tidigare frågor, och
              jag skulle gärna vilja ha det.
            </seg>
            <seg n="a418e7a6">
              Ja, vi har en ny beslutsordning, och den ska utredas. Men det
              tar ju förfärligt lång tid. När vi fick Metockdomen i EU blev
              det väldig fart på EU-länderna, och då skulle det utredas på en
              gång och rättas till. Tänk om vi var lika snabba här!
            </seg>
            <seg n="e3662b0b">
              Om domstolarna kommer fram till avgöranden som vi upplever strider
              mot det allmänna rättsmedvetandet, som strider mot vad som är
              rimligt och resonabelt, är det vår uppgift att ta tag i frågan
              och se till att vi får en lagstiftning som domstolarna kan följa
              och tolka på det sätt som vi har menat. Om det är fel på lagen
              och domstolarna kommer fram till märkliga beslut måste vi ändra
              lagen. Om man kommer fram till de här besluten av någon annan
              orsak är det praxis som behöver ändras.
            </seg>
            <seg n="ac664ed4">
              Är det rimligt att vi först håller människor i förvar i kanske
              ett år, betalar över 1 miljon kronor för att de ska sitta i förvar
              och skickar ut dem för några hundra tusen, och att de sedan ska
              komma tillbaka därför att de har rätt att vara här? Är det rimligt,
              eller är det någonting som vi borde ändra på? Jag vill gärna höra
              din personliga uppfattning. Borde vi ändra på det här?
            </seg>
          </u>
          <note type="speaker" n="87e40eba">
            Anf. 115 SOLVEIG ZANDER (c) replik:
          </note>
          <u who="Q4990884" xml:id="i-0c89f7ef5f0699b7-4" n="e3f80eac">
            <seg n="aa21393c">
              Fru talman! Jag beklagar att Bodil Ceballos inte tycker att hon
              får svar på de frågor hon ställer. Det kanske beror på att jag
              inte svarar på det sätt som Bodil Ceballos vill att jag ska svara.
              Men jag tyckte att jag verkligen försökte förklara och svara på
              frågorna när det gällde beslutsordningen.
            </seg>
            <seg n="9199e636">
              Vi kan inte ändra hur som helst i lagar och regler. Det vet Bodil
              Ceballos lika väl som jag. Vi har inte ministerstyre i vårt land.
              Vi har ett utredningstvång. Det är precis det man nu håller på
              med. Många tycker att vi tittar på den nya beslutsordningen för
              tidigt, att den har varit i bruk för kort tid för att vi ska kunna
              göra det. Det är synpunkter vi får. Men vi bestämde ändå att vi
              skulle göra det, och det är nu på gång. Under nästa år får vi
              titta på det.
            </seg>
            <seg n="6cfb117d">
              Jag tycker att människor som har fått ett avslag, det vill säga
              människor som inte har fått rätt att stanna i vårt land, ska lämna
              vårt land. Precis så är det. Det är att följa de lagar som vi
              har stiftat i denna församling. Det kan vi ju inte ändra på. Tänk
              om alla människor i vårt avlånga land skulle strunta i de lagar
              vi stiftar här inne! Vad är det då för mening med Sveriges riksdag?
              Vi måste se till att de lagar som vi stiftar också efterföljs.
              Om de inte är bra, fru talman, finns det all anledning för oss
              att ändra på dem. Men sådan är verkligheten. Det är därför vi
              har en riksdag.
            </seg>
          </u>
          <note type="speaker" n="97a5ea7c">
            Anf. 116 KALLE LARSSON (v) replik:
          </note>
          <u who="Q5937876" xml:id="i-e93f2d76e580e6cd-2" n="dceee6ef">
            <seg n="e5792ce5">
              Fru talman! I ärlighetens namn kan sådana här diskussioner och
              debatter ibland bli lite långtråkiga, lite torftiga, lite intetsägande.
              Det måste vi alla erkänna. Därför tänkte jag i stället inbjuda
              Solveig Zander till en liten frågelek, och den kallas Vem sade
              vad?
            </seg>
            <seg n="ab9cb99c">
              Jag tänker läsa upp ett citat, och jag vill be Solveig Zander
              att fundera över vilket parti som kan stå bakom det:
            </seg>
            <seg n="35dcd445">
              Många av dem som i dag, av olika anledningar, vistas i Sverige
              efter ett avslag på en asylansökan har enligt vår uppfattning
              i själva verket tillräckliga skäl för att få skydd i Sverige både
              enligt svensk lag och enligt internationella konventioner. Vi
              har därför för dessa människors skull drivit frågan om ett s.k.
              nollställningsbeslut. Vår avsikt är att fortsätta att på olika
              sätt verka i samma riktning för en human och rättssäker asylpolitik
              och för att de människor som fått beslut om avvisning, trots uppenbara
              skyddsbehov, ges upprättelse och uppehållstillstånd. En nollställning,
              det en del kallar för amnesti, är fortfarande det bästa sättet
              att åstadkomma detta.
            </seg>
            <seg n="a6b682aa">
              Nu vill jag fråga Solveig Zander: Är det a) Vänsterpartiet, b)
              Miljöpartiet eller c) Centerpartiet, som står bakom detta?
            </seg>
          </u>
          <note type="speaker" n="f5e370b8">
            Anf. 117 SOLVEIG ZANDER (c) replik:
          </note>
          <u who="Q4990884" xml:id="i-0c89f7ef5f0699b7-5" n="e3f80eac">
            <seg n="183ce087">
              Fru talman! Vad glad jag blir när Kalle Larsson läser upp det
              här citatet och jag får möjlighet att svara på frågan. Det var
              Centerpartiet det är jag fullkomligt övertygad om.
            </seg>
            <seg n="dfe073ef">
              Vi tyckte när vi formulerade detta förslag att det var det som
              skulle lösa problemen i Sverige vad gäller migrationen och asylpolitiken.
            </seg>
            <seg n="05a0f793">
              Vi upptäckte ganska snart att det inte var så. Många av dem som
              vi trodde skulle få asyl fick det inte, för de föll inte in under
              det som vi hade formulerat nolltolerans, eller hur vi nu hade
              formulerat det. I stället finns det andra vägar att gå för att
              möjliggöra för människor att stanna i Sverige och att komma hit.
              Vi vill att människor ska komma till Sverige.
            </seg>
            <seg n="80d6baf3">
              Vi har en lagstiftning som ifrågasätter asylrätten, där man ser
              individuellt på varje enskild person och avgör om han eller hon
              får stanna eller inte. Det finns de som har fått ett nej och sedan
              är kvar här i Sverige och är gömda. Ska vi då med oregelbundna
              mellanrum bevilja en generell amnesti? Vad innebär det för människors
              tilltro till den lagstiftning vi har i Sverige? Det är sådant
              vi har att förhålla oss till.
            </seg>
            <seg n="7eb045b3">
              Om vi ska ha generella amnestier lite då och då kan vi ju ta
              bort möjligheten till individuell prövning. Det tycker vi att
              man faktiskt ska ha. Det är också något som Vänsterpartiet brukar
              säga: Man ska lyssna till varje enskild person. Den enskilda personens
              historia är alltid unik.
            </seg>
          </u>
          <note type="speaker" n="dd05ebc2">
            Anf. 118 KALLE LARSSON (v) replik:
          </note>
          <u who="Q5937876" xml:id="i-e93f2d76e580e6cd-3" n="dceee6ef">
            <seg n="2acbd8bc">
              Fru talman! Svaret på frågan är att alla de tre partier jag räknade
              upp stod bakom den reservation som jag läste upp. Dessutom var
              Kristdemokraterna med vid det tillfället. Folkpartiet lämnade
              den åsikten bara några månader tidigare. Det här var 20052006.
            </seg>
            <seg n="8d0d4490">
              Nu får vi höra att det här var en bra åsikt då men inte i dag.
              Kan inte Solveig Zander vara så god och meddela om det är en förändrad
              politisk position vi har sett eller om det finns några andra skäl
              till att det för bara några år sedan var rimligt att ge alla som
              under en viss tid hade befunnit sig i Sverige amnesti och nollställning
              och rätt att börja bygga en framtid här medan det i dag inte är
              rimligt och att man i stället ska titta på de individuella asylskälen?
              Det vore bra om Solveig Zander var ärlig och berättade att ni
              faktiskt har ändrat er, att det var dumt som ni tänkte då och
              att det är bättre att tänka som ni gör nu.
            </seg>
            <seg n="c0c7743b">
              Eller är Solveig Zanders förklaring till förändringen att systemet
              förut var så dåligt att man då kunde få felaktiga beslut medan
              systemet är helt perfekt i dag att ingen som i dag har fått avslag
              hos Migrationsverket, i migrationsdomstol eller eventuellt i Migrationsöverdomstolen
              har fått ett felaktigt beslut? Är det detta som är förklaringen
              till Centerpartiets förändrade position?
            </seg>
          </u>
          <note type="speaker" n="0b58d029">
            Anf. 119 SOLVEIG ZANDER (c) replik:
          </note>
          <u who="Q4990884" xml:id="i-0c89f7ef5f0699b7-6" n="e3f80eac">
            <seg n="78aa7698">
              Fru talman! Jag är övertygad om att alla de punkter som Kalle
              Larsson räknade upp är skälet till att Centerns politik nu inte
              är att föreslå en generell amnesti.
            </seg>
            <seg n="d5fd019e">
              För det första har vi fått igenom detta med arbetskraftsinvandring.
              Vi i Centern är övertygade om att det kommer att lösa många av
              de problem som tidigare fanns med personer som sökte asyl och
              fick avslag för att deras asylansökan inte höll. De ville komma
              hit för att jobba och börja ett nytt liv. Det var inte möjligt
              då. Då fanns inte den möjligheten. Vi är övertygade om att den
              kommer att bidra till att färre personer behöver använda asylinstrumentet
              för att komma till Sverige. Det är ett av skälen.
            </seg>
            <seg n="ae944a2f">
              För det andra är jag övertygad om att Migrationsverket tack vare
              den nya beslutsprocessen med domstolsprövning ger andra möjligheter
              för asylsökande när man lagligen kan överpröva det som Migrationsverket
              har beslutat. Jag är övertygad om att det ger ett annat resultat.
              Det har vi också tagit med när vi har gått ifrån detta med generella
              amnestier.
            </seg>
            <seg n="7f9a14ef">
              Man kan ge en generell amnesti en gång. Men man kan inte göra
              det vid upprepade tillfällen, för då är det detta som blir den
              reglerade möjligheten att få komma hit till Sverige, och det är
              helt fel.
            </seg>
          </u>
          <note type="speaker" n="1950a9cd">
            Anf. 120 ULF NILSSON (fp):
          </note>
          <u who="Q6012166" xml:id="i-685496aee2c595b3-0" n="dd042eb7" next="i-81b32b0c5a558bc8-0">
            <seg n="17c54f1b">
              Fru talman! Både vi i Sverige och i många andra länder har genom
              åren haft mycket stor glädje av att människor med olika kunskaper
              och färdigheter flyttar till oss. De har arbetat och bidragit
              till utvecklingen. På samma sätt har också de människor som har
              kommit hit för att söka skydd från förföljelser eller förtryck
              också blivit en resurs för landet.
            </seg>
            <seg n="9886bd44">
              För mig och Folkpartiet är en självklar utgångspunkt för migrationspolitiken
              att det är positivt för ett land med invandring. Det är positivt
              också för Europa att människor kan röra sig fritt över gränserna.
              Öppna gränser med människor som kan röra sig över gränserna bidrar
              normalt sett till utveckling.
            </seg>
            <seg n="71dfde5b">
              När alliansregeringen tillträdde 2006 fick vi ärva den gamla
              regeringens tämligen förfallna migrationspolitik. Det var väldigt
              tydliga kännetecken som fortfarande fanns kvar, trots att vi i
              den gamla riksdagen hade gjort en reform. Det var inhumana, långa
              handläggningstider, tusentals människor var av olika skäl gömda
              undan myndigheter, och många människor hade hamnat i arbetslöshet
              i utanförskapsområden. Målet blev att få ned handläggningstiderna,
              att minska antalet gömda och papperslösa och att skapa snabba
              vägar in i arbetsliv och försörjning.
            </seg>
            <seg n="5c4667b8">
              Den nya, mer rättssäkra ordningen och satsningar på rättssäkra
              men också snabbare handläggningstider gör att jag tycker att vi
              har tagit många steg på vägen mot en bättre och mänskligare behandling
              av dem som kommer hit. Det är självklart att vi alla tycker att
              Sverige liksom alla länder ska ha en moralisk skyldighet att ge
              skydd åt dem som vill få sina asylskäl prövade här och som är
              på flykt undan förföljelse. Samtidigt finns det också stor anledning
              att välkomna dem som söker sig hit för att arbeta i yrken där
              det finns arbetskraftsbrist.
            </seg>
            <seg n="5ea8ab35">
              Samtidigt vilket vi har hört olika formuleringar om här i dag,
              inte minst från oppositionen är alliansens utgångspunkt att migrationspolitiken
              måste vara ordnad efter tydliga principer och regler. Vi måste
              säga att alla som ansöker faktiskt inte har asylskäl, och alla
              som kommer hit har inte ett arbete som de kan stanna och jobba
              med. Det är då en utgångspunkt för mig att de som har fått avslag
              i en rättssäker process, med möjlighet att överklaga till domstol,
              faktiskt också måste flytta härifrån. Det är naturligtvis viktigt
              för rättssäkerheten att alla som har behov av skydd kan få det,
              men det är också nödvändigt att återvändande och avvisning kan
              ske på ett sätt som inte riskerar någons liv eller trygghet.
            </seg>
            <seg n="b087f4e0">
              Därför har Migrationsverket arbetat med olika metoder för att
              på olika sätt ha kontakt med det land det gäller och skaffa information
              om förhållandena men även, vilket en del här säger nej till, bidra
              med en del pengar, resurser, till flyktingar för att inte den
              första tiden i landet ska bli alltför svår.
            </seg>
            <seg n="5392e457">
              Där kan vi säkert diskutera vidare och förbättra återvändandet
              ännu mer. Det är viktigt att det sker på ett värdigt och vettigt
              sätt. Det enkla svaret att bara säga nej till återvändande och
              nej till att någonsin låta människor flytta hem, även mot deras
              egen vilja, är en väldigt ologisk politik.
            </seg>
            <seg n="22fd6bd3">
              Sedan ska vi vänta på den utvärdering som kommer efter årsskiftet
              om hur systemet har fungerat rent juridiskt och med avseende på
              rättssäkerhet. Visar det sig genom utvärderingen och på annat
              sätt att lagstiftningen inte garanterar en human behandling måste
              vi alltid vara beredda att diskutera förändringar.
            </seg>
            <seg n="4ccdf50c">
              Hittills talar mycket, som även Kalle Larsson sade, för att det
              nya systemet med domstolsprövning är mer rättssäkert än det gamla.
            </seg>
            <seg n="c2799e65">
              Det är också väldigt viktigt, vilket i varje fall delar av oppositionen,
              inte minst Vänsterpartiet, glömmer, att en gemensam rättssäker
              behandling av asylsökande i Europa, i EU, är en förutsättning
              för att fler människor ska kunna få skydd.
            </seg>
            <seg n="b7c865d3">
              Där stöder jag regeringens arbete, att Sverige ska arbeta för
              att EU totalt faktiskt ska kunna ta emot fler flyktingar än i
              dag, att vi ska öppna oss för att ta emot kvotflyktingar och flyktingar
              som finns i flyktingläger som förmedlas via FN:s organ, att vi
              ska få gemensamma asylregler som säkerställer en rättssäker process
              och att vi ska finansiera solidariskt mellan länder som har olika
              stort tryck på flyktingmottagningen. Det är viktigt.
            </seg>
            <seg n="4f8a36e9">
              Vi kan inte i Europa klara att hålla humanitetens fana högt när
              det gäller flyktingmottagning om inte hela EU ställer upp. Det
              tror jag att det är hopplöst att blunda för.
            </seg>
            <seg n="294aa209">
              Migrationspolitik, fru talman, handlar också om att lägga grunden
              för ett humant liv med framtidsutsikter när människor väl kommit
              hit till Sverige och fått uppehållstillstånd. Och med alliansens
              politik betonar vi, som vi vet, arbetslinjen, både för svenskar
              och för invandrare.
            </seg>
            <seg n="f65fe414">
              Just nu arbetar vi på olika nivåer med utredningar det är någon
              utredning som redan är färdig. Men vi arbetar som helhet med hur
              mottagandet ska kunna utformas på ett sätt som uppmuntrar till
              snabb kontakt med arbete, till svenskstudier och över huvud taget
              till ett aktivt samhällsliv. Och det är ordet uppmuntran, fru
              talman, som jag i första hand vill använda, inte tvång.
            </seg>
            <seg n="4f4b3eeb">
              Jag är övertygad om och hela min solidaritet med den politik
              som regeringen bedriver bygger på den tron att en flykting på
              sikt är en stor vinst för samhället. Men i inledningsskedet måste
              alla nivåer i samhället ta ansvar för att personen ska få möjlighet
              att bygga upp ett liv i det nya landet.
            </seg>
            <seg n="c8c50cfb">
              Den stora nyheten, som vi också har snuddat vid i dag, är att
              alliansregeringen nu har öppnat för arbetskraftsinvandring. Vi
              har sett genom historien att Sverige har haft väldigt stor glädje
              av arbetskraftsinvandring. Under 50- och 60-talet var det människor
              från andra länder i Europa som kom att jobba på Volvo och Saab
              och i sjukvården med mera. De hjälpte oss, men de blev också själva
              hjälpta till ett bättre liv med en möjlighet att tjäna lite pengar
              och bygga upp ett liv. En del stannade kvar, och en del återvände.
            </seg>
            <seg n="54e573de">
              I dag när vi talar om en finanskris i världen kan det verka konstigt
              att prata om brist på arbetskraft, men då glömmer vi faktiskt
              bort att alla eller nästan alla europeiska länder på sikt har
              en väldigt stor brist på arbetskraft. Man talar om att det behövs
              3040 miljoner fler arbetsföra människor i Europa de närmaste 20
              åren.
            </seg>
            <seg n="ff1830fc">
              Ofta kommer man med det här enkla argumentet: Nu när vi har arbetslöshet
              ska vi väl inte ha hit folk som ska ta jobben från svenskarna.
            </seg>
            <seg n="26f72139">
              Det är ofta precis tvärtom, att flaskhalsar i produktionen kan
              lösas genom att det kommer människor som kan just det jobbet det
              skulle kanske ta flera år att hitta och utbilda människor i Sverige.
              Då kan det bli nya arbetstillfällen på andra håll i Sverige, tack
              vare arbetskraftsinvandringen. Det finns ju ständigt sådana bristyrken.
            </seg>
            <seg n="667789d7">
              I dag när vi talar här det är ofta ganska känslostarka ord från
              olika håll är det faktiskt socialdemokrater och vänsterpartister
              som säger nej till att öppna för arbetskraftsinvandring. Men oppositionen
              är inte enad här. Miljöpartiet stöder regeringens förslag och
              har varit med i diskussionerna kring den här propositionen.
            </seg>
            <seg n="3bb56a2c">
              Det är bra att det inte finns en enad opposition som vill bygga
              högre murar runt Sverige, för det är det Socialdemokraterna och
              Vänsterpartiet vill. Det är alltså en ganska stor majoritet i
              dag i Sveriges riksdag som vill att Sverige ska få öppnare gränser.
            </seg>
            <seg n="47476460">
              Vi beslutar också om en budget det här är egentligen en budgetdebatt
              på 5,9 miljarder kronor. Skillnaderna i siffror är inte så där
              jättestora. Men vi märker till exempel att Socialdemokraterna
              och Vänsterpartiet inte vill ge Migrationsverket resurser för
              att arbeta med de nya reglerna för arbetskraftsinvandring. Vänsterpartiet
              vill också avskaffa det stöd för återvändande som man i dag kan
              ansöka om, och Socialdemokraterna vill minska det jämfört med
              regeringen.
            </seg>
            <seg n="4e18d0e1">
              Men det är inte de ekonomiska diskussionerna som är det viktigaste,
              utan det är den politiska inriktningen för migrationspolitiken.
            </seg>
            <seg n="7681a7f4">
              Vi får aldrig glömma att migrationspolitiken handlar om människor.
              Alla som vill ansöka om asyl ska ha samma hjälp att lägga fram
              sina skäl och få juridiskt stöd. Alla som får stanna ska få all
              hjälp och uppmuntran att söka sig till arbete och bostad. Och
              den som får nej ska ha hjälp att återvända på ett säkert och värdigt
              sätt.
            </seg>
            <seg n="dbd23604">
              Men tillfälliga utspel och plötsliga undantag hör inte hemma
              i migrationspolitiken, utan i Sverige ska vi ha en rättssäker,
              långsiktig och konsekvent migrationspolitik.
            </seg>
          </u>
          <note n="b48fe5b6">
            Därmed yrkar jag bifall till förslaget i detta betänkande och
            avslag på motionerna.
          </note>
          <note n="a84a160b">
            I detta anförande instämde Gunnar Axén, Mikael Cederbratt, Mats
            G Nilsson, Lars-Arne Staxäng och Marianne Watz (alla m) samt Solveig
            Zander (c) och Lars Gustafsson (kd).
          </note>
          <note n="1324f7b7">
            Ajournering
          </note>
          <note n="1360ada6">
            Kammaren beslutade kl. 15.55 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q6012166" xml:id="i-81b32b0c5a558bc8-0" n="dd042eb7" prev="i-685496aee2c595b3-0">
            <seg n="b838510f">
              Återupptagna förhandlingar
            </seg>
          </u>
          <note n="5ff125bb">
            Förhandlingarna återupptogs kl. 16.00.
          </note>
          <note n="a824d7fc">
            12 § Beslut om ärenden som slutdebatterats vid dagens sammanträde
          </note>
          <note n="71460a80">
            Punkt 1
          </note>
          <note n="60c09190">
            Punkterna 2 och 3
          </note>
          <note n="c7020421">
            13 § (forts. från 11 §) Migration (forts. SfU2)
          </note>
          <note type="speaker" n="b7bddb8e">
            Anf. 121 LARS GUSTAFSSON (kd):
          </note>
          <u who="Q5777864" xml:id="i-e22a3c1d75f9b894-0" n="be3ff6dd" next="i-9bbb8b00bf330369-0">
            <seg n="c57f5bb2">
              Herr talman! Förra gången vi debatterade arbetskraftsinvandring
              citerade jag till vissa ledamöters stora belåtenhet en brittisk
              bok om migrations- och integrationspolitik. Vis av talmannens
              upplysning om att allt tal ska vara på svenska och jag råkade
              använda engelska kommer jag i dag att välja att inte tala något
              främmande språk, möjligtvis min halländska dialekt.
            </seg>
            <seg n="eab28d54">
              Boken som jag åberopade har titeln Migration Integration Policy
              Index . Det är en lättläst redogörelse av samtliga EU-länders
              integrationspolitik och hur de uppfyller kriterierna.
            </seg>
            <seg n="91b5785a">
              Det visar sig att Sverige på i stort sätt alla områden är främst.
              Detta vill vi kristdemokrater värna men arbeta vidare på.
            </seg>
            <seg n="d2a3e704">
              Herr talman! Vid ett besök i helgen på Frälsningsarméns natthärbärge
              i Varberg lade jag märke till en tavla på väggen. På tavlan fanns
              en tänkvärd text. Där stod det: Man kan sitta i månader och vänta
              på att få se en sällsynt fågel men vänder bort blicken när man
              möter en udda figur.
            </seg>
            <seg n="a5b731cd">
              Ordet migration väcker ofta associationer beroende på vem man
              är, vad man sysslar med och vilka erfarenheter man har. Inte sällan
              uppstår polariserade uppfattningar som byggts upp genom medierna,
              personliga kontakter eller på annat sätt. Det som man inte möter
              varje dag upplevs ofta som främmande och oroväckande. Om man däremot
              återkommande vistas i miljöer där man konfronteras med andra kulturer
              minskar eller försvinner omotiverad skepsis.
            </seg>
            <seg n="25025f91">
              Herr talman! Politiska beslut måste hämta sitt ursprung i grundläggande
              värden som det okränkbara människovärdet och principen om mänskliga
              rättigheter. Ett humant och demokratiskt land kan inte med trovärdigheten
              i behåll anta ett eget förhållningssätt som bryter mot eller kränker
              dessa värden. Den svenska migrationspolitiken bygger på grundläggande
              värden även om vi alltför sällan påtalar detta.
            </seg>
            <seg n="ad1d0a2f">
              Det handlar om det okränkbara människovärdet som aldrig kan omvärderas
              utan att förlora sitt innehåll. Man bör klart skilja på vad som
              är värden och vad som är värderingar. De värderingar som framförs
              bygger på tolkningar av värden och ska därför prövas mot dessa
              för att man ska kunna avgöra om de håller måttet.
            </seg>
            <seg n="b9f5c1d0">
              Det är ofrånkomligt att all lagstiftning har att definiera gränser
              och regler. Det är ofta där debatten rör sig.
            </seg>
            <seg n="745b8f08">
              Dagens betänkande innehåller budgetförslag om finansiering av
              migrationspolitiken under nästa år. Det är därför viktigt att
              både ekonomin och uppdraget till utförarna går hand i hand. Inget
              budgetförslag kan, hur stort det än är, bytas ut mot den verksamhet
              som har att utföra det som är beslutat. Det visar sig ofta att
              problem och frågor inte enbart är budgetrelaterade utan också
              har med annan lagstiftning eller uttolkning av regler att göra.
            </seg>
            <seg n="b025e7d0">
              Förra året sökte 36 200 personer asyl i Sverige. Under innevarande
              år antas ca 25 000 söka asyl. Under kommande år beräknas antalet
              asylsökande minska.
            </seg>
            <seg n="19e6cf83">
              Det är glädjande att arbete pågår för att förbättra asylprocessen
              och att handläggningstiden kan minskas. Samtidigt kommer kvaliteten
              på de asylsökandes ombud att öka, vilket är viktigt för rättssäkerheten
              i asylprocessen.
            </seg>
            <seg n="289989ac">
              Utredningen med syfte att se över NIPU, den nya process- och
              instansordningen, pågår under detta år, och i början av nästa
              år kommer man att redovisa resultat och förslag till förbättringar.
              Det är viktigt att handläggningstiden kan minskas till den sexmånadersgräns
              som är Migrationsverkets mål, särskilt med tanke på den asylsökande
              och dennes möjlighet att planera för sin framtid.
            </seg>
            <seg n="525e2698">
              De tre oppositionspartierna lägger inte oväntat fram olika förslag.
              Ibland går de i helt skilda riktningar. Några av förslagen går
              delvis i den riktning som vi kristdemokrater arbetar för samtidigt
              som man kan notera att arbetet pågår inom regeringen i motsvarande
              fråga.
            </seg>
            <seg n="0c577ca3">
              För de personer som ges uppehållstillstånd fordras nya insatser
              som bättre än tidigare tar till vara deras kunskaper och möjligheter
              att bidra till det svenska samhället. Tidigare förd politik har
              alltför mycket vilat på att systemet av sig självt ska ordna saker
              och ting för individen utan att man analyserar resultatet.
            </seg>
            <seg n="eef8d1d2">
              Alliansregeringen arbetar aktivt för att göra nödvändiga förändringar
              mot ett mer arbetsinriktat stöd till den enskilde samtidigt som
              fler valmöjligheter öppnas. Detta sker inte enbart inom migrationsområdet
              utan på flera sammanlänkade politikområden som arbetsmarknad och
              integration. Ett antal förslag kan räknas upp: instegsjobb, nystartsjobb,
              arbetskraftsinvandring. Och det finns kommande förslag om introduktionsprogram.
            </seg>
            <seg n="b9b24a65">
              Herr talman! Arbetet med att utveckla migrationspolitiken måste
              fortsätta och återkommande anpassas till nya förutsättningar,
              både i Sverige och i omvärlden. Det räcker inte med nationella
              beslut, utan samverkan med övriga EU-länder är en nödvändighet.
            </seg>
            <seg n="5dde048c">
              Det svenska engagemanget i övriga delar av världen måste utökas
              med insatser för fred och hjälp på plats för att motverka att
              människor måste lämna sina hemländer på grund av övergrepp, hot,
              missbruk av den politiska makten med mera. Detsamma gäller vid
              miljökatastrofer. I en krympande och mer omvärldsberoende värld
              är öppenhet en förutsättning för att uppnå detta.
            </seg>
          </u>
          <note n="4eca31a5">
            Jag yrkar bifall till förslaget i betänkandet och avslag på motionerna.
          </note>
          <u who="Q5777864" xml:id="i-9bbb8b00bf330369-0" n="be3ff6dd" prev="i-e22a3c1d75f9b894-0">
            <seg n="583465ab">
              (Applåder)
            </seg>
          </u>
          <note n="514d9f8d">
            I detta anförande instämde Gunnar Axén, Mikael Cederbratt och
            Lars-Arne Staxäng (alla m) samt Solveig Zander (c) och Ulf Nilsson
            (fp).
          </note>
          <note type="speaker" n="2fad4989">
            Anf. 122 MAGDALENA STREIJFFERT (s) replik:
          </note>
          <u who="Q4980790" xml:id="i-bdff726893233037-5" n="ee0c77cc">
            <seg n="8ba1880e">
              Herr talman! Lars Gustafsson tog anförandet på den halländska
              dialekten vilket jag om någon här borde förstå, men jag förstod
              faktiskt inte allting. Jag förstod inte vad Kristdemokraterna
              egentligen tycker, och jag tänkte därför passa på att ställa några
              frågor.
            </seg>
            <seg n="adc45097">
              Lars Gustafsson pratar en hel del om människovärdet och värderingar
              och att det inte riktigt är samma sak. Det är klart att jag börjar
              fundera på det kontrakt som Moderaterna har föreslagit och som
              diskuteras. Människor som kommer hit ska skriva under ett kontrakt
              på att man ska följa de svenska värderingarna. Är detta ett förslag
              som Kristdemokraterna tycker är bra, eller har jag missuppfattat
              Lars Gustafsson?
            </seg>
            <seg n="c99866e1">
              Min andra fråga handlar om att man tyckte att några frågor som
              oppositionen drev var bra men att man också arbetar med dessa
              frågor i Regeringskansliet. Frågan är i vilken riktning det arbetet
              går. Jag har i tidigare replikskiften med Solveig Zander tagit
              upp boendefrågan. Är det verkligen så att man ska tvinga människor
              att bo på ett visst ställe, annars drar man in introduktionsersättningen?
              Är det verkligen så att om man kommer hit och får uppehållstillstånd
              så blir det svårare att förenas med sina barn och den man älskar?
            </seg>
            <seg n="19820c66">
              Är Kristdemokraterna för de här frågorna? Det fick vi inte riktigt
              svar på i Lars Gustafssons anförande.
            </seg>
          </u>
          <note type="speaker" n="81ac6391">
            Anf. 123 LARS GUSTAFSSON (kd) replik:
          </note>
          <u who="Q5777864" xml:id="i-c99fca89892d67e0-0" n="be3ff6dd">
            <seg n="ce9a8cc0">
              Herr talman! Till att börja med skriver jag mina anföranden utifrån
              vad jag vill säga och inte utifrån vad andra vill höra. Det kan
              vi börja med.
            </seg>
            <seg n="dd897f38">
              Som kristdemokrat är jag väldigt noga med att skilja på värde
              och värderingar. Jag kan hålla med Kalle Larsson i ett uttalande
              han gjorde att det är skillnad, men man tar sin utgångspunkt i
              vissa generella värden, till exempel människovärdet. Jag behöver
              inte räkna upp detta. Det blir därför väldigt svårt att i ett
              kontrakt kompilera något som kallas för värderingar. Är det australiska
              värderingar eller svenska värderingar eller vad ska det vara?
              Jag ser ett problem i detta, men däremot tror jag att det är viktigt
              att överföra vad det svenska samhället har för värderingar, både
              kulturellt, politiskt och demokratiskt sett, som grundar sig på
              värden. Det tror jag att vi kan vara överens om, likabehandlingsprincipen
              till exempel. Jag tror inte att jag behöver räkna upp dem.
            </seg>
            <seg n="bc4a64e8">
              När det gäller utredningen kommer den på måndag. Vi får väl se
              vad den innehåller. Det är väldigt svårt att kommentera något
              i förskott. Jag vet att utredaren har haft en del kontakter med
              barnrättsorganisationer och en del andra, och vi får väl se vad
              den kommer fram till innan jag är beredd att kommentera den.
            </seg>
            <seg n="80b41a83">
              Däremot tycker jag att det är lite konstigt att Magdalena Streijffert
              tidigare talade om bosättning och så vidare. Hittills har fyra
              olika uppfattningar framförts från Socialdemokraterna under ett
              år. En uppfattning är den senaste från Veronica Palm. En annan
              är från Luciano Astudillo. Ilmar Reepalu hade en uppfattning för
              något år sedan, och så var det visst Göran Johansson.
            </seg>
            <seg n="7039f10f">
              Det spretar väldigt mycket i Socialdemokraternas politik när
              det gäller bosättning och människors rätt att välja. Jag skulle
              gärna vilja ha ett svar på den frågan.
            </seg>
          </u>
          <note type="speaker" n="6671826a">
            Anf. 124 MAGDALENA STREIJFFERT (s) replik:
          </note>
          <u who="Q4980790" xml:id="i-bdff726893233037-6" n="ee0c77cc">
            <seg n="816832bd">
              Herr talman! Jag tycker inte att det är så konstigt att vi socialdemokrater
              ser de problem som finns i ett antal kommuner som har tagit ett
              stort ansvar när det gäller flyktingmottagandet. Jag önskar att
              detta vore en nationell angelägenhet, men det har blivit en angelägenhet
              för ett fåtal kommuner. Resultatet är att dessa kommuner är hårt
              ansatta och att man har svårt att klara boendefrågan, man har
              svårt att ordna med arbete, man har svårt att se till att barnen
              får gå i bra skolor.
            </seg>
            <seg n="6e98ce00">
              Detta är ett problem, och då tycker vi socialdemokrater att det
              är viktigt att man hittar verktyg för att ge människor som kommer
              hit information om hur det ser ut och att försöka matcha dem med
              de erbjudanden som kommunerna har när det gäller bostad, validering
              av kunskaper och arbete så att de får ett värdigt mottagande.
              De ska få möjlighet att lära sig svenska och komma ut i arbete.
              Jag tycker inte att det är konstigt på något sätt.
            </seg>
            <seg n="93760288">
              Lars Gustafsson svarade inte riktigt på min fråga om försörjningskravet.
              Vad tycker Kristdemokraterna i den frågan? Jag vill i alla fall
              minnas att Kristdemokraterna var det parti som tyckte att det
              kanske inte var riktigt bra, framför allt när det gäller barnen
              att man skiljs åt under många år om man inte får ett arbete och
              får möjlighet att försörja sig själv. Jag undrar om Kristdemokraterna
              håller fast vid detta.
            </seg>
            <seg n="412c6c85">
              Min andra fråga handlar om vård för papperslösa, vilket vi egentligen
              har diskuterat ganska lite i dag. I våras sade man att det skulle
              komma en utredning. Den utredningen har vi fortfarande inte sett.
              I och med att det är Göran Hägglund som har hand om den och han
              tillhör samma parti som Lars Gustafsson skulle jag vilja fråga
              om man verkligen menar allvar med att man vill se över frågan
              om vård för papperslösa. Varför har man inte presenterat hur direktiven
              ska se ut eller vilken utredare som ska göra detta? Framför allt
              de barn vars föräldrar inte har varit inne i asylprocessen får
              inte vård i samma utsträckning som de barn som befinner sig i
              Sverige i dag. Detta tycker jag inte ens att man skulle behöva
              utreda.
            </seg>
          </u>
          <note type="speaker" n="066f9f62">
            Anf. 125 LARS GUSTAFSSON (kd) replik:
          </note>
          <u who="Q5777864" xml:id="i-c99fca89892d67e0-1" n="be3ff6dd">
            <seg n="ab8bc52c">
              Herr talman! Jag börjar med den sista frågan. Vi har varit tålmodiga
              under den socialdemokratiska ledningen. Det fanns ju inte utsikter
              att få vård då. Jag tycker nog att jag kan ha tålamod i några
              månader till, och vad jag vet arbetas det på direktiv som kommer
              att läggas fram. Vår uppfattning i frågan är tydlig: Detta är
              en människovärdesfråga och går därmed utöver medborgarfrågan.
              Därmed har jag svarat på den frågan.
            </seg>
            <seg n="39c5101c">
              När det gäller vissa kommuners problem har kommunstyrelsens ordförande
              i Södertälje jag har glömt vad han heter som är socialdemokrat
              sagt att problemen egentligen inte är att människor kommer hit,
              utan problemet är att de inte kan integreras i samhället eftersom
              de inte får någon validering. Han sade till och med att läkare
              sitter och kör svarttaxi. Då är det något annat än att de flyttat
              just till Södertälje som är problemet.
            </seg>
            <seg n="cf1f91b6">
              Samtidigt är det väldigt konstigt att Socialdemokraterna vill
              styra detta när man säger att de svenskar som i dag blir uppsagda
              inte ska behöva flytta runt. Det blir ett konstigt resonemang.
              Om man har en princip att människor får bosätta sig där de vill
              och skapa sina förutsättningar ska vi ge människor morötter att
              flytta dit de vill.
            </seg>
            <seg n="b20f2b96">
              När det gäller papperslösa vilket vi knappast kan kalla oss här
              i kammaren! tror jag att det är viktigt att ge dem möjlighet att
              få vård på lika villkor, för det är en mänsklig rättighet. Den
              uppfattningen har Kristdemokraterna, och vi jobbar för detta.
            </seg>
          </u>
          <note type="speaker" n="f029a6aa">
            Anf. 126 BODIL CEBALLOS (mp) replik:
          </note>
          <u who="unknown" xml:id="i-e35cd843c3c4d46f-5" n="7acc9f27">
            <seg n="ce64ed99">
              Herr talman! Miljöpartiet och Kristdemokraterna brukar ofta vara
              överens i frågor som handlar om asyl, människovärde och annat
              som handlar om människor och humanitet.
            </seg>
            <seg n="60c9b5ab">
              Jag vill därför ställa samma frågor till Lars Gustafsson som
              jag har ställt till andra. Jag hoppas att jag från Lars Gustafsson
              kan få ett personligt och ärligt svar.
            </seg>
            <seg n="60fbce00">
              Jag ska börja med att berätta om ett fall. Det handlar om en
              ung kille som har skickats tillbaka till Afghanistan för inte
              så länge sedan. Han heter Dadkhoda Lindström och är gift med en
              svensk tjej. Han satt på förvaret i cirka två månader och skickades
              därefter till Afghanistan.
            </seg>
            <seg n="db83449f">
              Där lever han nu med hjälp av de pengar som vänner och bekanta
              kan skicka till honom. Han ska söka uppehållstillstånd i Sverige
              på grund av anknytning, men den nya ambassaden som vi har öppnat
              i Kabul tänker inte ägna sig åt konsulära frågor på grund av säkerhetsläget.
              Det är nämligen för farligt att släppa in människor på vår ambassad.
              Han kan alltså inte söka därifrån, och frågan är vad han ska göra
              i stället.
            </seg>
            <seg n="1469c088">
              Jag vill fråga: Är det rätt att världens fattiga ska betala för
              vårt flyktingmottagande i Sverige? 2 miljarder kronor av vår biståndsbudget
              används för flyktingmottagande i Sverige. Är det rätt att skattebetalarna
              ska betala förvar och utvisningskostnader för Dadkhoda som ändå
              har rätt att komma tillbaka och bo här i Sverige väldigt snart?
              Är det rätt att sätta människor som inte begått brott i fängsligt
              förvar?
            </seg>
          </u>
          <note type="speaker" n="ea389aed">
            Anf. 127 LARS GUSTAFSSON (kd) replik:
          </note>
          <u who="Q5777864" xml:id="i-c99fca89892d67e0-2" n="be3ff6dd">
            <seg n="a343f3c2">
              Herr talman! Vi har gått ut med ett pressmeddelande om att man
              ska kunna söka från Sverige om man rimligtvis ändå kommer att
              få stanna i Sverige. Vi hoppas att frågan snart får en lösning,
              och jag är övertygad om att det snart kommer ett förslag om detta.
              Jag tror alltså att det löser sig. Tyvärr är det väldigt svårt
              att göra något åt saken retroaktivt för dem som åkt ut, men detta
              visar på det orimliga i förhållandet. Det har även Migrationsverket
              påtalat.
            </seg>
            <seg n="b5e54a0b">
              Kan Bodil Ceballos påminna mig om den andra frågan?
            </seg>
          </u>
          <note type="speaker" n="f296657c">
            (BODIL CEBALLOS (mp):
          </note>
          <u who="unknown" xml:id="i-e35cd843c3c4d46f-6" n="7acc9f27">
            <seg n="71cdb8e8">
              Jag ställde frågor om biståndet och om skattebetalarna ska bekosta
              utvisningarna.)
            </seg>
            <seg n="93710b61">
              Det är inte så att utlänningar betalar det svenska biståndet.
              Det är svenska skattebetalare som betalar svenska utgifter. Därför
              kan vi inte säga att vi tar deras pengar.
            </seg>
            <seg n="3943f762">
              Däremot håller jag med om att vi inte ska ha en process i Sverige
              som fördyrar mer än nödvändigt. Det måste vara rättssäkert. Däremot
              kan man inte säga att vår rättssäkerhet ska bero på hur mycket
              pengar vi måste lägga på den. Vi måste ju ändå upprätthålla rättssäkerheten.
              Jag ser inte det som det stora problemet. Jag ser problemet som
              att vi måste få en bättre process där de människor som söker här
              och har rätt att stanna här ska få det.
            </seg>
            <seg n="d9b7c5f0">
              Som jag sade i mitt anförande har Migrationsverket sagt att vi
              måste se över ombudens kvalitet, för ibland har de sökande nog
              inte fått tillräcklig hjälp för att få sin sak rätt prövad, och
              det är ett bekymmer.
            </seg>
            <seg n="e71d8837">
              Jag får återkomma till den andra frågan sedan.
            </seg>
          </u>
          <note type="speaker" n="d83f5e11">
            Anf. 128 BODIL CEBALLOS (mp) replik:
          </note>
          <u who="unknown" xml:id="i-e35cd843c3c4d46f-7" n="7acc9f27">
            <seg n="5eca730d">
              Herr talman! Jag vill tacka Lars Gustafsson för att jag åtminstone
              har fått ett svar, att något eventuellt kommer att hända framöver
              för att rätta till situationen åtminstone för dem som är anhöriginvandrare.
              Men vad ska vi då göra med dem som kommer att utvisas innan dess
              och som hamnar i Kabul, där de inte kan gå till ambassaden?
            </seg>
            <seg n="3ad3798c">
              Jag har ställt en fråga till riksdagens utredningstjänst tidigare
              om anhöriginvandringen och undantagsreglerna. De säger bland annat
              att undantagsreglerna träder in om det till exempel i det landet
              inte finns en utlandsrepresentation som man kan vända sig till.
              Det har ju varit fallet i Afghanistan där ambassaden är helt nyöppnad.
              Det innebär att alla de som vi har skickat dit tidigare inte har
              haft någon att vända sig till i Afghanistan, utan de har hänvisats
              till Islamabad. Och där är säkerhetsläget inte heller så bra,
              om man dessutom inte har pass och annat för att ta sig dit.
            </seg>
            <seg n="7ca04063">
              Det är ett stort problem för de personer som vi har skickat i
              väg. Vi har försatt dem i en väldigt besvärlig situation helt
              utan deras förskyllan. De har rätt att vara och bo här i Sverige
              därför att de har familj här. Ändå har vi betett oss på det här
              sättet.
            </seg>
            <seg n="c94afe5f">
              Om Lars Gustafsson också har något förslag på hur man kan rätta
              till situationen för dem som inte kan vända sig till ambassaden
              och om någonting är på gång där är jag väldigt glad och tacksam
              om jag får höra om det.
            </seg>
          </u>
          <note type="speaker" n="60c8e20a">
            Anf. 129 LARS GUSTAFSSON (kd) replik:
          </note>
          <u who="Q5777864" xml:id="i-c99fca89892d67e0-3" n="be3ff6dd">
            <seg n="a2827e94">
              Herr talman! Jag är inte allsmäktig i alla fall, annars hade
              jag rättat till de här problemen.
            </seg>
            <seg n="6b1a7242">
              Beskickningen där får väl hitta något sätt att kommunicera med
              de här människorna så att de får sin rätt så fort som möjligt.
              Det ligger väl på utrikesutskottet eller Utrikesdepartementet,
              gissar jag, att se till beskickningarna.
            </seg>
            <seg n="427f7204">
              Denna fråga som har dragits i långbänk måste få en snar lösning.
              Vi får lösa den så fort det går. Sedan ska jag inte ge tips till
              några myndigheter här, för då blir jag nog påhoppad av dem.
            </seg>
            <seg n="39aa8a9c">
              Jag tror att vi måste se hela asylprocessen på ett annat sätt,
              att det ska vara en mer professionell hantering än vad det har
              varit. Det var därför som några av oss talare här inne gick med
              på att man möjligtvis skulle hitta en amnesti i samband med den
              nya process- och instansordningen, som till och med Kalle Larsson
              erkänner är bättre. Det var i det läget vi var. Nu är vi i ett
              annat läge och kan inte hålla på med det om igen, men vi måste
              ha en riktig process som fungerar.
            </seg>
            <seg n="00a817f1">
              Nu ser jag fram emot de förslag som NIPU-översynen kommer med,
              för jag tror att man där kan lyfta fram vissa andra frågor. Det
              ges också möjlighet för oppositionen att lägga fram förslag. Sedan
              får vi väga dem mot varandra.
            </seg>
          </u>
          <note type="speaker" n="cb9cabe0">
            Anf. 130 Statsrådet TOBIAS BILLSTRÖM (m):
          </note>
          <u who="unknown" xml:id="i-a6730dae4eef524d-0" n="7acc9f27">
            <seg n="77c87554">
              Herr talman! Utgiftsområde 8 omfattar centrala framtidsfrågor
              för Sverige. Utgifterna för migrationspolitiken beräknas bli 5,9
              miljarder kronor för 2009. Det vilar alltså ett mycket stort ansvar
              på våra axlar här i kammaren i kväll, ett ansvar som vi från allianspartiernas
              sida är beredda att ta.
            </seg>
            <seg n="fe6c66a7">
              För att tydligt visa att vi tar ett sådant ansvar har vi satt
              upp nya mål för migrationspolitiken: att säkerställa en långsiktigt
              hållbar migrationspolitik som inom ramen för den reglerade invandringen
              värnar asylrätten, underlättar rörlighet över gränser, främjar
              en behovsstyrd arbetskraftsinvandring, tillvaratar och beaktar
              migrationens utvecklingseffekter samt fördjupar det europeiska
              och internationella samarbetet.
            </seg>
            <seg n="ed4b9939">
              Låt mig närmare gå igenom dessa mål och börja med den grundläggande
              asylrätten.
            </seg>
            <seg n="41d34e70">
              Sverige ska ha en human flyktingpolitik och vara en fristad för
              dem som flyr undan förföljelse och förtryck. Rätten att söka asyl
              ska värnas, och den svenska asylprocessen ska vara rättssäker
              och human.
            </seg>
            <seg n="2390edb5">
              Under de senaste åren har vi sett mycket stora skillnader i antalet
              asylsökande i vårt land. Förra året ökade antalet asylsökande
              med nästan 50 procent, för att i år åter minska.
            </seg>
            <seg n="4bd13b3f">
              Vårt mottagandesystem måste vara väl rustat för dessa stora förändringar.
              Mottagandet måste också vara en del av arbetslinjen och främja
              de asylsökandes egna möjligheter till sysselsättning och försörjning.
              Den nuvarande ordningen, som infördes 1994, gör inte det. Och
              då inga initiativ tyvärr tagits sedan dess pågår först nu en översyn
              av hela mottagandet av asylsökande.
            </seg>
            <seg n="aa48bacc">
              De asylsökandes boende är en viktig del i översynen. Det finns
              ett behov av att se över vilken information och vilka incitament
              som kan användas för att påverka asylsökandes val av boendeort.
              Det leder till minskade utanförskapsproblem, mindre trångboddhet
              och att den enskilde i stället väljer att bosätta sig i regioner
              med förutsättningar för bostäder, utbildning och arbete.
            </seg>
            <seg n="2ac4253c">
              Att som vissa har föreslagit styra med tvång och kvoter i stället
              för med incitament och med arbetslinjen skulle vara ett stort
              intrång i dessa personers frihet att ta eget ansvar för sin situation.
              Det egna boendet där asylsökande kan bo tillsammans med släkt
              och vänner och rå sig själva har för många varit positivt och
              bidragit till en större möjlighet att leva ett normalt liv. Kommunarrest,
              eller som vissa säger avskaffa det egna boendet, bryter inte det
              utanförskap som många nyanlända känner. Vi tror inte att det kan
              vara en lyckad lösning på integrationsproblemen att hindra människor
              från att röra sig fritt. I stället måste vi ta ytterligare steg
              för att stärka drivkrafterna för arbete och på så sätt minska
              risken för att nyanlända fastnar i utanförskap.
            </seg>
            <seg n="b5956223">
              Det är mot den bakgrunden som även ett försörjningskrav vid anhöriginvandring
              ska införas. Vår utgångspunkt är nämligen att alla som bor i Sverige
              ska arbeta och försörja sig. Vi har därför redan stärkt arbetslinjen
              för nyanlända, till exempel med instegs- och nystartsjobb. Förra
              året gick också vart tredje nytt jobb till någon född utanför
              Sverige.
            </seg>
            <seg n="80b8d8d7">
              Med ett försörjningskrav stärks arbetslinjen ytterligare i migrationspolitiken.
              Incitamenten att, även efter det att uppehållstillstånd har beviljats,
              flytta till de delar av landet där det finns arbete och bostäder
              blir större. Det gör också att familjen sedan kommer till ordnade
              förhållanden, vilket ökar förutsättningarna för en framgångsrik
              integration.
            </seg>
            <seg n="57bee7ca">
              Låt mig återgå till de stora skillnaderna i antalet asylsökande
              i vårt land. Förra året sökte fler personer asyl i Sverige än
              i något annat europeiskt land. Drygt hälften av alla asylsökande
              från Irak som sökte asyl i Europa gjorde det i Sverige, nästan
              19 000 irakiska medborgare.
            </seg>
            <seg n="7427c661">
              Dessa stora skillnader i antalet asylsökande beror på förändringar
              i vår omvärld som vi inte alltid kan påverka eller förutse. Avgörande
              för att under dessa varierande förutsättningar kunna värna asylrätten
              är inte bara ett väl fungerande mottagandesystem utan också dimensioneringen
              av Migrationsverket. Med det förslag som riksdagen har att ta
              ställning till i dag ska Migrationsverket klara att leva upp till
              de högt ställda krav som vi alla har på dem.
            </seg>
            <seg n="5cf75c8c">
              Regeringen fortsätter också att prioritera handläggningstiderna.
              Avgörande för en human asylprocess är att den går fort. Därför
              föreslår vi en ökning av Migrationsverkets anslag med ytterligare
              45 miljoner kronor så att de ska kunna minska ärendebalanserna
              under 2009.
            </seg>
            <seg n="e32c1816">
              Herr talman! En rättssäker asylprocess har också ett tydligt
              avslut: antingen genom ett bifallsbeslut varpå det gäller att
              så snabbt som möjligt komma ut på den svenska arbetsmarknaden
              därför har vi också stärkt arbetslinjen för nyanlända eller genom
              ett avslagsbeslut varpå personen har en skyldighet att lämna Sverige.
              Att så sker är avgörande för att vi i längden ska kunna värna
              asylrätten. För att effektivisera återvändandet och förstärka
              arbetet med att ge stöd till de personer som ska återvända föreslår
              vi att Migrationsverket får 40 miljoner kronor för år 2009. Samtidigt
              har vi också höjt det ekonomiska stöd som kan ges i vissa fall
              till personer som fått avslag på sin asylansökan för att underlätta
              deras återetablering i hemlandet.
            </seg>
            <seg n="ae1c1412">
              Herr talman! Endast med rättssäkerhet, tydlighet och ordning
              och reda kan den humana flyktingpolitiken bli långsiktigt hållbar.
              Ändå framförs det med jämna mellanrum krav på amnestier för personer
              som inte respekterar svenska myndigheters och domstolars beslut,
              och så även i år från oppositionen eller delar av den så kallade
              oppositionen i den här frågan. Men amnestier undergräver en rättssäker
              asylprövning och urholkar asylrättens legitimitet. Amnestier medför
              att den som följer de lagar som riksdagen stiftat och lämnar landet
              efter en rättssäker asylprövning hamnar i ett sämre läge än den
              som har förbrutit sig mot lagarna.
            </seg>
            <seg n="8dd3310c">
              Tänkvärt är också att vissa av dem som förespråkar amnestier
              för dem som inte respekterar reglerna samtidigt säger nej till
              regler om ett öppnare Sverige.
            </seg>
            <seg n="b9c0abd9">
              Allianspartierna har som nya mål för migrationspolitiken att
              underlätta rörlighet över gränser och främja en behovsstyrd arbetskraftsinvandring.
              Migrationspolitiken i Sverige och världen måste bli något mer
              än bara asylpolitik. Att människor vill arbeta och bo i Sverige
              är något positivt.
            </seg>
            <seg n="9d1aacfe">
              Sverige måste också vara rustat för framtiden. Ökad arbetskraftsinvandring
              är en av flera nödvändiga åtgärder för att säkra att det finns
              tillräckligt många händer i svenska företag men också i vården
              och i äldre- och barnomsorgen.
            </seg>
            <seg n="7876f8ce">
              Om drygt två veckor blir det därför lättare för människor att
              komma till Sverige för att arbeta. Det blir lättare för arbetsgivare
              att rekrytera arbetskraft från länder utanför Europa detta utan
              att kompromissa med reglerna på den svenska arbetsmarknaden eller
              kontrollen av vem som kommer och under vilka villkor.
            </seg>
            <seg n="d9e06ba2">
              Vi ökar därför Migrationsverkets anslag med 24 miljoner kronor
              för att de ska kunna hantera både det ökade antalet ansökningar
              som de nya reglerna för arbetskraftsinvandring beräknas medföra
              och de arbetsuppgifter som överförs från Arbetsförmedlingen till
              Migrationsverket.
            </seg>
            <seg n="9b458cf1">
              I det nya målet för migrationspolitiken ingår också att fördjupa
              det europeiska och internationella samarbetet. Vi ser att det
              med en ökad global rörlighet och med en fri rörlighet inom unionen
              är naturligt att reglerna för att resa in och ut ur EU är gemensamma.
              Det finns ett behov av att utveckla den EU-gemensamma migrationspolitiken
              för att öka möjligheterna till laglig invandring till Europa.
            </seg>
            <seg n="5d882f02">
              Den fortsatta harmoniseringen av asylpolitiken inom EU är också
              viktig. Sverige ska ta sin del av ansvaret för det internationella
              skyddet av flyktingar. Men om Sverige får ta en oproportionerligt
              stor del av konsekvenserna för flyktingsituationen i vår omvärld
              i förhållande till jämförbara länder kan det i förlängningen leda
              till att hållbarheten i hela vårt asylsystem ifrågasätts.
            </seg>
            <seg n="5220e3c6">
              För att stärka rättssäkerheten, humaniteten och ansvarsfördelningen
              bör reglerna för asyl vara så lika som möjligt i unionen. Med
              gemensamma regler sätter vi stopp för asyllotteriet där det spelar
              större roll i vilket land ansökan lämnas in än vilka skäl som
              ligger till grund för den.
            </seg>
            <seg n="e3694e0b">
              Herr talman! Snarare än att bygga murar runt Sverige ska vi sänka
              våra trösklar. Snarare än att försöka hejda migrationen ska vi
              hantera och reglera den på ett sätt som gynnar såväl dem som migrerar
              som ursprungs- och destinationsländerna. I det nya målet för migrationspolitiken
              ingår därför att tillvarata och beakta migrationens utvecklingseffekter.
            </seg>
            <seg n="05caf598">
              Vi lever i en alltmer globaliserad värld. I dag lever mer än
              200 miljoner människor utanför sina ursprungsländer. Det är ungefär
              3 procent av världens befolkning.
            </seg>
            <seg n="24eb5866">
              De positiva sambanden mellan migration och utveckling är något
              som jag avslutningsvis vill lyfta fram. Exempel på sådana samband
              är remitteringars utvecklingseffekter, cirkulär migration och
              diasporagruppers bidrag till utvecklingen i ursprungsländer.
            </seg>
            <seg n="dae0c069">
              Världsbanken uppskattade värdet av de pengar som migranter årligen
              skickar hem till ca 250 miljarder amerikanska dollar år 2007.
              Genom att skapa säkra kanaler för överföringar och sänka kostnader
              för transaktioner kan värdet av dessa remitteringar öka. Pengarna
              kan bland annat bidra till utbildning, investeringar i god hälsa
              och bättre boende och vara nödvändigt kapital för etablering av
              företag i ursprungsländer.
            </seg>
            <seg n="b797bb60">
              Även cirkulär migration har de senaste åren fått alltmer uppmärksamhet
              som en företeelse med potential att skapa positiva utvecklingseffekter.
              När migranter återvänder till sina ursprungsländer, även om det
              bara sker tillfälligt, kan de bidra med förvärvade kunskaper och
              erfarenheter som gynnar utvecklingen i ursprungslandet. Cirkulär
              migration kan även mildra negativa effekter av migration som till
              exempel kompetensflykt. Det handlar alltså om att skapa möjligheter
              för migranter att röra sig mellan ursprungs- och mottagarländer.
            </seg>
            <seg n="e93bed6d">
              Utvecklingseffekter kan också främjas genom grupper av människor
              som i mottagarlandet förenas av sitt gemensamma ursprung i ett
              annat land, så kallade diasporagrupper. Beroende på hur kontaktnät,
              nya kunskaper och erfarenheter används kan diasporagrupper hjälpa
              till att förbättra livsvillkoren för fattiga individer, familjer
              och lokalsamhällen i hemländerna.
            </seg>
            <seg n="b1300600">
              Det är något som vi i Sverige, som har varit ett stort mottagarland
              när det gäller asylsökande, definitivt kommer att ha anledning
              under de kommande åren att fördjupa oss i och fundera över hur
              vi ska kunna åstadkomma politikutveckling på detta område.
            </seg>
            <seg n="cf7253dd">
              Herr talman! Detta är nya perspektiv på och nya mål för migrationspolitiken
              öppenhet och rättssäkerhet, humanitet och tydlighet, ordning och
              reda. Det är ett hållbart helhetsgrepp helt enkelt.
            </seg>
            <seg n="583465ab">
              (Applåder)
            </seg>
          </u>
          <note n="186ddfb4">
            I detta anförande instämde Gunnar Axén, Mikael Cederbratt och
            Lars-Arne Staxäng (alla m) samt Solveig Zander (c), Ulf Nilsson
            (fp) och Lars Gustafsson (kd).
          </note>
          <note type="speaker" n="e11a3ff6">
            Anf. 131 KALLE LARSSON (v) replik:
          </note>
          <u who="Q5937876" xml:id="i-e93f2d76e580e6cd-4" n="dceee6ef">
            <seg n="c233e3da">
              Herr talman! Rent retoriskt kan man ställa ett fåtal frågor och
              kräva svar på dem. Jag tänker göra ett litet experiment och ställa
              lite fler frågor. Jag hoppas att migrationsministern ändå anstränger
              sig att försöka svara.
            </seg>
            <seg n="218cd618">
              Den första frågan rör de migrationspolitiska målen. Varför är
              det inte längre viktigt att värna asylrätten internationellt?
              Den formuleringen tas bort ur målen. Ska man uppfatta de nya målen
              så att asylrätten är underordnad den reglerade invandringen?
            </seg>
            <seg n="82b8e00a">
              Min andra fråga: Migrationsministern säger att man ska flytta
              dit där det finns arbete och bostad som ett skäl för att man ska
              hålla kärnfamiljer splittrade. Vilka platser är det där både arbete
              och bostad finns?
            </seg>
            <seg n="cd3ab0ea">
              Den tredje frågan är mer av en ja-eller-nej-fråga. Finns det
              enligt migrationsministerns uppfattning ett ovillkorligt förbud
              mot att avvisa någon när det föreligger risk för tortyr?
            </seg>
            <seg n="59b8958a">
              Den fjärde frågan ställer jag på förekommen anledning. Kan Tobias
              Billström definiera begreppet svenska värderingar?
            </seg>
          </u>
          <note type="speaker" n="ed209e9d">
            Anf. 132 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a6730dae4eef524d-1" n="7acc9f27">
            <seg n="21369190">
              Herr talman! Avsikten med förändringen av målet som föreslås
              och som riksdagen har att besluta om är naturligtvis en helt annan
              än vad motionärerna från Vänsterpartiet hävdar. Asylrätten för
              den som kommer och söker skydd i Sverige är inte och kommer inte
              att vara underordnad invandringsregleringen. Som bekant prövas
              en asylansökan utan hänsyn till hur den sökandes inresa i Sverige
              skett i enlighet med regelsystemet eller i strid med den. Någon
              ändring av detta kommer inte att ske.
            </seg>
            <seg n="a159fd39">
              Jag anser att målet är tillräckligt tydligt för att förstås på
              rätt sätt. Det är dock angeläget att målet för migrationspolitiken
              inte ger utrymme för misstolkningar. Om det vid genomförandet
              av politiken visar sig behövas ett förtydligande av skrivningarna
              om målet kommer jag att överväga hur ett förtydligande kan ske
              i nästa års budgetproposition.
            </seg>
            <seg n="36e69dee">
              När det gäller frågan om försörjningskravet kunde det vara klädsamt
              att invänta vad utredningen kommer fram till. Den presenteras
              ju på måndag. Men om Kalle Larsson vill ha ett svar på frågan
              i vilka delar av Sverige man kan finna både bostad och arbete
              kan jag tala om att jag har varit i såväl Pajala som Gnosjö, för
              att nämna två exempel. Där kan man utmärkt väl uppfylla dessa
              två krav.
            </seg>
            <seg n="0c00024a">
              När det gäller frågan om tortyr tror jag att Kalle Larsson är
              medveten om att vi är förpliktade, enligt de internationella konventioner
              som vi har undertecknat, att inte skicka tillbaka eller avvisa
              någon från vårt land om det finns risk för tortyr. Det kallas
              verkställighetshinder. Sådant prövas numera av Migrationsöverdomstolen.
              Regeringen är förbunden att följa Migrationsöverdomstolens utslag.
            </seg>
            <seg n="bf24d4ab">
              Den sista frågan: Ja, man skulle säkert kunna ha en lång diskussion
              om detta. Som Kalle Larsson dock vet faller detta inom ramen för
              integrationspolitiken. Det är där som förslaget som Kalle Larsson
              refererade till i sin replik har lagts fram. Detta är en debatt
              om utgiftsområde 8, Migration.
            </seg>
          </u>
          <note type="speaker" n="7d3837cc">
            Anf. 133 KALLE LARSSON (v) replik:
          </note>
          <u who="Q5937876" xml:id="i-e93f2d76e580e6cd-5" n="dceee6ef">
            <seg n="736edc87">
              Herr talman! Det är alltid spännande att tolka svar. Jag gör
              ett försök att tolka lite. Migrationsministern får säga om jag
              har tolkat det felaktigt.
            </seg>
            <seg n="ae37c313">
              I den första frågan uppfattar jag att migrationsministern inte
              är alldeles nöjd eftersom det föreligger risk för missuppfattning
              inte bara av oss av de nya föreslagna migrationspolitiska målen.
              Han är beredd att återkomma i frågan nästa år om man finner det
              lämpligt. Är det svaret välkomnar vi det. Det är uppenbart att
              det går att missförstå de mål man har föreslagit.
            </seg>
            <seg n="36956f18">
              Om jag förstår det rätt ska de som kommer som invandrare till
              Sverige bosätta sig i Gnosjö eller Pajala. Finns det fler platser?
              Det kan efter ett tag bli ganska fullt där, ont om bostäder och
              eventuellt brist på jobb i den lågkonjunktur vi nu går in i. Och
              vad är det som gör att det skulle vara lättare att skaffa arbete
              och rimlig bostad när man inte ens får återförenas med sina barn?
              Det är vad regeringen har ställt sig bakom när man har lämnat
              direktiven till den utredning som presenterar sitt förslag på
              måndag.
            </seg>
            <seg n="329b10ed">
              Det är bra att vi får ett klargörande om att det finns ett ovillkorligt
              förbud när det föreligger risk för tortyr. Det är väl också bra
              om ministern berättar hur hela processen i beslutsfattandet går
              till. Migrationsöverdomstolen har en stark ställning men regeringen
              har också att ta ställning till dessa avvisningar. Så ser den
              nya instans- och processordningen ut.
            </seg>
            <seg n="a2fed1cb">
              Jag beklagar att migrationsministern inte vill ge sig in på definitionen
              av svenska värderingar, även om jag förstår det. Det är ju ingen
              enkel sak. Det är en del av förklaringen till varför det är så
              misslyckat att tala om svenska värderingar som ett krav för att
              människor ska få sin försörjning tryggad i Sverige till exempel.
            </seg>
          </u>
          <note type="speaker" n="c327b15b">
            Anf. 134 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a6730dae4eef524d-2" n="7acc9f27">
            <seg n="68574ec0">
              Herr talman! Svar kan missförstås. Jag nämnde två platser efter
              att Kalle Larsson hade bett om exempel, och genast ska alla människor
              bosätta sig i de två kommunerna. Det var inte riktigt det jag
              sade. Det vet Kalle Larsson också.
            </seg>
            <seg n="cb446819">
              Däremot är det viktigt att exemplifiera och försöka förstå att
              det finns orter här i landet där de krav som vi har nämnt, nämligen
              att man ska kunna visa upp att man har en tryggad försörjning
              och ordnad bostad, kan tillgodoses.
            </seg>
            <seg n="bbb506c8">
              Min uppfattning är att vi har problem med koncentration till
              ett antal kommuner. Försörjningskravet är ett sätt att hantera
              detta. Det är framför allt en fråga om att ta arbetslinjen in
              i migrationspolitiken, Kalle Larsson, där den liksom överallt
              annars hör hemma.
            </seg>
            <seg n="a439caea">
              Det kan finnas behov av att se över vilka övriga incitament som
              kan användas för att påverka de asylsökandes val av boendeort.
              Om man kan göra det kan det leda till minskad koncentration av
              asylsökande i landets storstäder och storstadskommuner.
            </seg>
            <seg n="c5abe8e2">
              Vi inväntar i dag de utredningar som är på gång. Jag kan redan
              nu säga att för att få ett samlat grepp om hela mottagandet förutsätts
              att man funderar över vad som händer under tiden efter det att
              man har fått sin ansökan prövad. Därför har vi ett betänkande,
              Egenansvar med professionellt stöd , som överlämnades till regeringen
              före sommaren och som nu har varit på remiss.
            </seg>
            <seg n="d139364b">
              Regeringen kommer att ta ställning till utredarens förslag till
              hur mottagandet av nyanlända kan förbättras i syfte att öka deras
              möjligheter till inträde på den svenska arbetsmarknaden och en
              snabbare introduktion i det svenska samhället.
            </seg>
            <seg n="d12c8d58">
              Det handlar alltså om att kunna göra många saker samtidigt.
            </seg>
            <seg n="a7b16834">
              Avslutningsvis vill jag säga att det regelverk som finns för
              att hantera den typ av ärenden som Kalle Larsson nämnde följs.
              Det har regeringen för avsikt att göra i fortsättningen också.
            </seg>
          </u>
          <note type="speaker" n="ecaf61a0">
            Anf. 135 BODIL CEBALLOS (mp) replik:
          </note>
          <u who="unknown" xml:id="i-e35cd843c3c4d46f-8" n="7acc9f27">
            <seg n="7ab7012d">
              Herr talman! Den nya lagen om arbetskraftsinvandring innebär
              att vi i framtiden kommer att ha färre som inte får uppehållstillstånd
              av det skäl som de har uppgett från början.
            </seg>
            <seg n="e22ed06a">
              Det är mycket mindre risk att människor ska behöva gömma sig
              efter den nya lagens införande eftersom det finns flera lagliga
              vägar in i Sverige vi har asylvägen, arbetskraftsinvandring, studerande
              etcetera. Det kommer alltså att vara möjligt att söka uppehållstillstånd
              på flera sätt.
            </seg>
            <seg n="45c86d70">
              Det som är problemet och det som vi diskuterar alltsomoftast
              är den stora grupp människor som inte kommer att omfattas av den
              nya lagen, nämligen de som redan befinner sig här och har befunnit
              sig här i många år.
            </seg>
            <seg n="684b545f">
              Man vill inte kalla det för regulariseringar, och man vill inte
              kalla det för amnesti. Man kan göra så många olika saker. Det
              räcker att se till att det finns någon mer möjlig laglig väg att
              söka inifrån landet. Det gäller inte minst anhöriginvandrare som
              har kommit hit som asylsökande en gång i tiden, men som inte får
              stanna just därför.
            </seg>
            <seg n="61ab9e1e">
              Migrationsverkets generaldirektör har sagt till mig att undantagsreglerna
              när det gäller anhöriginvandring inte gäller för asylsökande.
              Riksdagens utredningstjänst säger så här:
            </seg>
            <seg n="0f09cf40">
              Något stöd för att tidigare asylsökande är uteslutna från möjligheten
              att göra en ansökan om uppehållstillstånd från Sverige, det vill
              säga att de inte ska kunna omfattas av undantagsreglerna, har
              utredningstjänsten inte funnit.
            </seg>
            <seg n="be46c903">
              Jag skulle vilja ha information från ministern om vad som är
              problemet. Varför fortsätter vi att skicka människor som borde
              omfattas av undantagsreglerna till exempel till Afghanistan? Där
              finns ingen utlandsrepresentation med konsulära befogenheter.
            </seg>
          </u>
          <note type="speaker" n="d63b8672">
            Anf. 136 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a6730dae4eef524d-3" n="7acc9f27">
            <seg n="e2b747d2">
              Herr talman! Det är mycket positivt att Bodil Ceballos tar upp
              frågan om arbetskraftsinvandring. Låt mig än en gång tacka för
              ett gott samarbete i arbetet med att ta fram den proposition som
              riksdagen beslutat om och som träder i kraft om några veckor.
            </seg>
            <seg n="1ff5800b">
              När det gäller huvudfrågan i repliken vill jag säga att vi inte
              har fri invandring i Sverige. Vi har en reglerad invandring. Huvudregeln
              i det regelverk som finns säger att ett tillstånd ska vara sökt
              och beviljat innan inresan till Sverige sker. Av det kan följa
              den typ av situationer som Bodil Ceballos pekar på.
            </seg>
            <seg n="af52d7a1">
              Vi har tillsatt en utredning, den så kallade Utvärderingsutredningen,
              som går igenom utlänningslagen och tittar på de här frågorna.
              Grundfrågan är: Är det praxis som behöver ändras, det vill säga
              att Migrationsverket självt kan ändra den praxis som man i dag
              följer, eller är det lagstiftningen som behöver ändras?
            </seg>
            <seg n="29189884">
              Det kommer Utvärderingsutredningen att lämna besked om nästa
              år när den är färdig med slutbetänkandet och överlämnar det till
              regeringen. Då är jag beredd att fortsätta diskussionen eftersom
              vi då har ett material att utgå ifrån. Annars blir det så lätt
              bara en spekulation här i kammaren på kvällskvisten och det tror
              jag inte att vi är särskilt betjänta av.
            </seg>
          </u>
          <note type="speaker" n="fabde8a4">
            Anf. 137 BODIL CEBALLOS (mp) replik:
          </note>
          <u who="unknown" xml:id="i-e35cd843c3c4d46f-9" n="7acc9f27">
            <seg n="611fb713">
              Herr talman! Då vill jag veta av ministern vad jag ska råda dem
              som vi skickar till Afghanistan och som frågar mig hur de ska
              kunna söka uppehållstillståndet därifrån att göra. Vad ska jag
              råda dem?
            </seg>
            <seg n="6ea262dc">
              En sak som jag funderar väldigt mycket på är reglerad invandring
              som är som ett mantra här i salen vid många tillfällen. Reglerad
              invandring tolkas för det mesta som att den är begränsad. Men
              reglerad invandring kan också tolkas som att det ska finnas lagar
              och regler som talar om hur invandringen ska gå till. Jag vill
              hellre tolka det på det sättet, att det är ett regelverk som talar
              om hur det ska gå till och inte att det är en begränsning. Det
              tolkas av Migrationsverket och många andra som att reglerad invandring
              är detsamma som begränsad invandring. Det håller jag inte med
              om.
            </seg>
            <seg n="6a05bae3">
              Den 27 februari ska översynen av den nya ordningen vara klar,
              har jag läst. Nu sade någon att det verkar som om ni tycker att
              det är för tidigt. Tänker ni dra ut mer på tiden för den här utredningen
              eller kommer den den 27 februari? Många, inklusive mig, väntar
              på att den ska komma. Det är mycket som behöver göras med den
              nya utlänningslagstiftningen.
            </seg>
            <seg n="d5fa0ea3">
              Redan när den antogs sades det att den måste ses över. Vi ville
              sjösätta den nya instansordningen, men var medvetna om att vi
              måste se över lagen och dess tillämpning relativt snart. När kommer
              denna översyn?
            </seg>
          </u>
          <note type="speaker" n="8c834deb">
            Anf. 138 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a6730dae4eef524d-4" n="7acc9f27">
            <seg n="ad0307a1">
              Herr talman! Det är naturligtvis alltid angeläget att lyssna
              på utredaren och höra vad han i det här fallet är det en han,
              nämligen förre hovrättspresidenten Bertil Hübinette tycker är
              ett rimligt tidspensum för att kunna slutföra uppgiften på ett
              bra sätt åt regeringen, som har beställt utredningen. Den diskussionen
              får naturligtvis fortgå i Regeringskansliet efter det att Bertil
              Hübinette nu har inkommit med en begäran om förlängning.
            </seg>
            <seg n="291ba6f6">
              När det gäller huvudfrågan, det vill säga den reglerade invandringen
              och behovet av att ha sökt tillstånd för inresa innan man kommer
              hit, har jag i åtskilliga intervjuer sagt att jag tycker att det
              är angeläget att undvika orimligheter av den typ som Bodil Ceballos
              lyfter fram.
            </seg>
            <seg n="dbffc46b">
              Jag återvänder till grundfrågan. Handlar det om praxis, som Migrationsverket
              som självständig myndighet väljer att uttolka den lagstiftning
              som finns, eller handlar det om lagstiftning som behöver förändras?
              Detta måste naturligtvis utredas i grunden innan vi kan få ett
              klart svar i den här frågan.
            </seg>
            <seg n="c1d53e68">
              Migrationsverket har följt och fortsätter uppenbarligen att följa
              den praxis som man har etablerat. Om vi vill åstadkomma något
              annat måste vi fatta beslut i denna kammare om att ändra lagstiftningen.
              Om vi ska göra det måste vi först ha en utredning på bordet som
              klargör vad som egentligen gäller. Utvärderingsutredningen som
              nu sitter måste få en chans att titta på den här frågan och göra
              en bedömning innan regeringen återvänder till kammaren med ett
              förslag om eventuella lagändringar.
            </seg>
            <seg n="c6baa673">
              Jag utgår ifrån att Bodil Ceballos också tycker så. Därför blir
              det mitt svar i den här repliken.
            </seg>
          </u>
          <note type="speaker" n="3aa53602">
            Anf. 139 MAGDALENA STREIJFFERT (s) replik:
          </note>
          <u who="Q4980790" xml:id="i-bdff726893233037-7" n="ee0c77cc">
            <seg n="f98f3b80">
              Herr talman! Jag tror att vi alla här kan vara överens om den
              problembild som vi ser i det fåtal kommuner som har tagit ett
              väldigt stort ansvar för flyktingmottagandet. Det handlar om trångboddhet,
              man klarar inte riktigt av att ordna bostäder och bra utbildning
              för barnen, det är långa köer till sfi, och det är svårt att få
              arbete. Det är inte bara så att det är Sverige som har tagit ett
              stort ansvar i EU, utan det är, som sagt, ett fåtal kommuner i
              Sverige som har tagit ett stort ansvar för det nationella flyktingmottagandet.
              Dessa kommuner känner just nu att detta inte fungerar.
            </seg>
            <seg n="c670c8b6">
              Jag tycker att det är väldigt tråkigt att vi inte ser några mer
              konkreta förslag. Regeringen säger nej till den insats som vi
              socialdemokrater vill göra, nämligen att informera dem som kommer
              hit om vilka möjligheter som finns att få en bostad, att få ett
              arbete och att börja lära sig svenska. De ska också informeras
              om vilka skolor som deras barn kan gå i utan att behöva vänta
              någon längre tid.
            </seg>
            <seg n="7368d864">
              Jag tycker också att det är tråkigt med det kommande förslaget.
              Även om utredningen inte är färdig var det direktiv som gavs när
              det gäller anhöriginvandring ganska tydligt, det vill säga försörjningskravet
              som gör det svårare för de människor som kommer hit och får uppehållstillstånd
              att ta hit barn och den som man är gift med eller har ingått registrerat
              partnerskap med. Först ska man ha en bostad och en försörjning.
            </seg>
            <seg n="a0b24992">
              Tobias Billström talade om att man skulle sänka trösklarna. Jag
              tror att detta förslag faktiskt går emot det som Tobias Billström
              själv sade. Man höjer trösklarna för människor som vill komma
              hit.
            </seg>
            <seg n="8f09df50">
              Det är inte lätt att komma hit till exempel för en somalier som
              kanske är analfabet och som först ska försöka lära sig svenska
              och sedan försöka få ett arbete, också med tanke på de attityder
              som tyvärr finns på den svenska arbetsmarknaden. Jag tycker att
              det innebär att man ger individen ett väldigt stort ansvar. Samhället
              borde också ta ett ansvar.
            </seg>
          </u>
          <note type="speaker" n="9000cd88">
            Anf. 140 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a6730dae4eef524d-5" n="7acc9f27">
            <seg n="93330d62">
              Herr talman! Det finns alltid en risk med denna typ av väldigt
              breda debatter, nämligen att man gör det till en allmän migrationspolitisk
              debatt och att man inte koncentrerar sig på det som faktiskt står
              i betänkandet och det som kammaren har att ta ställning till.
              Det tycker jag att vi bör göra. Jag tycker att vi bör koncentrera
              oss på den huvuduppgiften.
            </seg>
            <seg n="cefeda38">
              Asylsökandes boende och framför allt det så kallade egna boendet
              är en av de frågor inom mottagandet av asylsökande som har blivit
              mest uppmärksammade. Men det finns inga enkla svar eller lösningar
              kring det egna boendet, även om det hade varit bekvämt.
            </seg>
            <seg n="7d56fce0">
              Jag kan också notera att det förslag som Magdalena Streijfferts
              eget parti kom fram till, den så kallade kommunarresten, mötte
              kraftfullt motstånd från Miljöpartiet och Vänstern. Nu har dessa
              två partiers representanter tyvärr lämnat kammaren, men om de
              hade varit kvar hade de kanske haft ett och annat att säga om
              detta. Där fanns det absolut inget alternativ till regeringens
              politik.
            </seg>
            <seg n="ba6e7f36">
              Jag är fullt medveten om att vissa kommuner som Södertälje, Malmö,
              Göteborg och Helsingfors med omnejd har tagit ett stort ansvar.
              Av just den anledningen tillsatte regeringen förra året en utredning,
              Asylmottagandeutredningen, som ska se över mottagandet av asylsökande.
              Asylsökandes boende är, precis som jag sade i mitt huvudanförande,
              en mycket viktig del av denna utredning. Utredarens uppdrag är
              att se över boendefrågan i ett brett perspektiv i syfte att öka
              de asylsökandes möjligheter till sysselsättning och så småningom
              egen försörjning, vilket för övrigt hänger samman med just Egenförsörjningsutredningen
              vars slutbetänkande kommer på måndag.
            </seg>
            <seg n="3bc1f6b1">
              Detta ska göras både under tiden som asylansökan prövas och om
              personen eventuellt kommer att stanna kvar i Sverige. Med detta
              tar vi ett helhetsgrepp om frågorna. Men att avskaffa det egna
              boendet, som Magdalena Streijfferts parti är inne på, skulle innebära
              omfattande tvångsregleringar i form av kommunarrest eller motsvarande
              och ett stort intrång i dessa människors liv. Vi tror inte att
              detta må hindra människor från att röra sig fritt eller att detta
              kan vara en lyckad lösning på de integrationsproblem som alla
              ändå tycks vara eniga om existerar.
            </seg>
          </u>
          <note type="speaker" n="ecd572e7">
            Anf. 141 MAGDALENA STREIJFFERT (s) replik:
          </note>
          <u who="Q4980790" xml:id="i-bdff726893233037-8" n="ee0c77cc">
            <seg n="936e2383">
              Herr talman! Frågan är vem av oss som diskuterar betänkandet
              och vem det är som för en allmän debatt och diskussion. Jag diskuterade
              just betänkandet där det i Socialdemokraternas förslag talas om
              en informationsinsats på 20 miljoner för att Migrationsverket
              ska ha en möjlighet att informera lite grann om hur det ser ut
              var det finns möjlighet att få en bostad, var man kan lära sig
              svenska och hur man kan få ett arbete. Det säger den borgerliga
              regeringen nej till. Det står ingenting om någon husarrest. Jag
              tror inte att det ordet nämns i hela betänkandet. Det var därför
              märkligt att det kom upp.
            </seg>
            <seg n="b1634836">
              Jag fick inget svar på frågan om försörjningskravet när det gäller
              de människor som kommer hit och deras möjligheter att ta hit barn
              under 18 år eller den man älskar. Först ska man ha en bostad och
              ett arbete. Det gör det väldigt mycket svårare för människor att
              återförenas. Det är en viktig del av integrationsarbetet. Den
              som har sina nära omkring sig mår bättre och har också bättre
              möjligheter att ta till sig språket och få ett arbete. Jag tycker
              att det förslag som man har beställt utifrån denna utredning går
              åt motsatt håll.
            </seg>
            <seg n="ab0f381e">
              Jag vill också fråga ministern om den utredning som vi fick besked
              om redan i våras när det gäller vård för papperslösa och gömda.
              Det är en utredning som vi har hört mycket om. Det arbetas fortfarande
              med direktiven, och det har pågått ganska länge. Jag undrar: När
              kommer vi att få reda på vilka direktiv som gäller, och när kommer
              vi få en utredning på plats som ser över denna väldigt angelägna
              fråga?
            </seg>
            <seg n="5c927973">
              Avslutningsvis vill jag ställa en fråga om de juridiska ombuden.
              Man sänker drastiskt anslaget, från 248 miljoner 2008 till 98
              miljoner 2009. Är det inte viktigt att människor som kommer hit
              får laglig rätt till ett juridiskt ombud? Vad händer när pengarna
              tar slut, vilket de kommer att göra?
            </seg>
          </u>
          <note type="speaker" n="1538afd6">
            Anf. 142 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a6730dae4eef524d-6" n="7acc9f27">
            <seg n="1c61f262">
              Herr talman! På den sista frågan finns det ett enkelt svar, nämligen
              att det finns tilläggsbudgetar. De har regeringen möjlighet att
              justera.
            </seg>
            <seg n="ec84445d">
              Jag kan inte låta bli att återkoppla till detta med hur breda
              debatterna är. Den här debatten har framför allt visat spretigheten
              hos oppositionen. Socialdemokraterna är mot det egna boendet och
              vill införa kommunarrest. Miljöpartiet och Vänstern är för det
              egna boendet. Miljöpartiet är för arbetskraftsinvandringen och
              röstade för regeringens förslag så sent som för två veckor sedan
              här i kammaren. Socialdemokraterna och Vänstern är mot arbetskraftsinvandringen.
              Miljöpartiet och Vänstern är för en generell flyktingamnesti och
              förnyade detta krav i samband med detta betänkande. Socialdemokraterna
              är mot en sådan.
            </seg>
            <seg n="90ae0804">
              Kära vänner! Jag tror inte att ni kommer att ha en enda suck
              att regera ihop med denna politik. Jag tror inte det.
            </seg>
            <seg n="2d7edad1">
              Men det handlar inte bara om det, Magdalena Streijffert. Hon
              tog också upp frågan om detta kontrakt och diskussionerna om detta.
              Jag kunde inte låta bli att notera att Veronica Palm, en av era
              talespersoner i dessa frågor ni har ju fler numera omedelbart
              avfärdade detta kontraktsförslag och sade att ni inte tycker om
              det. Men er flykting- och integrationspolitiska talesman Luciano
              Astudillo ni har väldigt många som är talesmän på detta område
              välkomnade förslaget. Han sade dessutom att det rimmar väl med
              det förslag som Socialdemokraterna lade fram 2006.
            </seg>
            <seg n="99b482aa">
              Jag vet inte riktigt hur ni tänker få ihop detta. Men en sak
              är säker: Den tydlighet och den klarhet som denna debatt har visat
              när det gäller migrationspolitiken har skapats genom att fyra
              partier har slagit sig ned och bestämt sig för vad de vill åstadkomma
              och ser till att genomföra detta. Ni har inte ens börjat den resan.
              Jag tycker att det är mycket allvarligt. Det innebär att det på
              ett område som många svenskar tycker är viktigt och angeläget
              finns det i dag bara ett enda regeringsalternativ och ingenting
              annat. Det kan vara något som är värt att fundera över i framtiden.
            </seg>
          </u>
          <note n="bef671b8">
            Överläggningen var härmed avslutad.
          </note>
          <note n="c45a78bb">
            14 § Rikets styrelse
          </note>
          <note n="6c150485">
            Föredrogs
          </note>
          <note type="speaker" n="cd54b230">
            Anf. 143 BERIT ANDNOR (s):
          </note>
          <note n="e5ad86fe">
            Herr talman! Jag yrkar bifall till reservationerna 1 och 4.
          </note>
          <u who="Q4891887" xml:id="i-030e37f838bd5235-0" n="16fa2806">
            <seg n="0a8dc409">
              Den budget som vi socialdemokrater presenterade i början av oktober
              var och är en helhet. Den är ett heltäckande förslag till statsbudget
              med andra ramar för utgifter och intäkter, men framför allt med
              en helt annan inriktning på politiken.
            </seg>
            <seg n="d06168cc">
              Eftersom vårt helhetsförslag redan har fallit i och med behandlingen
              av ramarna här i kammaren har vi inget yrkande i den delen utan
              hänvisar till det särskilda yttrande som återfinns i betänkandet.
            </seg>
            <seg n="159406a5">
              De reservationer som vi har riktar in sig på de områden där vi
              ser att inriktningen är felaktig utan att det för den skull har
              budgetpåverkan.
            </seg>
            <seg n="37cd0727">
              Denna budgetdebatt kommer i mångt och mycket att bli en upprepning
              av fjolårets debatt. Regeringens förslag är nämligen i mångt och
              mycket en upprepning av fjolårets dåliga förslag som självfallet
              inte har blivit bättre av att upprepas.
            </seg>
            <seg n="942d7ace">
              Först och främst handlar det om regeringens förslag till nytt
              demokratimål. I fjol ändrades demokratimålet. I förslaget till
              nytt demokratimål saknas flera viktiga delar.
            </seg>
            <seg n="1e786d4d">
              Under den socialdemokratiska regeringens tid var målet brett
              och detaljerat, och det var inriktat på att föra ut demokratins
              ideal till alla. De mänskliga rättigheterna skulle försvaras,
              deltagandet i de demokratiska processerna skulle öka, kvaliteten
              i det demokratiska arbetet skulle förstärkas, och deltagandet
              i de allmänna valen skulle öka.
            </seg>
            <seg n="9628cd81">
              Konkret var det fråga om många olika åtgärder. Det gällde särskilda
              demokratiprojekt i utsatta områden, skolval, försök med nya former
              av medborgarinflytande, insatser för att främja mänskliga rättigheter
              och politiskt deltagande, insatser för att fler med utländsk bakgrund
              skulle åta sig förtroendeuppdrag med mera tusen och en insats
              i människors vardag varje dag året runt just för att hålla demokratin
              levande och bidra till att mota antidemokratiska krafter innan
              dessa vuxit sig starka.
            </seg>
            <seg n="f463bb7d">
              Den målsättning med demokratiarbetet som vi socialdemokrater
              hade tillsammans med samarbetspartierna byttes ut förra året.
              Kvar blev en skrivning om mänskliga rättigheter och om individens
              möjligheter till inflytande, något som bara kan beskrivas som
              en kraftfull ambitionssänkning.
            </seg>
            <seg n="8bc0d36b">
              Det som framför allt är en brist är att det saknas en analys
              av var de viktigaste insatserna för att stärka demokratin behöver
              göras. Utan en analys blir alla åtgärder som gripna ur luften.
              Utan sammanhang och utan en strategi blir insatserna rapsodiska
              och därmed utan den samlade styrka som behövs.
            </seg>
            <seg n="ca31df02">
              Nu ska målet ändras igen, inte till innehållet men väl till formen.
              Därför finns det, tycker vi, anledning att ta tillfället i akt
              och förändra även det dåliga innehållet i regeringens demokratimål.
            </seg>
            <seg n="c9ce3215">
              Herr talman! År 2006 lade regeringen ned Kommittén för EU-debatt.
              Under de år vi hade den kommittén genomfördes 1 700 aktiviteter
              och 450 projekt. 10 600 elever har berörts. Men för två år sedan
              valde den borgerliga regeringen att ta bort den här möjligheten
              till en bred folklig debatt. Nu väljer man att inför nästa år
              föreslå en förstärkning av anslaget för information om EU från
              regeringens sida. Folklig debatt ska ersättas med regeringspropaganda.
            </seg>
            <seg n="ce9f544b">
              De farhågor som vi hade inför det beslut som riksdagen fattade
              om regeringens förslag det gäller också den syn som vi ansåg att
              regeringen hade när det gäller en fri och öppen EU-debatt blir
              nu besannade. Vi tycker att agerandet är ett uttryck för ett elitistiskt
              och mycket snävt synsätt.
            </seg>
            <seg n="1e521b31">
              För oss socialdemokrater är det ett faktum att det inte går att
              kommendera fram en debatt uppifrån utan bara stimulera den underifrån.
              Vi vill därför att regeringen återkommer till riksdagen med förslag
              om hur en bred och folkligt förankrad EU-debatt bäst kan stimuleras.
            </seg>
            <seg n="95f225b7">
              Herr talman! I fjol kallade jag presstödet för en sorglustig
              historia. I år börjar det likna en fars. Efter det att kulturministern
              upprepade gånger framfört mantrat att EU tvingar oss att förändra
              vårt presstöd skedde plötsligt en total omsvängning i årets budget.
              Nu skulle presstödet vara oförändrat. Och nu spekuleras det i
              fackpressen kring om omsvängningen har något att göra med att
              statssekreteraren på Kulturdepartementet är gift med en ledamot
              i styrelsen för en tidning som får presstöd. Det må vara hur det
              vill med den saken, men faktum är att kulturministern under två
              års tid har lyckats inta nästan alla ståndpunkter som finns i
              den här frågan. Men hon har fortfarande inte lyckats verkställa
              riksdagens beslut från sommaren 2006 om presstödet.
            </seg>
            <seg n="a4612d60">
              Vad som är nästa besked från regeringen i den här frågan vet
              väl egentligen ingen. Jag är helt säker på att det inte är fråga
              om det sista beskedet.
            </seg>
            <seg n="2d476a26">
              Herr talman! I vårt förslag till ramar för utgiftsområde 1 har
              vi en nettobesparing. Vi socialdemokrater ser inte det enorma
              behov av en utökning av resurser för Regeringskansliets verksamhet
              som den borgerliga regeringen ser. Vi anser att det finns mer
              angelägna saker att lägga pengarna på.
            </seg>
            <seg n="03425808">
              Sedan både regeringens proposition och vårt eget budgetförslag
              lades fram har den finansiella situationen radikalt försämrats.
              Med bankakuten öppen och massarbetslösheten väntande runt hörnet
              känns det verklighetsfrämmande ja, nästan stötande, tycker jag
              att lägga 1 miljard på en utökning av Regeringskansliet för år
              2009. Man kan inte låta bli att tänka på vad de pengarna i stället
              kunde ha använts till i form av åtgärder för att motverka effekterna
              av jobbkrisen.
            </seg>
            <seg n="246e286f">
              Nu väljer man alltså att utöka Regeringskansliet i stället för
              att göra insatser för de arbetslösa och i stället för att motverka
              jobbkrisen. Men så ser politiken ut när en borgerlig regering
              gör sina prioriteringar.
            </seg>
          </u>
          <note type="speaker" n="6a2d9eb0">
            Anf. 144 MARIANNE BERG (v):
          </note>
          <u who="Q517921" xml:id="i-e39d7d2c49386a0b-0" n="b9c9c06c">
            <seg n="d6440db6">
              Herr talman! I dag är det dags att debattera utgiftsområde 1
              som gäller rikets styrelse.
            </seg>
            <seg n="207b8434">
              Allra först vill jag bara konstatera att Vänsterpartiets förslag
              gällande statsbudgeten har fallit i och med att en majoritet av
              riksdagsledamöterna, det vill säga högeralliansen, den 19 november
              i år fattat beslut om ramarna för statsbudgetens utgiftsområde
              och en beräkning av statens inkomster. Vi har nu inget yrkande
              eftersom vårt förslag om hela statsbudgeten fallit. I stället
              hänvisar jag till vårt särskilda yttrande i betänkandet.
            </seg>
            <seg n="18651b72">
              I detta betänkande finns det många, om jag får uttrycka det så,
              spännande områden att belysa. Kungliga hov- och slottsstaterna
              är ett område. Riksdagsledamöternas arvoden är ett annat område.
              Vidare gäller det Riksdagens ombudsmän, Sametinget, Regeringskansliet,
              demokratipolitik, pressfrågor med mera.
            </seg>
            <seg n="9037f65d">
              Ungefär vid den här tiden förra året tog jag upp det som Vänsterpartiet
              hade med i sin budgetmotion gällande utgiftsområde 1, nämligen
              arvoden, Sametinget och kungliga hov- och slottsstaterna, så det
              tänker jag inte beröra i dag. I stället väljer jag att i detta
              anförande belysa Vänsterpartiets reservation om en handelspolitik
              för jämställdhet reservation 3 i betänkandet.
            </seg>
            <seg n="7305b2aa">
              Handel är en av de viktigaste relationerna mellan länder. För
              de fattigaste länderna är just regelverkets utformning för handel
              helt avgörande för deras möjligheter att utvecklas och bekämpa
              fattigdomen.
            </seg>
            <seg n="9cfcf793">
              Handel och de regler som finns befinner sig inte och bedrivs
              inte bara i en tomhet, i ett vakuum, utan präglas till stor del
              av maktrelationer och olika intressen. Det handlar om relationer
              mellan länder eller mellan grupper inom samma land. Men, herr
              talman, det kan också handla om relationer mellan män och kvinnor.
            </seg>
            <seg n="c8069535">
              Trots detta har internationell handel det gäller då både forskning
              och politiska institutioner betraktats som könsneutral. Ett mycket
              tydligt exempel på detta var regeringens egen handelspolitiska
              deklaration som presenterades i mars i år. På 22 sidor nämns vare
              sig ordet kvinna eller ordet jämställdhet. Det är faktiskt riktigt
              illa. Sverige borde ha kommit längre och borde ha drivit på frågan
              och verkligen fått fram den i ljuset.
            </seg>
            <seg n="f8b55bce">
              Högeralliansen som så ofta pratat om just jämställdhet visar
              i denna fråga, liksom i alla andra frågor där jämställdhet berörs,
              att det bara är tomt prat. Ingen som tittar på hur det ser ut
              runt om i världen kan väl förneka att kvinnor och män har olika
              roller inom ekonomin och olika tillgång till makt och till så
              enormt viktiga resurser som kapital, krediter, jord, utbildning
              och teknik. Möjligheterna för kvinnor och män när det gäller att
              påverka och att delta i det politiska livet och i det politiska
              beslutsfattandet är också olika.
            </seg>
            <seg n="ede7095a">
              Herr talman! Jag vill nämna några konkreta exempel exempel som
              vi också har med i vår motion på hur det i verkligheten faktiskt
              kan se ut i vår värld.
            </seg>
            <seg n="9509a7a9">
              I Bangladesh är 85 procent av alla anställda inom textilindustrin
              kvinnor. I Guangdongprovinsen i Kina saknar 60 procent av kvinnorna
              anställningskontrakt. I genomsnitt har de 150 timmars övertid
              varje månad. Två tredjedelar av världens jordbrukare är kvinnor.
              Kvinnor står för 6090 procent av den globala matproduktionen.
              Medan kvinnor dominerar i småjordbruken som producerar för den
              lokala marknaden i utvecklingsländerna dominerar männen i de stora
              och medelstora jordbruken med inriktning på exportprodukter.
            </seg>
            <seg n="7fb8124a">
              Denna arbetsdelning och skillnaden i roller gör att en ökad internationell
              handel, nya produktionsmönster och handelspolitiska regler påverkar
              kvinnor och män olika. Det är inte acceptabelt att Sveriges regering
              inte lyfter fram frågan och försöker förändra situationen. Men
              det är inte så konstigt liberala ekonomiska teorier dominerar
              den handelspolitiska debatten.
            </seg>
            <seg n="f5dfe245">
              Centralt i dessa teorier är att enskilda länder tydligare ska
              specialisera sig på områden där de kan producera till lägre kostnader
              och med högre produktivitet än andra länder, och den allra billigaste
              arbetskraften är just kvinnor. Åter vill jag säga att trots detta
              diskuteras handel alltid i stort sett som om den vore könsneutral.
            </seg>
            <seg n="9c6ae129">
              Vänsterpartiet anser att det behövs ett tydligt jämställdhetsperspektiv
              inom handelspolitiken. Ett verktyg kan vara FN:s konvention om
              avskaffande av allt slags diskriminering av kvinnor, den så kallade
              Cedawkonventionen, som trädde i kraft redan 1980. Det är alltså
              28 år sedan, men Sverige har inte tagit några direkt stora kliv
              framåt i frågan för att åstadkomma en förändring. Jag anser att
              det är dags att agera nu.
            </seg>
            <seg n="88c82963">
              Vi inom Vänsterpartiet anser, herr talman, att Sverige inom ramen
              för EU och WTO måste verka för att alla förhandlingar om nya handelsavtal
              ska inkludera en analys av hur avtalet förhåller sig till konventionen
              om avskaffande av all slags diskriminering av kvinnor. Det är
              dags att Sverige för en handelspolitik som bidrar till ökad jämställdhet
              och som synliggör handelns konsekvenser för maktrelationerna mellan
              kvinnor och män. För detta behövs naturligtvis en politisk vilja
              men också resurser och kunskap.
            </seg>
            <seg n="103de2d8">
              På Utrikesdepartementets enhet för internationell handelspolitik
              saknas just dessa resurser. Jag hoppas nu att regeringen verkligen
              tar till sig detta, agerar kraftfullt och återkommer till riksdagen
              med en handlingsplan värd namnet för hur man avser att förstärka
              jämställdhetskompetensen inom Utrikesdepartementets enheter för
              handel och att det också tillförs ekonomiska resurser.
            </seg>
            <seg n="024b1064">
              Härmed yrkar jag bifall till reservation 3 och ställer mig helt
              bakom reservation 1 om mål för demokratipolitiken.
            </seg>
          </u>
          <note type="speaker" n="d501e1c0">
            Anf. 145 MIKAEL JOHANSSON (mp):
          </note>
          <u who="Q303488" xml:id="i-de936fccb50434cd-0" n="584d6456">
            <seg n="ad00415a">
              Herr talman! Jag vill börja med att hänvisa till det särskilda
              yttrande från Miljöpartiet de gröna som finns i betänkandet. Vi
              deltar inte i det aktuella beslutet om fördelningen av anslagen
              eftersom vårt förslag till budgetram för detta utgiftsområde inte
              bifölls av riksdagen förra veckan.
            </seg>
            <seg n="85c8da33">
              Vi har andra prioriteringar, och jag tänkte kortfattat redovisa
              de avvikelser som vi gröna har jämfört med regeringens förslag
              angående budgeten för 2009.
            </seg>
            <seg n="176f7160">
              Herr talman! Miljömålsarbetet anger en struktur, kontinuitet
              och helhetssyn i det offentliga miljöarbetet. Det ligger även
              till grund för merparten av länsstyrelsernas arbete med miljöfrågor.
            </seg>
            <seg n="23bc8f37">
              I den senaste utvärderingen Miljömålen nu är det bråttom! anger
              Miljömålsrådet att en rad ytterligare åtgärder behöver vidtas
              för att uppnå tidigare fastställda mål och delmål samt det övergripande
              målet att miljöproblemen ska vara omhändertagna inom en generation.
              Flera av åtgärderna innebär mer arbete för länsstyrelserna. Även
              om regeringen skjutit fram behandlingen av utvärderingen Miljömålen
              nu är det bråttom! på framtiden anser Miljöpartiet att det är
              viktigt att börja genomföra en del av deras förslag till åtgärder
              redan nu.
            </seg>
            <seg n="9b4b34a2">
              För länsstyrelsernas del föreslår vi ökade anslag med drygt 130
              miljoner kronor för nästa år, 150 miljoner kronor för 2010 och
              170 miljoner kronor 2011 för arbetet med miljömålen.
            </seg>
            <seg n="e5bd1fb1">
              Den största posten avser en aktivare roll för länsstyrelserna
              i samhällsplaneringsfrågor. En annan stor post avser åtgärder
              för att nå målet Hav i balans. Ytterligare åtgärder avser miljömålen
              Giftfri miljö, Levande sjöar och vattendrag samt Myllrande våtmarker.
            </seg>
            <seg n="ad9e26f7">
              Vidare behöver länsstyrelserna utöva tillsyn över miljöfarlig
              verksamhet enligt miljöbalken och har som ett led i detta getts
              i uppdrag att se över befintliga tillstånd för att om möjligt
              skärpa kraven i tillstånden. Detta arbete kräver resurser, som
              inte finns. Det bör därför tillföras resurser motsvarande minst
              10 miljoner kronor.
            </seg>
            <seg n="745b06a0">
              Herr talman! Jag vill sedan uppehålla mig vid det synsätt som
              präglar den moderatledda regeringen avseende vem som ska betala
              för kalaset, nämligen avgifter för djurskyddskontroller och den
              obligatoriska förprövningen av djurstallar. Miljöpartiet anser
              att det saknas skäl till att den obligatoriska förprövningen av
              djurstallar ska vara avgiftsfri, det vill säga att skattebetalarna
              ska behöva stå för fiolerna. Detta är en normal del av näringens
              verksamhet och kan jämföras med till exempel avgift för bygglov
              i andra sammanhang. Det finns ingen anledning till att kostnaden
              för detta normala inslag i företagens näringsverksamhet ska bekostas
              av andra.
            </seg>
            <seg n="13416bce">
              Vi föreslår därför att avgiften återinförs.
            </seg>
            <seg n="13824d5f">
              Miljöpartiet anser vidare att det finns starka skäl att behålla
              den nuvarande ordningen avseende djurskyddskontroller. Kommunerna
              ansvarar för miljötillsynen. Det finns både samordningsfördelar
              för myndigheterna och fördelar för företagen med att ansvaret
              för djurskyddskontroller finns på samma ställe som ansvaret för
              miljötillsynen. När det finns problem med djurskydd finns det
              ofta också sociala problem, vilket också talar för att ansvaret
              för djurskyddskontroller bör ligga på kommunal nivå.
            </seg>
            <seg n="35fd498b">
              Vi avvisar därför regeringens aviserade ökning av anslaget på
              118 miljoner kronor gällande 2009.
            </seg>
            <seg n="e50c6505">
              Miljöpartiet anser att länsstyrelserna bör få ett utökat uppdrag,
              däribland en samordnad roll bland annat vad gäller kartläggningar
              och ökad tillsyn på området mäns våld mot kvinnor samt att arbeta
              med bland annat fortbildningar och kunskapsutveckling inom socialtjänsten
              angående våldsutsatta kvinnor. Satsningen kan beräknas motsvara
              10 miljoner kronor.
            </seg>
            <seg n="89ca2526">
              Herr talman! Regeringen vill inrätta ett socialt råd. Det är
              tänkt att agera rådgivare till regeringen i sociala frågor och
              sprida kunskap om forsknings- och utredningsresultat med relevans
              för utformning av välfärdspolitiken.
            </seg>
            <seg n="c852d8f3">
              Vi menar att detta är helt överflödigt. Regeringen förbiser helt
              folkhälsoforskningens roll och den roll som Folkhälsoinstitutet
              redan har. Tar man bättre till vara denna har man en klar kompass
              för välfärdspolitiken.
            </seg>
            <seg n="40455e7e">
              Sist lite om EU: Svenska institutet för europolitiska studier,
              Sieps, initierar och bedriver forskning, utvärdering och analys
              av EU-politik inom områdena ekonomi, handel, statsvetenskap och
              juridik. Det fungerar i huvudsak som en debattklubb som producerar
              skrifter, håller symposier med mera. Detta kan inte anses prioriterat
              eller ens behövligt. Därför föreslår vi att Sieps helt avskaffas.
            </seg>
            <seg n="de8518b1">
              Sverige står nu inför ett läge att förbereda ordförandeskapet
              i EU. Den stora ökning av utgifterna avseende detta ordförandeskap
              som regeringen vill göra kan inte motivera att hela summan leder
              till en anslagsökning på Regeringskansliet. Det borde rimligtvis
              leda till omprioriteringar och vissa neddragningar inom andra
              verksamheter i Regeringskansliet.
            </seg>
          </u>
          <note type="speaker" n="ddc07b38">
            Anf. 146 PER BILL (m):
          </note>
          <u who="Q5575977" xml:id="i-a6730dae4eef524d-7" n="55f416e1">
            <seg n="f9b2f3cd">
              Herr talman! Jag vill börja med att på hela alliansens vägnar
              yrka bifall till budgetförslaget och avslag på samtliga motioner.
              Jag ska fokusera mitt lilla anförande på anslag 4.1 om Regeringskansliet
              med mera. Mina alliansvänner kommer att gå in på de andra områdena
              mer i detalj.
            </seg>
            <seg n="99349f25">
              Först vill jag göra en liten överblick. Vi har här och nu att
              diskutera utgiftsområde 1 Rikets styrelse. Jag konstaterar att
              på många områden har vi en ganska lika budget. Det handlar om
              12,4 miljarder. Där det diffar mest är Socialdemokraternas besparing
              på 593 miljoner. I det mesta finns det alltså en samstämmighet
              mellan regeringen och oppositionen.
            </seg>
            <seg n="40a66de5">
              Men jag kan samtidigt för den enda gången i dag hålla med Berit
              Andnor när hon säger att det inte finns några större nyheter.
              Det finns inga större nyheter i oppositionens förslag, och det
              fanns inte heller några större nyheter under utgiftsområde 1 när
              regeringen presenterade sin budget. Det var ingen mediehausse
              kring de frågor som vi har att diskutera i dag.
            </seg>
            <seg n="dd39d1aa">
              Herr talman! Vi väntar på en gemensam budgetmotion från vänsterkartellen,
              och vi lär få vänta länge till. Om man ska travestera den lilla
              gubben som gick till skräddaren bidde det inte någon gemensam
              budgetmotion i år heller. Det bidde inte ens en liten gemensam
              kappa i riksdagens betänkande inte ens en liten gemensam vante
              här i KU. Det bidde faktiskt ingenting med vänsterkartellens samarbete.
            </seg>
            <seg n="84d63cc2">
              Om man tittar på s. 10, där man har alla de 20 anslagen plus
              ytterligare ett anslag som Socialdemokraterna vill lägga till,
              och sedan tittar på var det finns besparingar och var det finns
              påplussningar ser man inte ett enda av dessa 21 områden där vänsterkartellen
              är överens. Det finns alltså en hel del kvar att göra.
            </seg>
            <seg n="ed28276c">
              Herr talman! Ett av de områden där det skiljer ganska mycket
              är Regeringskansliet. Framför allt är det Socialdemokraterna som
              har en besparing på ca 600 miljoner kronor där. Samtidigt passar
              de på att kritisera regeringen för att den inte lägger tillräckligt
              mycket vikt vid de utländska beskickningarna, för att det är dåligt
              med nyrekryteringen och för att vi håller på att förlora kompetent
              personal. Det är kanske lite svårt att få ihop detta med att man
              ska ta bort nästan två tredjedelar av den ökning som alliansen
              föreslår.
            </seg>
            <seg n="70f7081d">
              Herr talman! En del av ökningen beror på en viktig sak, nämligen
              att vi nu försöker se till att Regeringskansliet har en krishantering
              som verkligen är värd namnet. Det är en krishantering som jag
              är helt övertygad om att vi har ett mycket brett folkligt stöd
              för. Jag tror inte att man vill gå tillbaka till hur det var förut.
            </seg>
            <seg n="fa2915f3">
              Vi vill dessutom satsa ordentligt inför EU-ordförandeskapshalvåret.
              Speciellt så här i finanskrisens tider tror jag att vi ska fundera
              över hur viktigt EU här och vilken viktig roll EU har spelat i
              det scenario vi har sett hittills. Det är viktigt att se till
              att EU-samarbetet fungerar och flyter så bra som möjligt. Men
              det är naturligtvis också viktigt att se till att Sverige visar
              sig och visar sin kompetens. Vi ska stärka varumärket Sverige
              under den tid vi har ordförandeskapshalvåret. Det brukar vi kunna
              vara överens om.
            </seg>
            <seg n="8e289cc5">
              Herr talman! Låt oss gå tillbaka i tiden och titta på hur det
              var förra gången vi hade ett ordförandeskapshalvår. Då var det
              en socialdemokratisk regering. Då såg vi också en höjning av anslagen
              till Regeringskansliet. Det är ingenting att säga om. Däremot
              är problemet att den höjningen sedan inte gick ned efter ordförandeskapshalvåret.
              Här, herr talman, tycker jag att det är viktigt att sända signalen
              till regeringen att man efter ordförandeskapshalvåret bör se en
              minskning av anslagen. Det är inte rimligt att man får en permanent
              höjning av anslagen bara därför att vi har ordförandeskapshalvår
              då och då.
            </seg>
            <seg n="5c8efa70">
              Herr talman! Det finns många andra spännande saker och många
              andra anslag inom utgiftsområde 1. Men dessa återkommer mina alliansvänner
              med alldeles snart.
            </seg>
          </u>
          <note type="speaker" n="c896132f">
            Anf. 147 MIKAEL JOHANSSON (mp) replik:
          </note>
          <u who="Q303488" xml:id="i-de936fccb50434cd-1" n="584d6456">
            <seg n="c26baf5a">
              Herr talman! Jag kan hålla med Per Bill om att det inte är några
              större nyheter i det betänkande vi har framför oss här vare sig
              från regeringens sida eller från något av regeringspartierna här
              och för den delen inte heller från oppositionen.
            </seg>
            <seg n="67b45d8e">
              Däremot tänkte jag lite grann på vad som var en nyhet för fyra
              år sedan, om vi nu ska göra den jämförelsen, vilket Per Bill var
              inne på. Jag har för mig att nyheten i konstitutionsutskottet
              för fyra år sedan knappast var att de borgerliga ledamöterna hade
              ett gemensamt budgetförslag. Det dröjde väl ett tag innan de partierna
              hade något gemensamt budgetförslag över huvud taget under den
              förra mandatperioden. Jag kanske minns fel; jag satt inte i KU
              då. Men jag misstänker att det inte fanns något sådant förslag.
            </seg>
            <seg n="e7f24fa4">
              Per Bill står nu här och kritiserar vänsterkartellen för samma
              sak. Jag får väl hålla mig till de partier som har bestämt sig
              för att försöka bilda regering ihop, det vill säga Socialdemokraterna
              och Miljöpartiet. I början på oktober hade vi bestämt oss för
              att vi skulle göra ett sådant här försök, och pekade ut för väljarna
              att vi kommer att gå fram med ett gemensamt regeringsförslag.
              Skulle vi då ha kommit med ett gemensamt budgetförslag? Jag tror
              att vi möjligtvis kan vänta och se om den nyheten kommer, dock
              inte inför det här betänkandet. Den kanske kommer nästa höst eller
              våren 2010.
            </seg>
            <seg n="bc2295f4">
              Jag är lite nyfiken på om den minnesgode Per Bill kan påminna
              sig om hur de borgerliga partierna gjorde under förra mandatperioden
              med ett gemensamt budgetförslag på KU:s utgiftsområde 1.
            </seg>
          </u>
          <note type="speaker" n="933cff0b">
            Anf. 148 PER BILL (m) replik:
          </note>
          <u who="Q5575977" xml:id="i-a6730dae4eef524d-8" n="55f416e1">
            <seg n="62e2f4ed">
              Herr talman! Nästan varje år som jag har varit med, förutom en
              kort tid när ett av allianspartierna inte riktigt höll ihop med
              de andra, försökte vi såvitt jag vet varje år att skriva fram
              en gemensam kappa. Det var en liten ram, och sedan hade varje
              enskilt borgerligt parti sin budget. Men vi var överens om grunderna,
              och jag tror att vi var det samtliga fyra år under förra mandatperioden.
            </seg>
            <seg n="99547ecc">
              Jag gick tillbaka och tittade och såg att vi då hade hunnit ganska
              långt i vårt samarbete för att hitta de gemensamma strukturerna.
              Vi var redan klara med fokus på att så många som möjligt skulle
              komma i arbete. Vid den här tiden för fyra år sedan hade alliansen
              hunnit ganska långt i sitt arbete med att skapa en gemensam politik.
            </seg>
          </u>
          <note type="speaker" n="8d873864">
            Anf. 149 MIKAEL JOHANSSON (mp) replik:
          </note>
          <u who="Q303488" xml:id="i-de936fccb50434cd-2" n="584d6456">
            <seg n="1f238f7d">
              Herr talman! Per Bill anger att det skulle ha varit någon sorts
              gemensam kappa i KU under förra mandatperioden. Jag kan inte motsäga
              det; jag satt inte i KU då. Men en kappa säger knappast särskilt
              mycket. Den är mest till som något slags yttre som ska se bra
              ut eller skydda för väder och vind och annat. Det är innehållet,
              hjärtat och hjärnan som räknas! Det fanns inte något gemensamt
              KU-budgetförslag från de borgerliga partierna under förra mandatperioden.
              Jag kan inte tolka något annat ur Per Bills utsagor.
            </seg>
            <seg n="8419aa1d">
              Ändå försöker han dra upp detta att vi, Socialdemokraterna och
              Miljöpartiet, inte har lyckats skapa ett gemensamt förslag som
              någonting dåligt. Jag tycker att det faller lite platt. Men nyheter
              är ju till för att skapas, och vi får väl se inför kommande år
              vad det blir för nyheter då.
            </seg>
          </u>
          <note type="speaker" n="22499669">
            Anf. 150 BERIT ANDNOR (s) replik:
          </note>
          <u who="Q4891887" xml:id="i-c379d4f50b4cada0-0" n="16fa2806">
            <seg n="e45b00c8">
              Herr talman! Det är en stor satsning som görs på Regeringskansliet
              nästan 1 miljard i ett läge där man dessutom har ett anslagssparande
              på ungefär lika mycket. Det är stora resurser och en prioritering.
              Detta prioriteras från den borgerliga regeringen framför att göra
              insatser för att motverka den jobbkris som vi nu ser utvecklas.
            </seg>
            <seg n="7489b354">
              Efter omfattande försämringar i a-kassan, nedskärningar på arbetsmarknadsutbildning,
              yrkesutbildning, lärlingsutbildning, komvux och högskole- och
              universitetsutbildning prioriterar regeringen att bygga ut Regeringskansliet.
              Detta gör man i ett läge där man i län efter län mottar varsel.
              Vi har nu den värsta varselsituation som vi har haft sedan 90-talet.
              Ort efter ort drabbas. Fack och näringsliv står enade i sina krav
              på regeringen. De kräver aktivitet från regeringens sida. Enskilda
              människor står inför en mycket svår situation. I detta läge prioriterar
              den borgerliga regeringen och den borgerliga majoriteten här i
              riksdagen att satsa resurserna på Regeringskansliet.
            </seg>
            <seg n="4dd33a4a">
              Regeringen står handfallen inför jobbkrisen. Detta är vad man
              presterar. Det krävs starkt ledarskap, det krävs snabba insatser
              för att hålla uppe efterfrågan och det krävs insatser för att
              hindra krisens spridning. I detta läge satsar man resurserna på
              att bygga ut Regeringskansliet.
            </seg>
            <seg n="dfc4d792">
              Är det på Regeringskansliet som de arbetslösa ska arbeta, Per
              Bill?
            </seg>
            <seg n="0aca0d33">
              Vi socialdemokrater tycker att det är viktigare att satsa resurserna
              på det som kan motverka jobbkrisen, som kan förhindra att lågkonjunkturen
              sprider sig med de effekter detta får för enskilda människor,
              för orter och hela det svenska samhället.
            </seg>
            <seg n="dfc4d792">
              Är det på Regeringskansliet som de arbetslösa ska arbeta, Per
              Bill?
            </seg>
          </u>
          <note type="speaker" n="02c68368">
            Anf. 151 PER BILL (m) replik:
          </note>
          <u who="Q5575977" xml:id="i-a6730dae4eef524d-9" n="55f416e1">
            <seg n="cec60f10">
              Herr talman! Jag börjar med att svara på det jag egentligen tror
              var en retorisk fråga. Nej, de ska inte jobba allihop på Regeringskansliet.
            </seg>
            <seg n="1c8297ef">
              Herr talman! Det fina är att Sverige i dag har en av de mest
              expansiva budgetarna redan från start. Jag tror att det är två
              länder som redan i dag klarar EU-kommissionens förslag till krispaket,
              och ett av dessa två är Sverige. Vi står väl rustade i dag. Vi
              har sparat under goda år. Vi har amorterat på statsskulden. Vi
              kan göra bådeoch, herr talman. Vi kan både satsa på EU-ordförandeskapshalvåret
              och se till att vi får en riktigt bra krisfunktion i departementet
              och samtidigt göra en offensiv satsning för att så många som möjligt
              kan få behålla sina jobb.
            </seg>
          </u>
          <note type="speaker" n="7321034b">
            Anf. 152 BERIT ANDNOR (s) replik:
          </note>
          <u who="Q4891887" xml:id="i-c379d4f50b4cada0-1" n="16fa2806">
            <seg n="90e6d9bb">
              Herr talman! Den här budgeten, som man nu försöker rubricera
              om på diverse sätt, är ju gjord innan finanskrisen och jobbkrisen
              kom och innan varslen började dugga tätt över landet. Den är gjord
              innan människor fick varselbeskedet i handen, Per Bill. Det är
              så det är.
            </seg>
            <seg n="4678a6ec">
              Regeringen står handfallen. Det är som om man är ensam i öknen.
              Man lyssnar inte, tänker inte, vill inte. Välj vad ni vill! Den
              situation som vi har just nu är allvarlig. Fackliga organisationer
              och näringslivets företrädare kräver kraftfulla åtgärder.
            </seg>
            <seg n="0b8eb821">
              Vi socialdemokrater har presenterat vårt alternativ. Vi tycker
              att det är viktigare att satsa på åtgärder mot jobbkrisen och
              mildra lågkonjunkturens verkningar. Det behövs insatser nu. Då
              väljer den borgerliga regeringen att satsa resurser på att bygga
              ut Regeringskansliet.
            </seg>
            <seg n="77c4d5f0">
              Har Per Bill glömt vad vi gjorde på förmiddagen? I dag har vi
              konstaterat att under det senaste året byggdes Regeringskansliet
              ut med över 240 tjänster. Det är klart att vi ska ha folk till
              krishantering. Det tycker vi också, men räkna bort det. Vi tycker
              också att vi ska satsa resurser på att vi får ett bra ordförandeskap.
              Men nu handlar det om att satsa ytterligare resurser på att förstärka
              Regeringskansliet. Det är det som den borgerliga regeringen och
              den borgerliga majoriteten i den här riksdagen prioriterar i stället
              för insatser för att motverka jobbkrisen. Det är tydligen viktigare
              att satsa resurserna på Regeringskansliet. Det tycker vi socialdemokrater
              är en felaktig prioritering. Men, som vi har sagt tidigare, kan
              man inte vänta sig annat än detta av en borgerlig regering.
            </seg>
          </u>
          <note type="speaker" n="80c8505d">
            Anf. 153 PER BILL (m) replik:
          </note>
          <u who="Q5575977" xml:id="i-a6730dae4eef524d-10" n="55f416e1">
            <seg n="e2de9f66">
              Herr talman! Det finns en given gång för en budget. En klok budget
              klarar en hel del påfrestningar. Vi har en klok ordning på den
              svenska arbetsmarknaden där man börjar med att varsla om uppsägning.
              Om olyckan skulle vara framme går man sedan efter ett antal månader
              vidare med att verkställa dessa varsel till uppsägningar. Det
              är, för att citera Dagens Industri tror jag, viktigare att göra
              rätt än att göra fort och göra av med så mycket pengar som möjligt.
            </seg>
            <seg n="02e24df8">
              Herr talman! Vi ligger i gränslandet till en allmänpolitisk debatt
              skulle jag vilja säga, men det är ändå viktigt att säga att vi
              faktiskt har god ordning på statsfinanserna och att det finns
              goda möjligheter att både satsa på ett gott ordförandeskapshalvår
              och en bra budget. Och, herr talman, när väl budgeten är antagen
              finns det, om läget skulle bli ännu sämre, goda möjligheter att
              komma tillbaka med en tilläggsbudget, vilket inte är möjligt innan
              budgeten är antagen.
            </seg>
          </u>
          <note type="speaker" n="7fd73c7b">
            Anf. 154 STEFAN TORNBERG (c):
          </note>
          <u who="Q6213669" xml:id="i-9662e61b3ea3d742-0" n="493d0db2">
            <seg n="0ae8d3bf">
              Herr talman! Tidigare talare har pratat om att det är få nyheter
              i detta betänkande och i budgetpropositionen i detta avsnitt.
              Det kan tyckas vara tryggt eftersom det här handlar om rikets
              styrelse och grunderna för vår demokrati. Det finns en beständighet
              både i det som vi är överens om, som ju är det mesta, och i de
              skillnader som finns.
            </seg>
            <seg n="46af137f">
              Samtidigt tycker jag att det är angeläget att lyfta upp att vi
              står, och det framkommer också i budgetförslaget, inför ett par
              mycket spännande år. Det gäller såväl i KU som på det här området.
              Grundlagsutredningen är i slutfasen av sitt arbete. Beredningen
              av Ansvarskommitténs förslag pågår i Regeringskansliet. Sveriges
              Kommuner och Landsting har spännande projekt som berör utvecklingen
              och grunderna för vår demokrati. Jag tänker på till exempel Brytpunktsprojektet.
            </seg>
            <seg n="d094a3c5">
              Därför är det angeläget att vi diskuterar de här frågorna. Demokrati
              är ju inte beständigt utan måste ständigt återerövras. Det är
              också viktigt att ha det i tanken. I förra veckan fattade vi beslut
              om Lissabonfördraget, och nästa år har vi ordförandeskapet i Europeiska
              unionen. Det handlar om att ständigt kämpa för att erövra och
              förnya demokratin inte bara i vårt land, inte bara i Europa utan
              i hela världen.
            </seg>
            <seg n="91538cfe">
              Vi står också inför ett jubileumsår 2009. Såväl konstitutionsutskottet
              som Justitieombudsmannen firar 200 år. Det finns också skäl att
              uppmärksamma riksseparationen mellan Sverige och Finland. Det
              är saker som också berör grunderna för vårt statsskick.
            </seg>
            <seg n="b62b9c74">
              Ordföranden i utskottet tog upp presstödet i sitt inlägg. Det
              är en historia som har varit en följetong under den här mandatperioden
              såväl i kammaren som i konstitutionsutskottet ända sedan riksdagen
              fattade beslut i juni 2006. Det är helt rätt. Turerna har varit
              många i denna fråga. Jag tycker att det är rätt skönt att det
              både i kammaren och i det svar som regeringen har gett till EU-kommissionen
              finns ett klart besked om att det beslut som riksdagen fattade
              i juni 2006 kommer att genomföras från den 1 januari 2009.
            </seg>
            <seg n="260f1e17">
              Det framgår klart att tidningsföretagen inte riskerar någon återbetalningsskyldighet
              av presstödspengarna. Det var ett mycket viktigt besked från kommissionen.
              Samtidigt bekräftar kommissionens svar på Sveriges försök att
              notifiera att det finns ett milt ifrågasättande av presstödet
              som sådant och framför allt av storstadsstödet. Det kommer till
              ett avslut nu, men jag tror inte att turerna är slut i den här
              frågan. Det kan nog fortsätta ett tag till. Men det är viktigt
              att det beslut som fattades 2006 nu kan förverkligas.
            </seg>
            <seg n="2318866e">
              Herr talman! Inom det här området finns också, förutom grunderna
              för statsskicket och demokratin, ett viktigt inslag i vårt kulturarv,
              nämligen det ansvar vi har för de nationella minoriteterna i vårt
              land. Där kan vi också se fram emot en proposition som är att
              vänta under våren. Jag gläder mig åt att regeringen redan nu aviserar
              en rejäl höjning av anslaget på det området till 2010, nästan
              en femdubbling.
            </seg>
            <seg n="b8d005f4">
              Det är också viktigt att se att den förändringsprocess som pågår
              här har jag stora förväntningar inte bara berör mitt eget län,
              Norrbotten, och de sju kommuner som nu är förvaltningsområden
              där. Det sker nu en utveckling där man kopplar rätten till sitt
              eget språk och sin egen kultur till individen, oavsett var man
              bor i vårt land.
            </seg>
            <seg n="979be354">
              Av de nationella minoriteterna är ju samerna vårt urfolk med
              en egen myndighet, Sametinget, som under alliansregeringen har
              fått en klart stärkt ställning. Det är också positivt att 10 miljoner
              tillsätts till en fortsatt process för att man ska kunna förverkliga
              en sametingsbyggnad. Det finns också en ambition från regeringens
              sida att kunna slutföra och samla ihop mycket av det otal utredningar
              som har genomförts på det här området till en sameproposition,
              förhoppningsvis under nästa år.
            </seg>
            <seg n="eaca1a77">
              Herr talman! Det finns också en otålig väntan runt om i Sverige
              på vad som nu händer när det gäller beredningen av Ansvarskommitténs
              förslag. Av budgetpropositionen framgår att i en klar majoritet
              av länen antingen pågår det försök med direktvalda regioner eller
              finns det regionala samverkansorgan. Från flera håll i landet
              har man också ansökt om att få bilda nya regionkommuner. Det finns
              en otålighet om ett besked från regeringen på det här området,
              både om vad som kan förverkligas och om tydliga kriterier. Vad
              är det som krävs för att få bilda regioner? Man efterfrågar också
              en tydlig tidsplan på området.
            </seg>
            <seg n="0972db12">
              Herr talman! Med detta vill jag yrka bifall till förslaget i
              utskottets betänkande.
            </seg>
          </u>
          <note type="speaker" n="12b4bb65">
            Anf. 155 HELENA BARGHOLTZ (fp):
          </note>
          <u who="Q4937530" xml:id="i-5136fe6285adbd88-2" n="924e6c5b">
            <seg n="88f13380">
              Herr talman! Utgiftsområde 1 spänner över många områden som rör
              demokratins hjärta. Det handlar om riksdagen, regeringen, de politiska
              partierna och det svenska mediesystemet. Det handlar om demokratiforskning
              och skyddet för den personliga integriteten.
            </seg>
            <seg n="37f294c7">
              År 2009 blir ett viktigt år av många skäl. Det viktigaste är
              förstås att Sverige på nytt tar över ordförandeskapet i Europeiska
              unionen, en union som har vuxit med tolv stater sedan vi förra
              gången var ordförande, 2001. Ett framgångsrikt ordförandeskap
              som lägger grunden för fortsatt utvidgning och en tillväxtskapande,
              klimatvänlig politik i hela Europa är Sveriges främsta uppgift
              för det kommande året.
            </seg>
            <seg n="fb551ddd">
              Jag måste säga att jag därför blev förvånad över Miljöpartiets
              budgetalternativ. Miljöpartiet, som numera påstår sig vara för
              Sveriges medlemskap, vill så här ett halvår före ordförandeskapet
              halvera Regeringskansliets budget för att kunna genomföra ordförandeskapet.
            </seg>
            <seg n="cb80ca74">
              Den budgetram som finns för nästa års ordförandeskap är snarast
              stram. Den utgår förstås från erfarenheterna från 2001 men tar
              hänsyn till antalet toppmöten i Sverige och antalet medlemmar
              i EU. Låt mig påminna om att Miljöpartiet själva stod bakom budgetpropositionen
              för 2001. Då var ni ett EU-fientligt parti som ställde upp på
              en budgetram på totalt 835 miljoner kronor för ett ordförandeskap
              för 15 medlemmar. Nu påstår ni er vara för EU men kan inte godta
              en budgetram i ungefär samma storleksordning för 27 medlemmar.
              Är det seriöst? Hur tänker ni göra för att halvera ordförandeskapets
              budget? Berätta! Jag är faktiskt nyfiken på besked från det nya,
              ansvarsfulla och EU-vänliga Miljöpartiet i denna debatt.
            </seg>
            <seg n="2841974a">
              Låt mig i det här anförandet också ta upp två andra viktiga händelser
              under 2009. På sätt och vis hänger de ihop. År 2009 är märkesåret
              för att uppmärksamma att det var 200 år sedan Finland och Sverige
              skildes åt ett centralt årtal i båda våra länders historia. 200-årsminnet
              uppmärksammas med en rad aktiviteter som finansieras under det
              här utgiftsområdet.
            </seg>
            <seg n="cae7b4e8">
              Fram till 1809 var Sverige och Finland ett gemensamt rike med
              två dominerande språk: svenska och finska. Den svenskspråkiga
              befolkningen i det självständiga Finland har ett mycket starkt
              skydd för sina språkliga rättigheter, men i Sverige har vi varit
              alldeles för långsamma med att erkänna att vi är ett flerspråkigt
              land med urgamla nationella minoriteter.
            </seg>
            <seg n="859458b4">
              Inte minst för oss i Folkpartiet liberalerna har den svenska
              minoritetspolitiken varit ett prioriterat område, och jag är därför
              mycket glad över att regeringen aviserar en minoritetspolitisk
              proposition under 2009, som planeras följas av mycket kraftiga
              anslagsökningar 2010.
            </seg>
            <seg n="da852b8a">
              Herr talman! Det är värt att göra satsningar för att värna våra
              fem nationella minoritetsspråk finska, samiska, meänkieli, romani
              chib och jiddisch och ge individer som tillhör de fem nationella
              minoriteterna sverigefinnar, samer, tornedalingar, romer och judar
              bättre möjligheter att utveckla och bevara sin egen kultur.
            </seg>
            <seg n="efab92ae">
              Av den orsaken tycker jag också att Vänsterpartiet slår in öppna
              dörrar när man i sitt budgetalternativ föreslår 5 miljoner i ökade
              anslag för 2009. Som framgår i budgetpropositionen föreslår vi
              i Allians för Sverige ett påslag med hela 66 miljoner från och
              med 2010. Det är åtta gånger mer än den nivå som gällde förra
              mandatperioden. Det är en historisk satsning, och den kommer att
              ge rejäla avtryck.
            </seg>
            <seg n="6d2ed4ef">
              Herr talman! Med detta vill även jag yrka bifall till utskottets
              förslag och avslag på samtliga reservationer.
            </seg>
          </u>
          <note type="speaker" n="000fe713">
            Anf. 156 MIKAEL JOHANSSON (mp) replik:
          </note>
          <u who="Q303488" xml:id="i-de936fccb50434cd-3" n="584d6456">
            <seg n="bdc3d047">
              Herr talman! Jag tänkte bara försöka klarlägga för Helena Bargholtz
              hur seriösa vi är. Jag uppfattade att vi fick en sådan typ av
              fråga.
            </seg>
            <seg n="df33e358">
              Jag har inte hävdat att regeringen ska dra ned på sin satsning
              på ordförandeskapet. Jag har hävdat att den inte ska leda till
              en anslagsökning, det vill säga att regeringen kan spara på andra
              områden i Regeringskansliet. Det sade jag, herr talman, och jag
              hoppas att jag ska kunna få dem som lyssnar på den här debatten
              att förstå att det var det jag menade. Jag hoppas att jag har
              klargjort för Helena Bargholtz att det inte alls var så som hon
              uppfattade det.
            </seg>
          </u>
          <note type="speaker" n="9aff69cb">
            Anf. 157 HELENA BARGHOLTZ (fp) replik:
          </note>
          <u who="Q4937530" xml:id="i-5136fe6285adbd88-3" n="924e6c5b">
            <seg n="45aad919">
              Herr talman! Jag får tacka Mikael Johansson för detta klargörande
              då och hoppas att ni ställer upp till fullo på regeringens olika
              aktiviteter inför ordförandeskapet.
            </seg>
            <seg n="12d05f58">
              Herr talman! Låt mig ta upp en annan sak som jag faktiskt har
              undrat över när det gäller Miljöpartiets budget. Det handlar faktiskt
              om att ni talar om att det förekom en teknisk besparing därför
              att ni föreslår att ansvaret för djurskyddstillsyn flyttas från
              länsstyrelserna till kommunerna. Det tog Mikael Johansson upp
              också.
            </seg>
            <seg n="d2a343d8">
              Men kompenserar ni kommunerna för det här? Det innebär en ökad
              kostnad. Jag har inte kunnat hitta någonting sådant under ett
              annat utgiftsområde, nr 25. Vi har ju den statliga finansieringsprincipen,
              som är så viktig, det vill säga att när staten lägger på kommunerna
              uppgifter ska man se till att det också finns pengar till dem.
            </seg>
            <seg n="fa38bfff">
              (TALMANNEN: Det är utgiftsområde 1 vi diskuterar, inte utgiftsområde
              25.)
            </seg>
          </u>
          <note type="speaker" n="a4471a1c">
            Anf. 158 MIKAEL JOHANSSON (mp) replik:
          </note>
          <u who="Q303488" xml:id="i-de936fccb50434cd-4" n="584d6456">
            <seg n="6860cd11">
              Herr talman! Jag kan svara på den principfråga som Helena ställde.
              Vi avser att näringen ska betala de avgifterna, som de har gjort
              tidigare. Det är det vi syftar till. Därför blir det ingen anslagsförstärkning
              till kommunerna. Det behövs inte. Det tar kommunerna ut av dem
              som har den här verksamheten.
            </seg>
          </u>
          <note type="speaker" n="cf236515">
            Anf. 159 HELENA BARGHOLTZ (fp) replik:
          </note>
          <u who="Q4937530" xml:id="i-5136fe6285adbd88-4" n="924e6c5b">
            <seg n="5afdb64d">
              Herr talman! Jag tackar för upplysningen.
            </seg>
          </u>
          <note type="speaker" n="dc5fe135">
            Anf. 160 INGVAR SVENSSON (kd):
          </note>
          <u who="Q1663473" xml:id="i-3e81e87cf091d168-0" n="78e904ad">
            <seg n="7c715d87">
              Herr talman! Jag blir lätt road när jag hör diskussionen om anslagen
              till Regeringskansliet. Jag har erfarenhet av detta från den tid
              jag satt i opposition. Då brukade vi i oppositionen använda olika
              nivåer för att spara in på Regeringskansliet, och jag ser att
              ett par av oppositionspartierna nu fullföljer den tekniken. För
              budgetnissarna i riksdagskanslierna är det intressant att försöka
              hitta pengar, och då är det lätt att spara in på Regeringskansliet.
            </seg>
            <seg n="ad23bcb0">
              Låt mig också konstatera, vilket kan vara intressant, att jag
              inte tror att det finns någon korrelation mellan anslagsnivåerna
              till Regeringskansliet och konjunkturläget. Över tid tror jag
              att det varit ganska oförändrat; egentligen har anslagen hela
              tiden varit stadigt ökande.
            </seg>
            <seg n="b0b4fada">
              För övrigt anser jag, herr talman, att budgetprocessens andra
              steg kanske inte ska förstöras men möjligen reformeras. Eftersom
              talmannen är tjänstgörande för närvarande passar jag på att framföra
              detta. Jag satt en gång i tiden med i Riksdagsutredningen som
              tog fram underlaget till den nya budgetprocessen, även om inte
              alla detaljer togs fram just då utan kom senare. Tanken var kanske
              inte att vi skulle få denna något trista debatt. Slutligen blev
              det så att vi tar hela anslagsbeslutet och anslagsvillkoren i
              ett enda klubbslag. Det gör att det hela inte blir särskilt intressant
              eftersom man inte kan göra förändringar i budgeten. Därför är
              det min förhoppning att vi så småningom börjar utvärdera och reformera
              systemet.
            </seg>
          </u>
          <note type="speaker" n="c37eb8d3">
            Anf. 161 ANNIE JOHANSSON (c):
          </note>
          <u who="Q439393" xml:id="i-c395d5d371e163df-0" n="5fd1fa72">
            <seg n="c19b5567">
              Herr talman! Riksdagens Öppet hus i helgen gjorde mig uppmärksam
              på att få vet vad konstitutionsutskottet gör och vilka ärenden
              vi hanterar. Det som är innehållet i det nu debatterade betänkandet,
              KU1 om rikets styrelse, rör centrala frågeställningar i vår demokrati.
              Frågeställningarna handlar om demokrati. Demokrati är inget som
              ska tas för givet, och de anslag vi i dag diskuterar berör detta
              i allra högsta grad. Vi måste värna demokratiska värden, och här
              spelar politiken och statliga medel roll, även om människors engagemang
              och påverkansmöjligheter är oändligt mycket mer betydelsefulla.
            </seg>
            <seg n="66bb7ca8">
              Det övergripande nya målet för demokratipolitiken är en levande
              demokrati där individens möjligheter till inflytande förstärks
              och de mänskliga rättigheterna respekteras. I detta finns en reservation
              från Socialdemokraterna som vill ha kvar det gamla om att folkstyrelsen
              ska värnas och fördjupas.
            </seg>
            <seg n="8040761b">
              Jag har svårt att se hur det gamla demokratimålet fångar in andra
              centrala demokratimål. Målet för arbetet med demokrati och deltagande
              är att stärka individens närhet till de politiska besluten genom
              förbättrade möjligheter till aktivt deltagande och naturligtvis
              ansvarsutkrävande samt att skapa en god social sammanhållning
              där individens rätt till självbestämmande inte inskränks av andra
              individer.
            </seg>
            <seg n="c0273bdd">
              Det nya demokratimålet inkluderar på så vis fler och har en större
              bredd än det gamla. Det nya demokratimålet handlar om mänskliga
              rättigheter och om att skapa en levande demokrati. I detta finns
              yttrandefrihet, att få rösta, att inneha förtroendeuppdrag, att
              människor känner att man kan påverka. Det handlar om att makten
              ska utgå från människorna och att varje individ ska ha makt över
              de beslut som rör den egna vardagen. Demokratipolitiken delas
              därför in i två olika verksamhetsområden, ett för demokrati och
              deltagande och ett som rör integritet, yttrandefrihet och rättssäker
              förvaltning.
            </seg>
            <seg n="8f6b1321">
              I Centerpartiets och alliansregeringens kamp för att öka den
              enskildes trygghet, frihet och integritet på bekostnad av staten
              vill jag vidhålla statens ansvar att slå vakt om ett öppet samhälle,
              att ha de grundläggande funktionerna som skapar transparens. Funktioner
              och medel till våra justitieombudsmän, Datainspektionen och Justitiekanslern
              är därför centrala demokratiinsatser för områdena demokrati och
              deltagande, mänskliga rättigheter samt integritet, yttrandefrihet
              och en rättssäker förvaltning.
            </seg>
            <seg n="aab18aae">
              Demokrati är ett begrepp med brett innehåll beroende på vem man
              frågar. I denna församling är vi förmodligen rörande överens om
              vilka hörnstenar som är av vikt. Utskottets betänkande Rikets
              styrelse , och därmed också anslagen rörande demokrati, är väl
              genomarbetat och jag yrkar därför bifall till konstitutionsutskottets
              förslag i betänkandet.
            </seg>
            <seg n="7c83c6f5">
              Herr talman! Demokrati utgör kärnan, och det är av den anledningen
              vi alla här har fått möjlighet att ens diskutera det vi gör i
              dag. Staten är här en viktig aktör för att säkerhetsställa ett
              demokratiskt samhälle. Pengar är som vanligt inte allt men oftast
              en förutsättning. Folkrörelser och övriga föreningslivet, liksom
              enskilda människor, är viktiga aktörer i att utveckla demokratin.
              Staten vill här utgöra grundplåten och inte vara den som rycker
              undan mattan för människor och grupper av människor som vill skapa
              ideellt.
            </seg>
            <seg n="24e94e90">
              Vi har också en skyldighet att garantera människors fria åsiktsutbyten
              och rättssäkerheten i den offentliga förvaltningen samt vara vakthund
              för den personliga integriteten. En central och viktig roll spelar
              här Justitieombudsmannen, JO. När JO var på besök hos konstitutionsutskottet
              för någon vecka sedan fick vi höra om den ärendetillströmning
              som drabbat dem. För att hinna omhänderta medborgarnas klagomål
              är det viktigt att de får extra resurser. En del av den ökning
              som JO nu kommer att få möjliggör personalförstärkningar.
            </seg>
            <seg n="882c43e4">
              Herr talman! Jag kan inte låta bli att beröra Socialdemokraternas
              reservation till förmån för en egen hovstat för kronprinsessan.
              Jag tycker att det är omtänksamt av republikanerna att visa hovstaten
              så pass mycket intresse att en reservation i frågan är aktuell.
              Som rojalist tycker jag att det är ytterst viktigt att de anslag
              som kommer hovstaten till del fördelas på ett tillfredställande
              och transparent sätt samt att regeringen kontinuerligt, tillsammans
              med hovstaten, bedömer behovet av anslag och anslagsposter och
              återkommer. Organisationen för hovstaten är dock inget för riksdagen
              att besluta om innan tillräcklig utredning lagts fram. Därför
              vill vi avvakta med att uppfylla intentionerna i republikanernas
              motion om att ge den blivande statschefen en egen hovstat.
            </seg>
            <seg n="00028d45">
              Herr talman! Svenska institutet för europapolitiska studier,
              Sieps, ska vara ett oberoende forskningsinstitut och en länk mellan
              den akademiska och politiska världen. En översyn har gjorts av
              Sieps verksamhet, och utvärderingen remissbehandlades i våras.
              Regeringen kunde med utvärderingen som grund i september i år
              besluta om en ny förordning med instruktion till Sieps. Sieps
              får i år ökade anslag, inte minst på grund av det stundande ordförandeskapet
              i EU och ett allmänt större behov av information och dialog under
              valrörelsen inför valet till Europaparlamentet under kommande
              år.
            </seg>
            <seg n="9e2f22d4">
              Avslutningsvis vill jag framhålla att det är viktigt med en bred
              och folkligt förankrad EU-debatt. Vi har som ledamöter av riksdagen
              ett stort ansvar att diskutera dessa frågor och skapa dialog och
              opinion. Sieps rapporter kan här vara ett bra underlag.
            </seg>
          </u>
          <note n="bef671b8">
            Överläggningen var härmed avslutad.
          </note>
          <note n="f740bb2f">
            15 § Förbindelserna mellan Europeiska kommissionen och de nationella
            parlamenten
          </note>
          <note n="6c150485">
            Föredrogs
          </note>
          <note type="speaker" n="81ce13b8">
            Anf. 162 BILLY GUSTAFSSON (s):
          </note>
          <u who="Q3375152" xml:id="i-ee37be0db3d6aeb3-0" n="69b554ff">
            <seg n="4b115a07">
              Herr talman! I det nu aktuella betänkandet om förbindelserna
              mellan Europeiska kommissionen och de nationella parlamenten finns
              stor samsyn om vilka slutsatser som kan dras. Trots det vill jag
              som komplement och möjligen som förtydligande till utskottets
              ställningstagande framföra några synpunkter.
            </seg>
            <seg n="adda9027">
              Det problematiska är inte att de nationella parlamenten blir
              mer involverade i diskussioner om förslag och idéer inom Europeiska
              unionen. Det problematiska är i stället om det sker på ett sådant
              sätt att det blir oklart vilken institution som företräder Sverige
              i internationella förbindelser. Rollen, liksom ansvarsfördelningen
              mellan riksdag och regering, måste vara klar och tydlig. Riksdagens
              tre kärnuppgifter vara lagstiftare, beslutsfattare om budget samt
              kontrollmakt får och kan och ska inte blandas samman med regeringens
              uppgift att styra riket enligt regeringsformen 1 kap. 6 §. Regeringsformen
              10 kap. 1 § slår fast att det är regeringen som företräder Sverige
              vid överenskommelse med annan stat eller stater.
            </seg>
            <seg n="2b75f9f8">
              Fru talman! Det finns i det här sammanhanget och med den bakgrunden
              anledning att vara observant på hur andra uppfattar innehållet
              i en direkt kommunikation mellan riksdagen och EU-kommissionen
              som om Sverige förbundit sig vid en angiven ståndpunkt, trots
              att det inte är fallet. På samma sätt finns det anledning att
              observera den ordning vi har beträffande EU-dokument där riksdagens
              beslut ska uppfattas som preliminära och inte är rättsligt bindande.
              Problemet är att det finns risk för att andra uppfattar riksdagens
              beslut på ett sätt som vi inte avsett.
            </seg>
            <seg n="5bd5498d">
              Utlåtandena är dessutom offentliga och är tillgängliga bland
              annat genom den så kallade IPEX-databasen. I samband med behandlingen
              av förslaget Riksdagen i en ny tid framförde vi socialdemokrater
              farhågor om att riksdagen fattar beslut som inte är rättsligt
              bindande. Visserligen har vi i EU-sammanhang diskuterat icke-papper.
              Det har inte alla gånger varit helt lätt att förstå vad det egentligen
              står för. Man kan väl också befara att icke-beslut bidrar till
              att öka otydligheten ut mot allmänheten och för all del också
              ut mot andra stater.
            </seg>
            <seg n="5d8891dd">
              Nu laborerar vi med icke-papper och icke-beslut. Samtidigt sätter
              vi ibland upp en förvånad min och undrar över varför allmänheten
              undrar vad vi håller på med. Det kanske inte är så konstigt om
              vi har både icke-papper och icke-beslut.
            </seg>
            <seg n="fb970a99">
              Nu är det som det är, åtminstone tills vidare. Men jag tycker
              att det finns anledning och skäl till att vara medveten om problematiken.
            </seg>
          </u>
          <note type="speaker" n="94f93c77">
            Anf. 163 ANNIE JOHANSSON (c):
          </note>
          <u who="Q439393" xml:id="i-7be754de4c5ff581-0" n="5fd1fa72" next="i-cab9ba139a6c0bb6-0">
            <seg n="4d4a11ee">
              Fru talman! De ändringar som trädde i kraft den 1 januari 2007
              med en ny riksdagsordning skapade en mer öppen och aktiv riksdag
              och en mer internationellt arbetande riksdag. Det är glädjande
              att EU och EU-relaterade frågor numera integreras mer i riksdagsledamotens
              vardagliga arbetsuppgifter.
            </seg>
          </u>
          <note n="e15dc14a">
            Vår hantering av EU:s grön- och vitböcker och andra strategiska
            dokument har gjort att riksdagen sedan den 1 januari 2007 har
            avgivit 27 utlåtanden och haft 15 debatter i kammaren. Dessutom
            har regeringen i större grad överlagt med utskotten i frågor rörande
            arbetet i EU.
          </note>
          <u who="Q439393" xml:id="i-cab9ba139a6c0bb6-0" n="5fd1fa72" prev="i-7be754de4c5ff581-0">
            <seg n="4047d5f0">
              Rent konstitutionellt är det dock viktigt att våra utlåtanden
              på intet sätt är konstitutionellt eller rättsligt bindande. Det
              framhåller också vi i KU i vårt utlåtande om kommissionens rapport,
              som rör relationen mellan kommissionen och de nationella parlamenten.
              Det är regeringen som under parlamentariskt ansvar för Sveriges
              talan i EU. Riksdagen har enligt regeringsformen ingen möjlighet
              att direkt kommunicera med EU, utan utlåtanden får ses som ett
              uttryck för hur riksdagen och olika partier ställer sig i aktuella
              frågor, utan någon som helst bindning för regeringen i ett senare
              skede. Däremot kan det vara en fingervisning för regeringen om
              riksdagsopinionen. Det kan vara en styrka för regeringen i det
              vidare arbetet att veta att man har ett brett stöd i riksdagen.
            </seg>
            <seg n="bb8b77b7">
              För mig är det dock viktigt att riksdagen spelar en central roll
              i hanteringen av EU-frågor. De är en viktig del av den politiska
              verkligheten, och det bör också avspeglas i riksdagens arbete.
              Riksdagen ska komma in tidigt och samtliga riksdagsledamöter bör
              involveras. Den nya riksdagsordningen möjliggör också att EU-dokumenten
              i större utsträckning än tidigare blir föremål för debatt och
              behandling i kammaren.
            </seg>
            <seg n="b0560163">
              Fru talman! Sveriges riksdag måste vara öppen gentemot omvärlden
              och gentemot de rättssystem som Sverige är en del utav. För det
              krävs att man är väl insatt i såväl nationella som europeiska
              frågor. Med tanke på att riksdagen önskar att samhället i stort
              blir mer medvetet i EU-frågor och att dessa frågor blir en angelägenhet
              för samtliga EU-medborgare var de förändringar i riksdagens arbete
              som gjordes 2007 välkomna. Nu gäller det för oss ledamöter att
              ta vara på den möjligheten. Den nya riksdagsordningen från 2007
              har bidragit till att EU-frågorna inte betraktas som något främmande
              och skilt från den nationella politiken utan är ett med densamma,
              med den skillnaden att utlåtanden enbart läggs till handlingarna.
            </seg>
            <seg n="5b82bf5f">
              Fru talman! En annan och mer framtida aspekt är den möjlighet
              som Lissabonfördraget ger parlamentariker i EU. Såväl nationella
              parlament som Europaparlamentet får större inflytande i beslutsprocessen
              med det fördrag som riksdagen godkände för precis en vecka sedan.
            </seg>
            <seg n="2c9f7c4c">
              De nationella parlamenten får en starkare roll i och med att
              de kan påverka EU:s beslutsprocess direkt. De nationella parlamenten
              får åtta veckor på sig att pröva subsidiaritetsprincipen, närhetsprincipen,
              i förslag till EU-lagstiftning. Om en tredjedel av de nationella
              parlamenten anser att förslaget strider mot subsidiaritetsprincipen
              ska det omprövas av kommissionen. Om förslaget handlar om straffrättsliga
              eller polisiära frågor räcker det med en fjärdedel.
            </seg>
            <seg n="4f9e1286">
              Om kommissionen står fast vid förslaget kan det ändå underkännas
              genom att antingen 55 procent av ministerrådets medlemmar eller
              en majoritet i Europaparlamentet anser att förslaget inte är förenligt
              med subsidiaritetsprincipen.
            </seg>
            <seg n="3f7fccad">
              Det är välkommet att EU:s parlamentariker och folkvalda får ett
              större inflytande än tidigare i den europeiska lagstiftningsprocessen.
            </seg>
          </u>
          <note n="bef671b8">
            Överläggningen var härmed avslutad.
          </note>
          <note n="4f3f6c8a">
            16 § Anslagen till Skatteverket, Kronofogdemyndigheten och Tullverket
          </note>
          <note n="6c150485">
            Föredrogs
          </note>
          <note type="speaker" n="93e2d9a9">
            Anf. 164 BRITTA RÅDSTRÖM (s):
          </note>
          <u who="Q4971571" xml:id="i-7796364e6f1d33b5-0" n="b0202847">
            <seg n="60f0cc17">
              Fru talman! Skatteutskottet är sist på plan. Det gick dock snabbt
              på slutet att komma in på plan.
            </seg>
            <seg n="bbaf46ed">
              Utskottet har återigen den sedvanliga årliga debatten om anslagen
              till Skatteverket, tullen och Kronofogdemyndigheten. Vi socialdemokrater
              har i vår partimotion 2008/09:Fi270, En ansvarsfull politik för
              jobb &amp; välfärd , gett vår syn på inriktningen av politiken.
            </seg>
            <seg n="c481d287">
              När nu riksdagens borgerliga majoritet genom rambeslut väljer
              en annan inriktning av politiken än den vi förespråkar deltar
              vi inte i det aktuella beslutet om anslagsfördelningen inom utgiftsområde
              3. Jag vill ändå utveckla vår syn på verksamheten och resursbehovet
              hos de berörda myndigheterna. Därför lämnar vi ett särskilt yttrande
              samt två reservationer som innebär att riksdagen bifaller yrkandena
              19 och 20 i Fi270 samt att riksdagen tillkännager för regeringen
              som sin mening vad som anförs i reservationen om Tullverkets resurser
              och verksamhet. Därmed bifaller riksdagen delvis motionerna 2008/09:Sk432,
              yrkandena 14, och 2008/09:Sk463, yrkandena 13 och 58.
            </seg>
            <seg n="8a145346">
              Skattefusk och svartarbete leder till snedvriden konkurrens och
              riskerar att undergräva legitimiteten för den svenska välfärdsmodellen.
              Som ett led i kampen mot fusk anslog den dåvarande socialdemokratiska
              regeringen extra resurser till Skatteverket i budgetpropositionen
              2006. De extra medel som anslogs gjorde det möjligt för Skatteverket
              att stärka sitt kontrollarbete genom att bland annat anställa
              mer personal. Den nuvarande regeringen väljer att inte fortsätta
              den påbörjade satsningen, trots att den tidigare trumpetat ut
              hur viktigt det är att komma åt fusk och skattesmitning. Den verkar
              koncentrera sig mer på att jaga så kallade bidragsfuskare och
              att sänka skatten för de redan välbesuttna.
            </seg>
            <seg n="9766043e">
              Vi anser att det beslut som regeringen har fattat är felaktigt.
              Det försvårar möjligheten att ta krafttag mot det omfattande skattefusket,
              som enligt Skatteverkets skattefelskarta uppgår till 133 miljarder
              kronor. Vi anser att det krävs mer resurser för att bekämpa det
              stora problem som det utbredda skattefusket utgör. Vi föreslog
              därför att Skatteverkets anslag skulle öka med 60 miljoner kronor
              varje år utöver regeringens förslag mellan 2009 och 2011. Vi anser
              också att ytterligare resurser ska anslås till Skatteverket för
              att förbättra den internationella skattekontrollen. Sådana utredningar
              är komplicerade och kräver specialkompetens. Bortfallet av skattepengar
              beräknas till tiotals miljarder kronor.
            </seg>
            <seg n="b3177930">
              En annan fråga som påverkar kostnaderna för Skatteverket är utfärdandet
              av ID-kort. ID-kortsutredningen, som utrett frågan, drog slutsatsen
              att ansvaret för att utfärda allmängiltiga ID-kort bör ligga hos
              polisen, liksom i dag. Skatteverket menade i sitt remissvar över
              utredningen att polisen har den mest lämpliga kontorsstrukturen,
              kompetensen och tekniska utrustningen för att utfärda de nya ID-korten.
              Arbetet med att utfärda dem kommer att kräva mer resurser än vad
              regeringen avsatt i budgetpropositionen. Dessutom blir det ett
              glapp för dem som behöver de här korten. De kommer att finnas
              i ett ingenmansland innan man får korten. Det är ett glapp på
              ungefär ett halvår. Det blir mer arbete för Skatteverket, men
              inga extra resurser för att klara nya uppdrag.
            </seg>
            <seg n="c105a5dc">
              Vi motsätter oss att Skatteverket från och med inkomståret 2009
              inte längre ska samla in uppgifter på fysiska personers förmögenhet.
              Det öppnar för fusk med förmånssystemet genom att personer med
              stora förmögenheter kan ansöka om olika former av förmåner som
              i dag prövas mot de sökandes inkomst och förmögenhet.
            </seg>
            <seg n="0441748b">
              I tidigare förslag för att komma åt svartjobben har vi föreslagit
              att Skatteverket ska få göra oanmälda arbetsplatsbesök, skärpa
              de personliga kraven för F-skattsedel och se över lagen om uthyrning
              av arbetskraft. När arbetsgivare betalar arbetsgivaravgift till
              Skatteverket ska det kopplas till arbetstagaren.
            </seg>
            <seg n="1e714fa5">
              Vi vill utveckla Skatteverkets förebyggande arbete. Låt Skatteverket
              hålla ett offentligt register som är tillgängligt via Internet
              för att möjliggöra enklare kontroller av oseriösa företag! Ge
              bidrag till småföretagare så att de kan skaffa kassaregister kopplat
              till kortläsare! Kom gärna med lite egna radikala förslag från
              borgerligheten! Vi har inte hört annat än: Att sänka skatter skapar
              mer jobb. Men vi har inte hört några radikala förslag om hur vi
              ska komma åt skattefifflet.
            </seg>
            <seg n="a83f938e">
              När det gäller Kronofogdemyndigheten utvecklade vi under våren
              2007 myndighetens verksamhet i samband med att myndigheten skulle
              bli helt fristående från Skatteverket. Vi tyckte att Kronofogdemyndigheten
              skulle kunna arbeta helt självständigt och behålla partsneutraliteten
              i det exekutiva arbetet och att det lät sig förenas med en anknytning
              till Skatteverket i strategiska frågor, stöd när det gäller IT-verksamhet
              och administrativa stödformer.
            </seg>
            <seg n="5ad854db">
              Det fanns också en kostnadsaspekt. Myndigheten själv beräknade
              merkostnaden för att bli helt fri från Skatteverket till 17,5
              miljoner kronor. Regeringen räknade med ett lägre belopp, om inte
              jag har fel 15 miljoner. Vi hävdade att det var fel att öka de
              administrativa kostnaderna för Kronofogdemyndigheten genom att
              släppa anknytningen till Skatteverket.
            </seg>
            <seg n="8a37dce6">
              Våra farhågor besannades tyvärr. Kronofogdemyndigheten kommer
              enligt prognoser från september 2008 att överskrida sina anslag
              för innevarande år med 60 miljoner kronor. Följderna blir såväl
              nyanställningsstopp som risk för att ca 150 anställda måste sägas
              upp.
            </seg>
            <seg n="db257e7f">
              Fru talman! Vi socialdemokrater anser att det är mycket viktigt
              att Tullverket får resurser så att myndigheten även i fortsättningen
              kan bedriva en seriös gränskontroll och upprätthålla en närvaro
              i hela landet. Vi har tidigare framfört våra synpunkter genom
              motioner och interpellationer i kammaren med krav på ökade resurser
              till Tullverket och en fortsatt närvaro i hela landet. Vi har
              kunnat se resultat av detta opinionsarbete genom att regeringen
              valde att ge Tullverket extra resurser samtidigt som den kontroversiella
              organisationsplanen drogs tillbaka.
            </seg>
            <seg n="34ba1d8d">
              Det behövs ett starkt gränsskydd i hela Sverige och en bevakning
              av illegal införsel av främst narkotika och vapen. Dessutom måste
              människohandeln med kvinnor och barn bekämpas. Hamnar, lufthamnar
              och gränsöverskridande vägar och järnvägar måste bevakas. Spaningen
              har blivit allt viktigare.
            </seg>
            <seg n="a6ba0976">
              Vi motsätter oss bestämt en utveckling som innebär en utarmning
              av de små tullplatserna i Sverige och kanske ett helt tullfritt
              Norrland, som utgör den största ytan av Sverige. Ett stort antal
              beslag visar att Norrland används flitigt för införsel av smuggelgods
              som narkotika, cigarretter och alkohol. Samtidigt ökar trafiken
              i området inte minst mot Finland. Vi anser att även Norrland måste
              inkluderas i kampen mot den organiserade brottsligheten och att
              tullen även fortsatt måste finnas närvarande med tillräckligt
              mycket personal och bemannade tullstationer i Norrland.
            </seg>
            <seg n="0b745a07">
              Gränsskyddet i norra Sverige bör ses över och inte skäras ned.
              Samtidigt måste samarbete med Norge och Finland fördjupas för
              att få bukt med den organiserade brottsligheten, och egenskyddet
              för tullpersonal bör ses över. Vi föreslår nu inga ökade resurser
              till Tullverket. Men vi kommer noga att följa det arbete som påbörjats
              om Tullverkets organisation.
            </seg>
            <seg n="b3f501e8">
              Vi anser sammanfattningsvis att de förslag som framställts om
              Skatteverkets, Kronofogdemyndighetens och Tullverkets resurser
              och verksamhet i motion Fi270 En ansvarspolitik för jobb och välfärd
              och motion Sk502 ger myndigheterna bättre möjligheter att utföra
              sina samhällsviktiga uppdrag.
            </seg>
            <seg n="81be9467">
              Vi anser även att det som anförts om Skatteverkets ansvar för
              utfärdande av ID-kort i motionerna Sk248 och Sk301 samt om Tullverkets
              resurser och verksamhet i motionerna Sk432 och Sk463 borde beaktas
              i arbetet med att utveckla myndigheternas verksamhet.
            </seg>
          </u>
          <note type="speaker" n="1abc4cbd">
            Anf. 165 MARIE ENGSTRÖM (v):
          </note>
          <u who="Q4946821" xml:id="i-882ce5c09c1881d1-0" n="4b78f26a">
            <seg n="88d27764">
              Fru talman! Jag kan instämma i mycket av det Britta Rådström
              har sagt här om Skatteverkets, Tullverkets och Kronofogdemyndighetens
              viktiga arbete.
            </seg>
            <seg n="dff9ff5d">
              Vänsterpartiets förslag till ytterligare anslag till Skatteverket
              och Kronofogdemyndigheten finns beskrivet i ett särskilt yttrande
              i betänkandet. Dessutom finns reservationer där vi beskriver verksamheten
              för både Tullverket och skattemyndigheten. Det är två jätteviktiga
              myndigheter inom skatteutskottets ansvarsområde.
            </seg>
            <seg n="791a0235">
              Jag tänkte tala lite grann om främst Skatteverkets verksamhet.
              Regeringen har genomfört en rad förändringar på skatteområdet
              sedan år 2006. De undergräver inte bara fördelningsprofilen i
              skattesystemen. De medför också många gånger en komplicerad skattestruktur
              som Skatteverket har att hantera.
            </seg>
            <seg n="da814aed">
              Problemet är att med många nytillkomna arbetsuppgifter och en
              ökad arbetsbelastning finns det kanske många gånger en obalans
              mellan de resurser som Skatteverket har och de arbeten som Skatteverket
              ska utföra. Därför har Vänsterpartiet i årets budgetmotion föreslagit
              att det tillförs ytterligare 40 miljoner kronor.
            </seg>
            <seg n="64e8a35c">
              Vi anser att det är väldigt viktigt att kunna upprätthålla legitimitet
              i skattesystemet och ge Skatteverket nödvändiga resurser för att
              kunna bekämpa bland annat ekonomisk brottslighet. Vänsterpartiet
              har i separata motioner och i olika sammanhang tagit upp en rad
              frågor som är viktiga för att komma till rätta med skatteundandraganden,
              svartarbete och så vidare. En av åtgärderna är att ge Skatteverket
              mer resurser bland annat för att de ska kunna jobba vidare med
              internationellt samarbete för att komma till rätta med fusk.
            </seg>
            <seg n="a1e9e9f0">
              Vi har också sagt att det finns all anledning att se över skatteflyktslagen
              som vi många gånger har tyckt varit tandlös när man släppt igenom
              en del upplägg som varit gjorda enbart i syfte att kunna undandra
              skatt och som kanske inte har varit affärsmässigt motiverade i
              stora koncerner. Nu har i och för sig regeringen kommit med ett
              bra förslag som vi har ställt oss bakom för att komma till rätta
              med de så kallade räntesnurrorna. Det finns också andra förslag
              och upplägg som man har åtgärdat. Men icke desto mindre kanske
              vi dessutom måste se över skatteflyktslagen.
            </seg>
            <seg n="52b865bc">
              Vi har sagt att Skatteverket måste få utökade möjligheter att
              göra oanmälda arbetsplatsbesök. Det ska kombineras med krav på
              att det ska finnas personalliggare inom fler branscher än i dag.
              Det är en jätteviktig fråga.
            </seg>
            <seg n="256dbe12">
              Vi har också sagt att man ska gå vidare med individuell redovisning
              av skatter och arbetsgivaravgifter. Vi vet att Skatteverket i
              dag har ett uppdrag att inom ramen för skatta.se jobba med de
              frågorna. Vi tycker att man kanske kan bryta ut en bransch, till
              exempel byggbranschen, och göra ett försök med en sådan nyordning
              som individuell redovisning av skatter och arbetsgivaravgifter.
              Det finns också en hel del andra förslag som vi har tagit upp.
            </seg>
            <seg n="e0e40ed2">
              Jag har träffat representanter för städbranschen i dag, en bransch
              som precis som byggbranschen märker att allt inte står riktigt
              rätt till. Det handlar om fackliga representanter, men det handlar
              också om representanter för arbetsgivarsidan. De menar att många
              av de åtgärder som jag har pratat om här är sådant som man vill
              se genomförda i sin egen bransch. Jag tycker att det är väldigt
              bra att branscherna själva tar tag i frågorna, precis som byggbranschen
              gjorde för drygt ett år sedan och som faktiskt har fått en hel
              del gehör.
            </seg>
            <seg n="74ec3733">
              Jag vet att det just nu ligger ett uppdrag i Regeringskansliet
              att se över möjligheten att utöka kraven på personalliggare och
              att göra oanmälda arbetsplatsbesök. Jag tror att uppdraget ska
              redovisas tidigast vid nästa halvårsskifte. Frågan är: Varför
              tar det så lång tid när till och med branschen och näringslivets
              företrädare vill ha politikernas hjälp? De vill ha stöd i lagstiftningen
              för att kunna gå vidare med dessa frågor.
            </seg>
          </u>
          <note type="speaker" n="d968c2f1">
            Anf. 166 ULF BERG (m):
          </note>
          <note n="d3a8285b">
            Fru talman! Jag yrkar bifall till skatteutskottets förslag i
            betänkande SkU1 gällande anslagen till Skatteverket, Kronofogdemyndigheten
            och Tullverket samt avslag på motionerna.
          </note>
          <u who="Q5571416" xml:id="i-bbe4d739d0fe050c-0" n="4c7a7c00">
            <seg n="538e9684">
              Alliansens mål för detta utgiftsområde är att säkerställa finansieringen
              av den offentliga sektorn och bidra till ett väl fungerande samhälle
              för medborgare och näringsliv samt naturligtvis motverka brottslighet.
            </seg>
            <seg n="1389dff2">
              Det är viktigt att våra myndigheter jobbar på ett effektivt och
              rättssäkert sätt, och Skatteverket är naturligtvis inget undantag.
              Skatteverket har fått nya arbetsuppgifter. Därför föreslås att
              ramen förstärks med 35 miljoner kronor 2009. Vidare avsätts 25
              miljoner kronor extra för att arbetet med skatta.se ska kunna
              påskyndas. Den tjänsten ger möjlighet till förenklingar för företag
              men också möjlighet till effektivare skattekontroll. Det är ett
              mycket intressant utvecklingsprojekt som nu kan prioriteras med
              de tillskjutna extra resurserna.
            </seg>
            <seg n="186c1407">
              För att ge Skatteverket möjlighet till ytterligare effektivitet
              för att komma till rätta med skattebortfall tillskjuts även här
              extra resurser, 25 miljoner kronor för 2009. Ytterligare medel
              tillförs också till andra uppgifter.
            </seg>
            <seg n="1f28f2d7">
              När det gäller Kronofogdemyndigheten ska arbetet fortgå med att
              underlätta för medborgare och företag att göra rätt för sig. Det
              känns onekligen intressant att följa den fortsatta utvecklingen
              nu när myndigheten står på egna ben efter skilsmässan från Skatteverket.
            </seg>
            <seg n="f678403c">
              Tullverket har en mycket viktig uppgift i brottsbekämpningen
              och ska tillse att så många smugglare som möjligt uppdagas och
              lagförs. Flera av oss har gjort besök inom verkets område, och
              det är spännande att ta del av hur arbetet hela tiden utvecklas
              för att just hitta människor med orent mjöl i påsen.
            </seg>
            <seg n="ed70b02b">
              Samtidigt som man ska bli effektivare inom nämnda område är det
              lika viktigt att varor kan passera vår gräns i båda riktningarna
              så smidigt som möjligt när det gäller vår viktiga export men naturligtvis
              även vår import. Därför är det glädjande att följa processen Effektiv
              handel, även om målet gällande andel elektroniska ärenden rörande
              import- och exportdeklarationer inte når upp till 100 procent.
              Men 97,8 procent är inte fy skam.
            </seg>
            <seg n="8c196348">
              Tullverket tillfördes resurser i årets tilläggsbudget. Det var
              helt nödvändigt, det är ingen tvekan om det. Jag kan nu konstatera
              att det även råder samstämmighet om förslaget till ramanslag.
            </seg>
            <seg n="4207e6f9">
              Även om det är glädjande att följa myndigheternas utveckling
              och att man alltmer ser sig som viktiga servicefunktioner för
              medborgare och företag, är det viktigt att man hela tiden fortsätter
              sitt arbete med att bli allt effektivare och att skattebetalarna
              får alltmer för sina satsade pengar.
            </seg>
            <seg n="604484f1">
              Fru talman! Sin vana trogen vill Vänstern satsa mer än alliansen.
              Socialdemokraterna nöjer sig med ett tillskott på 60 miljoner
              kronor för Skatteverket. Det jag möjligen kan förundras över är
              att man inte vill satsa ytterligare inom alla tre områden som
              ligger under skatteutskottets utgiftsområde. Men kanske pengarna
              inte räcker ens om man är i opposition.
            </seg>
            <seg n="429318ca">
              När Britta Rådström tar upp skattebortfallet ska vi minnas att
              133 miljarder som Skatteverket har räknat fram som en möjlig siffra
              är ett rakt nedstigande arv från tidigare, socialdemokratiska
              regeringar. Det har ju gjorts väldigt mycket för att få bukt med
              den svarta marknaden. Det är ingen tvekan om att vi är politiskt
              överens i den delen, även om vi har lite olika medel. Vänstern
              vill ha ytterligare regler och kontroller, medan vi vill ha morötter
              och hushållsnära tjänster. Till och med PRO, hörde jag i morse
              på nyheterna, har insett hur fantastiskt bra det är, därför att
              det blir betydligt billigare för en pensionär att få städning
              hemma av Elnas lokalvård än genom hemtjänst. Det är klart att
              sådant gör att människor börjar prioritera att ta det rätt väg,
              det vill säga med kvitton och hela den biten. Annars förstår man
              att när skattekilarna är höga måste man kanske tjäna 10 000 kronor
              för att kunna betala en faktura på 1 000 kronor. Det är klart
              att det är lätt gjort för en del människor att falla för frestelsen.
            </seg>
            <seg n="15e237dd">
              Vänsterpartiet vill dock satsa 40 miljoner kronor extra på Skatteverket,
              men man lägger hela 70 miljoner till Kronofogdemyndigheten. Min
              tolkning är att Vänstern innerst inne är medveten om det prekära
              läge som människor skulle hamna i med Vänsterpartiets ekonomiska
              politik. Kraftigt höjda skatter inom många områden kommer naturligtvis
              att svida i människors plånböcker. För många kommer risken att
              bli ny kund hos Kronofogdemyndigheten att vara uppenbar. Då trivs
              jag bättre med vår moderata devis: Man ska kunna leva på sin lön!
              Därför har vi sänkt skatterna för dem som har de lägsta inkomsterna.
            </seg>
            <seg n="8e6eed62">
              Nu kan vi dock vara glada att oppositionens budgetförslag numera
              förpassats till historieskrivningarna.
            </seg>
          </u>
          <note n="7fe6b3d9">
            Fru talman! Jag yrkar bifall till förslagen i skatteutskottets
            betänkande.
          </note>
          <note n="c21d0c3b">
            I detta anförande instämde Fredrik Schulte (m).
          </note>
          <note type="speaker" n="47e8ade1">
            Anf. 167 MARIE ENGSTRÖM (v) replik:
          </note>
          <u who="Q4946821" xml:id="i-882ce5c09c1881d1-1" n="4b78f26a">
            <seg n="3c943f7f">
              Fru talman! Jag var otydlig i mitt anförande. Nu ska jag vara
              tydlig och säga att jag yrkar bifall till Vänsterpartiets reservation
              nr 2. Jag blir uppenbarligen lite förvirrad ibland.
            </seg>
            <seg n="48ef5af9">
              Ulf Berg sade några lite halvtokiga saker. Han sade att Vänstern
              vill ha ytterligare regler och kontroller. I mitt anförande berättade
              jag att det är näringslivets företrädare som vill ha ytterligare
              regler och kontroller, för man inser att svartarbete och skatteundandragande
              innebär sådana ingrepp i deras verksamhet att de helt enkelt kommer
              att bli utslagna. De företag som vill vara vita blir helt enkelt
              utslagna. Det är alltså de som säger att Skatteverket måste få
              fler verktyg i sina händer för att kunna göra kontroller och för
              att kunna göra oanmälda besök. Vänstern driver frågan som ett
              politiskt parti, men det är ju inte Vänstern som parti som vill
              ha detta. Vi är förespråkare för en politik för att komma till
              rätta med problem. Det tycker jag är ganska viktigt att ta till
              sig.
            </seg>
            <seg n="2924968b">
              Sedan var det en väldigt kufisk vändning här när det gällde Kronofogdemyndighetens
              verksamhet och att den skulle bero på Vänsterpartiets skattepolitik.
              Har Ulf Berg missat att man står inför eventuella uppsägningar
              inom Kronofogdemyndigheten på grund av att man fick ekonomiska
              problem när man skulle särskilja Kronofogdemyndigheten och Skatteverket?
            </seg>
            <seg n="a365ba93">
              Dessutom har vi ett annat förslag som gäller saneringslån.
            </seg>
          </u>
          <note type="speaker" n="10196be8">
            Anf. 168 ULF BERG (m) replik:
          </note>
          <u who="Q5571416" xml:id="i-efb41f7e91ce55fe-0" n="4c7a7c00">
            <seg n="177d5d2f">
              Fru talman! Marie Engström och jag är politiskt överens om att
              det är otroligt viktigt att ha regler i den marknadsekonomi som
              i varje fall jag tror på. Det gäller att företag kan konkurrera
              på lika villkor. Det är naturligtvis omöjligt om någon kör svart
              och någon vitt. Då riskerar fel företag att klara sig. Därför
              är det viktigt med olika former av kontroller.
            </seg>
            <seg n="97798c0c">
              Vi har varit med och infört liggare på bland annat restauranger.
              Det har visat sig vara mycket positivt även på andra områden.
              Det är ett steg som Marie Engström berörde är på gång. Jag ser
              också fram emot ytterligare steg i den delen.
            </seg>
            <seg n="79e5978b">
              Marie Engström ville ha svar på varför det tog tid. Skatteutskottet
              är kanske det utskott som har flest propositioner. Är jag rätt
              underrättad har de en hel del att göra på Finansdepartementet.
              Det tar lite tid att få fram allt. Jag hoppas verkligen också
              att det kommer snart eftersom det är ett effektivt sätt.
            </seg>
            <seg n="b05914df">
              Får man fart på www.skatta.se där man i stället för att betala
              in arbetsgivaravgifter i klump kan gå in på individ kan man mycket
              lättare göra kontroller ute bland företagen för att se om det
              är rätt inbetalt.
            </seg>
            <seg n="1df66f66">
              Vänsterns politik kommer att slå mot individen. Det är min fasta
              övertygelse. Ska man ha 200 000 anställda till inom offentlig
              sektor torde det kosta 80100 miljarder i löner. Det ska tas in
              via skatten och kommer att bli dyrt.
            </seg>
          </u>
          <note type="speaker" n="9229652c">
            Anf. 169 MARIE ENGSTRÖM (v) replik:
          </note>
          <u who="Q4946821" xml:id="i-882ce5c09c1881d1-2" n="4b78f26a">
            <seg n="969e7a4c">
              Fru talman! Jag ser med stor oro på det som händer i kommuner
              och landsting just nu. Det läggs en hel del varsel, inte bara
              i stora privata företag som vi många gånger har betraktat som
              säkra företag. Nu läggs också varsel inom kommuner och landsting.
              I mitt hemlandsting handlar det om 500 personer.
            </seg>
            <seg n="51a87746">
              Kommunpolitiker och landstingspolitiker tvingas att gå ut med
              skattehöjningar för att någorlunda klara situationen. SKL, Sveriges
              Kommuner och Landsting, påtalar också vikten av att kommunsektorn
              får känna sig tryggad kommande år. Kanske från 2010 och framåt
              är det mycket viktigt. Jag tycker inte att vi ska stå här i talarstolen
              och nästan raljera om detta.
            </seg>
            <seg n="5d48d771">
              Dessutom föreslår inte Vänsterpartiet 200 000 jobb i den budgetproposition
              vi har lagt fram. Vi föreslår 11 000 jobb för år 2009. Jag tror
              att de jobben kommer att landa alldeles perfekt i den ekonomiska
              situation som vi har hamnat i.
            </seg>
            <seg n="7d51846d">
              I övrigt märkte jag att Ulf Berg inte på något sätt berörde verksamheten
              inom Kronofogdemyndigheten. Det tycker jag är beklagligt. Man
              har hamnat i en situation som inte känns bra och som uppstod plötsligt
              nu i höst.
            </seg>
            <seg n="1a39b8a0">
              Ulf Berg har två minuter på sig att kommentera det, så varsågod!
            </seg>
          </u>
          <note type="speaker" n="ecc673b9">
            Anf. 170 ULF BERG (m) replik:
          </note>
          <u who="Q5571416" xml:id="i-efb41f7e91ce55fe-1" n="4c7a7c00">
            <seg n="556a20b2">
              Fru talman! Det är inte lätt att hinna med allt på två minuter.
              Kommuner och landsting har en tuff ekonomi. Det håller jag helt
              med om. Det är dock ingen nyhet. Vår finansminister sade för drygt
              ett år sedan att det kommer tuffa tider och att det inte var läge
              att sänka kommunal- och landstingsskatter. Anledningen till detta
              var att personalen fick bra löneavtal. Det var bra. Personalen
              i offentlig sektor är värd bra löner, men tillväxten klarar inte
              per automatik att finansiera de höjda lönerna. Då behöver man
              effektivisera.
            </seg>
            <seg n="11ebb0e0">
              Alliansens politik leder till förbättringar även för kommuner
              och landsting, exempelvis sänkta arbetsgivaravgifter. För Landstinget
              Dalarna, där jag hör hemma, är det ca 30 miljoner. För lilla Avesta
              kommun är det 5 miljoner för att inte tala om fastighetsavgiften
              som infördes som tillför Avesta kommun 3 miljoner. De 8 miljonerna
              till kommunsektorn i min hemkommun skulle inte bli verklighet
              med Vänsterns politik.
            </seg>
            <seg n="3c1e45e7">
              Om Kronofogdemyndigheten sade jag i mitt anförande att när man
              blir en egen myndighet tar det en tid att hitta helt nya former.
              Inledningsvis kan man också få lite ökade kostnader, men det är
              något man får jobba med. Det gäller alla, både företag och statliga
              förvaltningar. Man måste hela tiden jobba med att effektivisera
              sig. Det behövs tuffa politiska beslut många gånger. Marknadsekonomin
              och det vi ser nu är andra mekanismer som tvingar fram saker och
              ting. Annars slutar det förskräckligt. Många gånger i s-styrda
              kommuner och landsting höjer man skatten för att lösa problemen
              i stället för att göra det man borde.
            </seg>
          </u>
          <note type="speaker" n="53e20952">
            Anf. 171 BRITTA RÅDSTRÖM (s) replik:
          </note>
          <u who="Q4971571" xml:id="i-7796364e6f1d33b5-1" n="b0202847">
            <seg n="1951f330">
              Fru talman! Om Marie var virrig måste jag ha varit ännu virrigare
              i mitt inlägg. Jag yrkar naturligtvis bifall till reservationerna
              1 och 3. Så kan det bli när det går undan.
            </seg>
            <seg n="5c5cd6c2">
              Det var intressant att Ulf Berg talade om att Tullverket fick
              extra resurser. Ja, ni kröp ju till korset till slut. Trots otaliga
              debatter och inlägg här ville ni inte förrän finansministern helt
              plötsligt en dag ändrade sig. Vi stod i en interpellationsdebatt
              med ministern här i våras där ni var motståndare till att Tullverket
              skulle få mer pengar. Men till slut förstod till och med han att
              det var nödvändigt efter oerhört många protester.
            </seg>
            <seg n="88b91e4c">
              Jag lyssnade lite kort på en tidigare debatt där man debatterade
              rikets styre. Där framkom det att man i fjol stärkte upp Regeringskansliet
              med 240 personer. Nu ska det stärkas upp ytterligare. Jag trodde
              att ni förespråkade att man skulle ta bort folk. Det här ska jämföras
              med möjligheterna för Skatteverket, kronofogden och tullen att
              anställa fler. Det är en ganska intressant reflexion som man kan
              göra.
            </seg>
            <seg n="aeea1a9f">
              Ulf Berg vet mycket väl vad vi tycker om hushållsnära tjänster.
              Det blir intressant att se vad den nya propositionen som kommer
              i veckan kan innebära. Låt mig också kommentera det som man såg
              på tv i morse om PRO. Hade de svart hemtjänst tidigare eftersom
              de fick vita arbeten nu via hushållsnära tjänster? Det kan man
              fundera över.
            </seg>
            <seg n="9926c977">
              Jag återkommer när det gäller kontroll av svartarbete.
            </seg>
          </u>
          <note type="speaker" n="e900e6ee">
            Anf. 172 ULF BERG (m) replik:
          </note>
          <u who="Q5571416" xml:id="i-efb41f7e91ce55fe-2" n="4c7a7c00">
            <seg n="6ac594aa">
              Fru talman! Det var inte så att PRO hade svart hemhjälp, utan
              man hade kommunal hemhjälp. Jag hoppas att den sköts enligt lagens
              bokstav. Däremot hade man insett att hushållsnära tjänster var
              effektivt för pensionärernas plånböcker. Det är därför vi har
              infört det. Jag hoppas att detta ytterligare kommer att se till
              att vi får en vit sektor.
            </seg>
            <seg n="d1241a1a">
              Det är inte alltid man ska ha kontroller och liknande för att
              få ned svartarbeten. Det är också viktigt att vi har bra idéer
              här i Sveriges riksdag och ser till att det blir morötter. Hushållsnära
              tjänster är ett bra exempel på det. Jag har varit ute och besökt
              några som är livrädda för Socialdemokraternas politik. De kan
              i stort sett peka ut vilka fastigheter som numera har en vit hemtjänst
              eller hushållsnära tjänster som helt plötsligt har blivit vita.
              Det är tack vare en morot.
            </seg>
            <seg n="408ec507">
              När det gäller tullen är det väl ingen tvekan om att alliansens
              ledamöter i skatteutskottet hade synpunkter på Tullverket. Vi
              hade en del kreativa lösningar. Jag tror att min kollega Jörgen
              Johansson hade en av de mer kreativa. Nu blev det inte så, utan
              pengarna kom fram.
            </seg>
            <seg n="8de54192">
              Vi förde naturligtvis en intern debatt i frågan eftersom vi ansåg
              att man hade budgeterat fel. Det medgav också alliansregeringen
              eftersom man kom med en tilläggsbudget på 50 miljoner kronor.
              Den ligger kvar även för 2009.
            </seg>
            <seg n="66cd47e4">
              Jag vill nog påstå att det även var internt eget arbete och inte
              bara Socialdemokraternas tal.
            </seg>
          </u>
          <note type="speaker" n="1211dd2b">
            Anf. 173 BRITTA RÅDSTRÖM (s) replik:
          </note>
          <u who="Q4971571" xml:id="i-7796364e6f1d33b5-2" n="b0202847">
            <seg n="8d3e311b">
              Fru talman! Den enda idé som har kommit fram när det gäller att
              göra svarta jobb vita är ju hushållsnära tjänster. Något annat
              har ni inte kommit med ännu.
            </seg>
            <seg n="b54de380">
              Marie Engström nämnde i sitt anförande olika exempel som oanmälda
              kontroller och personalliggare inom fler branscher. Det är oerhört
              bra.
            </seg>
            <seg n="ace17e2c">
              Jag har inte träffat städare, men byggbranschen arbetsgivare
              och fack. De har varit väldigt tydliga med att man inte har någonting
              emot detta. Tvärtom. Man bejakar det. Byggarbetsgivarna vet ju
              hur mycket svartarbete som förekommer.
            </seg>
            <seg n="8baf9a5e">
              Alla de nya uppgifterna för Skatteverket att kolla upp innebär
              att de behöver mer resurser. Det är därför vi föreslår mer resurser
              än vad ni har gjort.
            </seg>
            <seg n="d2c8cf6b">
              Moderaternas mantra är att man ska leva på sitt arbete. Säg det
              till den som är varslad och kommer att bli arbetslös och ska leva
              på halva lönen! Det kommer naturligtvis att drabba kommunerna
              rakt av när det gäller skatteintäkter. Man kommer ju att få mycket
              mindre skatteintäkter.
            </seg>
            <seg n="2e1ecece">
              Sänkta arbetsgifter när det gäller att anställa ungdomar har
              gett storföretaget McDonalds åtskilliga miljoner i ytterligare
              vinst. Det tycker vi inte är särskilt rättvist.
            </seg>
            <seg n="4c308146">
              Nu pratar vi framför allt om anslaget till Skatteverket, Tullverket
              och Kronofogdemyndigheten. Vi hade en debatt i våras om anslaget
              till kronofogden vid skilsmässan. Skulle man få mer pengar för
              att klara administrationen? Det visar sig att de går 60 miljoner
              över budget i år. Om jag kommer ihåg rätt hade regeringen lagt
              till 15 miljoner och sade att det inte skulle bli något problem.
              150 personer kan bli arbetslösa.
            </seg>
          </u>
          <note type="speaker" n="9ed2e06d">
            Anf. 174 ULF BERG (m) replik:
          </note>
          <u who="Q5571416" xml:id="i-efb41f7e91ce55fe-3" n="4c7a7c00">
            <seg n="abfe6309">
              Fru talman! Betyder det, Britta Rådström, att det vi har hört
              om er budgetering för Kronofogdemyndigheten är felaktig? Vi ligger
              faktiskt på samma nivå rammässigt. Jag har lite svårt att ta åt
              mig av kritiken.
            </seg>
            <seg n="2fbb528c">
              I så fall är det Vänsterpartiet som ska ha kredit för de 70 extra
              miljonerna. Alliansen, Socialdemokraterna och Miljöpartiet ligger
              på samma nivå, såvitt jag kan förstå.
            </seg>
            <seg n="26720a1d">
              Som jag sade tidigare kan det uppstå kostnader när man blir en
              ny myndighet och ska börja rigga egna system, även om vi har fattat
              beslut om att det ska vara en viss samordning med stödfunktioner.
              Jag konstaterar att alliansen och Socialdemokraterna har en samsyn
              när det gäller budgeten, om jag inte har missförstått det alldeles.
            </seg>
            <seg n="8b68b02e">
              Jag hoppas förstås, apropå RUT, att det snart ska bli ROT. Det
              är ett av de alternativ som finns. Jag tror att det är ett bra
              sätt. Det var väl en alliansregering för länge sedan som införde
              det. Jag tror att det tillsammans med till exempel den nya regeln
              om F-skatt gör att det blir betydligt lättare att kontrollera
              i framtiden. För att man ska få de här skattenedsättningarna krävs
              kvitton. Det kommer att gynna det hela, precis som hushållsnära
              tjänster har gjort.
            </seg>
            <seg n="62dd7f88">
              Visst är det mycket vi kan göra och mycket som återstår.
            </seg>
            <seg n="911a835d">
              Som gammal polis kan jag konstatera att när det gäller rattfyllerister
              hittar polisen ungefär lika många på ett år som det kör på en
              dag. Det är många som inte hittar allt.
            </seg>
            <seg n="489c3ec3">
              Skatteverket kommer inte heller att hitta allt eftersom det är
              så mycket fel.
            </seg>
          </u>
          <note type="speaker" n="a6367817">
            Anf. 175 JÖRGEN JOHANSSON (c):
          </note>
          <u who="Q5886707" xml:id="i-b1dbcf16489d9418-0" n="1db78fa8">
            <seg n="fcb01883">
              Fru talman! Skatteverket, Kronofogdemyndigheten och Tullverket
              är tre myndigheter som är knutna till skatteutskottet. Det är
              myndigheter som har en viktig roll i samhället.
            </seg>
            <seg n="2d414888">
              Jag ska belysa Skatteverket och Tullverket då det är de myndigheterna
              som kanske främst har varit i fokus och är i fokus i de reservationer
              som finns i betänkandet.
            </seg>
            <seg n="becb597c">
              Fru talman! En förutsättning för att Välfärds-Sverige ska fungera
              är att alla drar sitt strå till stacken. Skattefusk och svartjobb
              undergräver vår välfärdsmodell samtidigt som det snedvrider konkurrenssituationen
              i landet.
            </seg>
            <seg n="eb53e6be">
              Det är alltså viktigt att Skatteverket aktivt arbetar med att
              beivra skattefusk och svartjobb. Regeringen arbetar aktivt med
              att skapa regelverk på område efter område för att få bort det
              här fusket. I går fattade vi till exempel beslut där möjligheten
              att göra mindre nogräknade affärer undanröjdes. Det innebär en
              beräknad skattevinst i storleksordningen 6 miljarder kronor om
              året.
            </seg>
            <seg n="76f3ac92">
              Andra åtgärder som omvänd momsskyldighet för byggsektorn och
              avdrag för hushållsnära tjänster är åtgärder som genomförts för
              att minska svartjobben. Ytterligare åtgärder bereds för närvarande
              inom Regeringskansliet.
            </seg>
            <seg n="e5f68f95">
              Fru talman! Skatteverket får under nästa år en höjd ekonomisk
              ram om 116 miljoner kronor. I den förstärkningen ingår extra resurser
              för att bekämpa svartjobb.
            </seg>
            <seg n="283a8f8c">
              Oppositionen, i form av Socialdemokraterna och Vänsterpartiet,
              för en så kallad korkpolitik i den här frågan. Oavsett hur mycket
              regeringen föreslår, föreslår man mer.
            </seg>
            <seg n="33a74fc9">
              Retoriken förefaller viktigare än innehållet i politiken.
            </seg>
            <seg n="997fad7a">
              I en reservation framhåller Socialdemokraterna att man i regeringsställning
              stärkte Skatteverkets kontrollarbete genom extra anslag som regeringen
              nu inte vill fortsätta med. Det man inte säger är att satsningen
              uttalat gällde för en kortare tidsperiod för att kunna göra en
              snabb personalväxling då många anställda skulle pensioneras inom
              Skatteverket. Det var alltså inte någon långsiktig satsning.
            </seg>
            <seg n="5d6ea717">
              Det alliansregeringen nu har gjort är alltså inte att ta bort
              det anslag som den tidigare regeringen beslutade om utan bara
              följa det gamla beslutet, vilket innebar en avveckling av anslaget.
              Därför framstår den socialdemokratiska synen på det här området
              som något underlig.
            </seg>
            <seg n="e9cc00d6">
              Fru talman! Det intressanta är att vi alla här i kammaren är
              överens om att åtgärderna mot svartjobb måste intensifieras. Det
              vore ändå intressant att göra en analys av bakgrunden till den
              värderingsglidning som trots allt har skett inom den svarta ekonomin
              under det senaste decenniet. Här är jag övertygad om att eftergivenheten
              hos tidigare regeringar väger tungt.
            </seg>
            <seg n="88d850fc">
              Fru talman! Tullen har diskuterats mycket under året. Förändringarna
              inom tullen, behovet av mer ekonomiska resurser och förmågan att
              stoppa inflödet av alkohol vid gränsen har varit de tunga diskussionsämnena.
            </seg>
            <seg n="727f8f1b">
              Oppositionen krävde under våren extra resurser till tullen. Regeringen
              anslog i tilläggsbudgeten mer än dubbelt så mycket som oppositionen
              ansåg behövdes. I den budget vi nu behandlar föreslås resursförstärkningar
              med drygt 78 miljoner kronor. Det innebär att satsningen på det
              nya klareringssystemet kan gå vidare. Även förändringsarbetet
              i övrigt kan gå vidare. Klareringssystemet är alltså förtullningen
              av ut- och ingående varor.
            </seg>
            <seg n="4258b7e4">
              Då just förändringsarbetet var en stor fråga under våren vill
              jag mot bakgrund av inriktningen i några motioner kommentera några
              punkter.
            </seg>
            <seg n="d58c710b">
              Vårt ansvar, i den här församlingen, är att se till att verksamheter
              bedrivs på effektivast möjliga sätt, alltså att varje skattekrona
              hanteras rätt. I dagens läge innebär det inte att det ska stå
              gubbar och gummor vid Sveriges gränser. Tullen måste arbeta smartare
              för att nå de resultat som vi politiker vill se.
            </seg>
            <seg n="cfabc327">
              Jag vill betona att förändringsarbetet inom tullen måste gå vidare,
              men kanske i lugnare takt än vad ekonomin inom Tullverket tidigare
              krävde. Det mål som tullen har satt upp för sitt förändringsarbete
              är imponerande. Samhällsnyttan i tullens arbete ska öka med 100
              procent. 80 procent av de identifierade kriminella nätverken ska
              slås ut, och minst 80 procent av varuflödet ska vara kvalitetssäkert.
            </seg>
            <seg n="027d3565">
              På det senare området kan vi se ett första steg genom förändringen
              av fartygsklareringen, där ny teknik och nya arbetsformer har
              inneburit att åtta personer som har varit lokaliserade i olika
              delar av landet nu har ersatts av tre personer placerade på Arlanda.
            </seg>
            <seg n="762bc2e3">
              Utifrån kundperspektivet har en mycket tydlig kvalitetsförbättring
              skett samtidigt som säkerheten har stärkts. Kunderna i detta fall
              representerar hela landet.
            </seg>
            <seg n="d11a46eb">
              80 procent av klareringen är i dag automatisk, och 20 procent
              sker fortfarande manuellt.
            </seg>
            <seg n="ef31652e">
              Jag är övertygad om att många har åsikter om en sådan här förändring.
              Samtidigt måste vi fråga oss: Vad är uppdraget? Hur använder vi
              varje skattekrona? Var uppnår vi bästa resultat för samhället?
            </seg>
            <seg n="1d9aac6e">
              Fru talman! En bra och effektiv tullverksamhet måste samarbeta
              med andra myndigheter på ett okomplicerat sätt för att nå de bästa
              resultaten. Tullen, polisen, Skatteverket och Kustbevakningen
              arbetar i dag ihop på ett bra sätt, men det måste bli bättre.
            </seg>
            <seg n="23eacb72">
              Olika regionindelningar för de olika verken försvårar arbetet,
              och förhållandet att Kustbevakningen i dag finns under sex olika
              politikområden bidrar inte till en effektivitet. Här måste en
              förändring ske.
            </seg>
            <seg n="91dcd47e">
              Jag konstaterar att generaldirektörerna för såväl Skatteverket
              som Tullverket anser att de klarar verksamheten med nu anslagna
              medel.
            </seg>
            <seg n="6e00e0e9">
              Oppositionens vilja att anslå än mer ser jag som ett tecken på
              att man vill genomföra ett hårdare kontrollsamhälle.
            </seg>
            <seg n="0e858f9f">
              Tullens verksamhet och vår gemensamma vilja att stoppa den illegala
              införseln av öl, vin och sprit vid våra gränser är inte bara en
              fråga för tullen. Här krävs domstolar som vågar döma efter de
              intentioner som lagstiftaren har haft. Här krävs en lagstiftning
              som är hållbar även vid exempelvis vänskapsleveranser och så vidare.
              Allt löses alltså inte genom ökade anslag, utan här gäller det
              att se helheten och också agera utifrån att nå mål för helheten.
            </seg>
            <seg n="5b739fef">
              I det särskilda yttrandet tas frågan om regionalpolitiska hänsyn
              upp. Jag har förståelse för frågan, men jag måste ändå betona
              att det framstår som något udda att placera en tullgubbe vid gränsen
              där inga tullbara varor och ingen illegal införsel finns. Det
              synsättet fullföljer knappast ambitionen att varje satsad krona
              ska göra största nytta. För att uppnå regionalpolitisk hänsyn
              fordras troligen andra åtgärder än att man styvnackat hävdar att
              tullgubben ska vara där.
            </seg>
            <seg n="ca37a429">
              Frågan om trafficking, eller människohandel, tas också upp i
              det särskilda yttrandet som en fråga i tullsammanhang, trots att
              det inte är en tullfråga då den inte ingår i tullens ansvarsområde.
              Jag håller däremot med om synpunkterna som framförs där om behovet
              av att komma åt människohandeln på ett effektivt sätt. Men det
              måste i dag ske via det samarbete som främst byggs upp mellan
              tullen, polisen men förmodligen också Kustbevakningen. Huvudansvaret
              för denna verksamhet det gäller att betona det ligger på polisen.
            </seg>
          </u>
          <note n="0f1051e0">
            Fru talman! Jag yrkar bifall till utskottets förslag till beslut.
          </note>
          <note type="speaker" n="f2906137">
            Anf. 176 BRITTA RÅDSTRÖM (s) replik:
          </note>
          <u who="Q4971571" xml:id="i-7796364e6f1d33b5-3" n="b0202847">
            <seg n="78df91fc">
              Fru talman! Jag har några frågor till Jörgen Johansson. Jag fick
              inget svar från Ulf Berg tidigare. Det handlar om ID-korten. När
              Skatteverket svarade på remissen om de nya ID-korten ville man
              att polisen skulle ha hand om det. Det kom också utredaren fram
              till.
            </seg>
            <seg n="c6e2462b">
              Sedan Svensk Kassaservice slutade utfärda ID-kort i april 2008
              har många människor, särskilt utländska medborgare, haft stora
              svårigheter att skaffa ID-kort. Det påverkar naturligtvis deras
              vardagsliv när det gäller att kunna ta ut pengar, sätta in pengar
              och lösa ut pengar. Det är oacceptabelt att regeringen på detta
              sätt, trots att problemet har uppmärksammats med interpellationer
              här i riksdagen, har låtit tiden gå och ännu inte tagit fram ett
              fungerande sätt att utfärda ID-kort. Ett sådant ska komma först
              till sommaren. Så vi har ett stort glapp här.
            </seg>
            <seg n="5c9dc0e3">
              Jag skulle därför vilja veta om Jörgen Johansson inte tycker
              att det ska ligga kvar hos polisen.
            </seg>
            <seg n="adff86da">
              Jag håller med om att det ska vara ett samarbete mellan olika
              myndigheter. Det tycker jag är en självklarhet. Jag vet tullstationer
              i olika delar av landet som redan har utvecklat detta samarbete.
              Det förekommer, men det måste utvecklas.
            </seg>
            <seg n="61e94ec3">
              Jag känner rätt väl till hur det är vid gränsen vid tullstationen
              i Haparanda i Norrbotten. Där passerar oerhört mycket trafik.
              Tullgumman där har det inte lätt, och det behövs absolut en tullstation.
              Trafiken har accelererat i och med till exempel Ikea. Det kommer
              ryssar, finnar, människosmugglare och andra smugglare in via gränsen
              i Haparanda. Det är därför klart att det behövs en tullstation
              där, och den behöver, som jag ser det, utökas.
            </seg>
            <seg n="007192af">
              Att Kustbevakningen finns under sex olika politikområden är vansinnigt.
            </seg>
          </u>
          <note type="speaker" n="649ff49c">
            Anf. 177 JÖRGEN JOHANSSON (c) replik:
          </note>
          <u who="Q5886707" xml:id="i-b1dbcf16489d9418-1" n="1db78fa8">
            <seg n="062b64fb">
              Fru talman! Vad gäller ID-korten ökar anslaget med 21 miljoner
              kronor inledningsvis nästa år. Sedan ökar det fortlöpande med
              10 miljoner kronor om året. Frågan finns faktiskt med i budgeten
              inför nästkommande år.
            </seg>
            <seg n="088f5184">
              När det gäller tullen i Haparanda och så vidare kan jag säga
              att den diskussion och det förändringsarbete som skedde för i
              stort sett ett år sedan och som presenterades i januari från tullen
              innebar en livlig debatt, bland annat här i kammaren. Jag reste
              runt i landet, från Lernacken vid bron nere i söder, via Karlshamn,
              Karlskrona och upp till Haparanda och diskuterade med tullare.
            </seg>
            <seg n="33cc3942">
              Jag har förståelse för den oro som då präglade verksamheten.
              Det var en oro som sedan försvann i och med att man tillförde
              detta extra anslag för att få en lugnare förändringstakt.
            </seg>
            <seg n="7f7217f3">
              Samtidigt måste vi ha klart för oss att såväl tullen i Haparanda
              som tullen i Malmö, tullen i Karlskrona och så vidare måste inse
              att vi måste modernisera, att vi måste följa utvecklingen i världen
              i övrigt och att vi måste följa hur buset utvecklar verksamheten
              eftersom de är effektiva, och det gäller att hänga med i denna
              utveckling. Därför ser jag det inte som självklart hur lösningarna
              blir.
            </seg>
            <seg n="cd4fbc6e">
              Jag vet att man i dag från Tullverkets styrelse arbetar mycket
              dialogbaserat med verksamheter och har ett Norrlandspaket för
              tullens verksamhet. Sedan handlar det om hur man gör placeringarna
              i detta sammanhang och vilken teknik man använder och så vidare.
              Här går det nämligen att använda mycket teknik som tullen på exempelvis
              den finska sidan gör. Jag tror att vi har mycket att ta till oss
              av den utveckling som man har just i Finland på det området.
            </seg>
          </u>
          <note type="speaker" n="23a7f287">
            Anf. 178 BRITTA RÅDSTRÖM (s) replik:
          </note>
          <u who="Q4971571" xml:id="i-7796364e6f1d33b5-4" n="b0202847">
            <seg n="99cb5f4e">
              Fru talman! Det var därför som jag också sade att det i Tullverkets
              arbete måste finnas ett utökat samarbete med både Norge och Finland.
              Vår längsta gräns är mot Norge, men den finska gränsen är också
              oerhört lång.
            </seg>
            <seg n="1ce0115a">
              Tullen själv säger att man vill satsa mer på det som man kallar
              för spaning och brottsförebyggande arbete, alltså att man har
              lite koll på buset, som Jörgen Johansson talade om. Det är klart
              att tullen måste lägga upp sitt arbete på det sätt som de anser
              är bäst och ger mest effektivitet. Vi kan ju ingenting om deras
              arbete. Vi kan bara tycka utifrån att det är bra eller dåligt
              eller att de behöver mer resurser och lyssna på människor som
              finns i verksamheten.
            </seg>
            <seg n="3cccfadc">
              Oron har lagt sig ett tag. Men det kommer nya organisationsförslag
              framöver. Ska det inte presenteras något efter jul som berör tullen?
              Jag tror att det är så.
            </seg>
            <seg n="e21d4f37">
              Kustbevakningen är intressant, och den talar vi inte så ofta
              om just därför att den ligger inom flera politikområden. Kustbevakningen
              har dragits ned otroligt mycket och finns knappt längre annat
              än på ett fåtal ställen runt om i landet. Vi kanske borde ha en
              ordentligare genomgång av hur Kustbevakningen är uppbyggd och
              hur vi vill att den ska se ut i framtiden. Jag tycker att den
              bör förstärkas. När det gäller Norrlandskusten har man dragit
              ned mycket på Kustbevakningen jämfört med hur man hade det tidigare.
              Jag vet inte om Ulf Berg känner till det också. Men det kanske
              är för att det är så utspritt som det är svårt att få grepp om
              det.
            </seg>
            <seg n="1c094aef">
              Jag har en sista kommentar. Jörgen Johansson sade att vi tillförde
              pengar till Skatteverket bara under några år. Men vad vet han
              om vad vi hade tillfört om vi hade suttit vid makten nu? Det går
              inte att förutspå. Men att vi värnar om Skatteverket, Tullverket
              och kronofogden är säkert.
            </seg>
          </u>
          <note type="speaker" n="c821878c">
            Anf. 179 JÖRGEN JOHANSSON (c) replik:
          </note>
          <u who="Q5886707" xml:id="i-1ee3bb3e275ebfe1-0" n="1db78fa8" next="i-9dbea8551f2be3a4-0">
            <seg n="1c3bde49">
              Fru talman! Nej, Britta Rådström, allt är en gåta beträffande
              oppositionens politik!
            </seg>
            <seg n="bb7ba0c9">
              Den debatt som förts det är därför som jag tar fram detta med
              tullgubbar och tullgummor har mer präglats av personen, tullgubben,
              som står vid vägen och tittar på varje bil som passerar. Det är
              inte så smugglingen och införseln i dag sker. Därför måste man
              ha mer sofistikerade arbetsmetoder.
            </seg>
            <seg n="d3a3d036">
              När det gäller den interna organisationen har man haft en dialog,
              och man har gått ut med erbjudanden till personalen och bland
              annat frågat vilka som vill gå i förtidspension. 144 personer
              har accepterat det, vilket innebär att man sparar närmare 140
              miljoner. Hela förändringsarbetet är i dag dialogbaserat. Det
              är nu på ett helt annat sätt än det var i diskussionen för ett
              år sedan.
            </seg>
            <seg n="ef560ccf">
              Det sker ett samarbete med våra grannländer, både via den internationella
              tullorganisationen och mellan de länder som är anslutna till Schengenavtalet.
              Norgegränsen har varit ett problem Norge är ju inte ett EU-land
              så det har varit förhandlingar. Norska tullen måste uppfylla vissa
              krav för att Norge ska kunna ses som ett EU-land trots att Norge
              inte är det. Där har Sverige varit pådrivande gentemot kommissionen
              som har gått med på en förändring under förutsättning att Norge
              klarar kraven. Tullen i Norge säger att de arbetar på detta och
              att de kommer att klara kraven. Jag tror att den frågan löses.
            </seg>
            <seg n="4b401f98">
              Sedan gäller det Kustbevakningen. Som jag sade i mitt anförande
              ser jag ett problem med organisations- och regionindelningar och
              med Kustbevakningens situation att man nu lyder under sex olika
              politikområden. Här måste det ske en förändring så att man får
              en effektivare verksamhet. Det gäller då inte bara tullen utan
              även regionaliseringen beträffande skatteverk, polis och så vidare.
            </seg>
          </u>
          <note n="dc4095cf" type="speaker">
            Anf. 180 GUNNAR ANDRÉN (fp):
          </note>
          <u who="Q5886707" xml:id="i-9dbea8551f2be3a4-0" n="1db78fa8" prev="i-1ee3bb3e275ebfe1-0">
            <seg n="b1883937">
              Fru talman! Vi har kommit till den årliga spännande debatten
              om anslagen till Skatteverket, Kronofogdemyndigheten och Tullverket.
              Det är alltid lika spännande. Jag tror att det för min del är
              sjunde gången som jag är med och diskuterar detta. Marie Engström
              har kanske varit med om ännu fler debatter om just denna punkt.
            </seg>
            <seg n="7ccc318c">
              Jag tror att det vid en titt på Myndighets-Sverige är väldigt
              viktigt att konstatera att både Skatteverket och Tullverket är
              två av de av medborgarna allra mest uppskattade myndigheterna
              när det gäller tillgänglighet och tillmötesgående. När vi diskuterar
              de meningsskiljaktigheter som finns ska vi nog ha i minnet att
              det är otroligt lite klagomål i förhållande till vad det skulle
              kunna vara när det gäller dessa båda myndigheter.
            </seg>
            <seg n="0bf3e327">
              Man kan väl också konstatera att Skatteverket har genomfört en
              datorisering som nog saknar motstycke jämfört med andra myndigheter
              i det här landet. Beträffande den 24-timmarsservice som man i
              nästan alla frågor i praktiken kan få från Skatteverket finns
              det mycket lite i övrigt att önska. Men det betyder inte att det
              inte finns problem. Det finns säkert människor som känner sig
              illa behandlade, och i olika frågor kan man ha olika bedömningar.
            </seg>
            <seg n="d0015a9d">
              Också det förhållandet att ungefär 99 procent av de skatter som
              Skatteverket varje år debiterar betalas in visar på en effektivitet
              i organisationen som helhet. Siffran är något år gammal, så den
              har kanske förändrats något till följd av den olyckliga omständigheten
              att det är väldigt många betalningsanmärkningar när det gäller
              det som vi i går diskuterade, nämligen trängselskatten. Det är
              många som inte betalar in trängselskatten. Det påverkar statistiken,
              så för att kunna göra en jämförelse måste trängselskatten tas
              bort i sammanhanget.
            </seg>
            <seg n="bf8be90d">
              När det gäller trängselskatten är vid det här laget 125 miljoner
              kronor som inte betalats in, och när det gäller antalet beslut
              i Skatteverket handlar det om ungefär 10 miljoner. I fråga om
              trängselskatten handlar det om 8090 miljoner om året. Det är alltså,
              som ni här hör, helt befängt att detta ska påverka.
            </seg>
            <seg n="3cdd7ea3">
              Jag tror också att det är viktigt att se att det är få myndigheter
              som har genomgått så enorma förändringar som Tullverket och skattemyndigheten
              under senare år har genomgått.
            </seg>
            <seg n="721e5646">
              När jag kom in i riksdagen diskuterades här i kammaren till exempel
              och detta gjordes också, på förslag från Socialdemokraterna, Vänsterpartiet
              och Miljöpartiet frågan om att av regionalpolitiska skäl flytta
              ut hanteringen av vanliga inkomstdeklarationer till Luleå och
              andra orter. Det var mycket bra gjort. Men den delen alltså personliga
              deklarationer som Skatteverket sysslat med har till följd av olika
              förenklingar minskat väldigt mycket. Det har gjort att man kunnat
              friställa personal.
            </seg>
            <seg n="29ecf2d5">
              Vi vet ju att generaldirektören Mats Sjöstrand vill göra helt
              andra prioriteringar, vilket jag tror är väldigt klokt. Framför
              allt gäller det då den internationella ekonomiska brottsligheten
              som ju liksom slår in över landet. Där behövs det mer resurser.
              Tack och lov har vi kommit ifrån många av rutingöromålen!
            </seg>
            <seg n="235be135">
              Till exempel när det gäller det som kallas för organiserad brottslighet
              Mats Sjöstrand brukar tala om servicetjänster behövs det väldigt
              många insatser också av personligt slag. Det är inte längre bara
              fråga om att sitta vid en dator och titta på vad det nu kan vara.
            </seg>
            <seg n="087d1359">
              Jag vill inte bli för polemisk i det här fallet, men på en punkt
              reagerar jag en smula på det som Britta Rådströms sade. Det gäller
              då synen på tullen. Tullen har ju också genomgått väldiga förändringar.
              Framför allt EU-medlemskapet har resulterat i tre mycket omfattande
              omorganisationer och geografiska förändringar. De gjordes åren
              1995, 1998 och 2004. Jag tror att det är effekterna, resultatet,
              av dessa som vi nu ser. Vi tycker inte att hela landet täcks in.
              Men enligt mitt förmenande är tullen på väg att få en kostym som
              är anpassad till den verklighet som vi under de närmaste åren
              kommer att leva i en helt annan ekonomisk verklighet också för
              tullen.
            </seg>
            <seg n="94c8b9e4">
              Fru talman! Jag vill avsluta mitt anförande med att säga att
              jag hade hoppats att det inte skulle vara några reservationer
              som det yrkades bifall till. Fru talmannen vet från föregående
              mandatperiod att jag städse har hävdat att det är ett okynne av
              oppositionen, för vår del under förra mandatperioden, att yrka
              bifall till alla de olika reservationerna när man vet utgången.
              Det gäller inte bara gentemot medierna. Det gäller ju också att
              förstå vilka frågor som regeringen kan falla på.
            </seg>
            <seg n="e5c7db8e">
              Fru talman! Först ber jag att få yrka bifall till utskottets
              förslag i betänkandet och därmed avslag på reservationerna.
            </seg>
            <seg n="bf64fbf1">
              Jag tror inte att det är fel att säga att de tre statliga verk
              som vi i dag talar om präglas av en ny förvaltningskultur. Sedan
              flera år är arbetets inriktning inte minst det förebyggande. Det
              handlar därmed inte främst om att invänta att fel begås och om
              att då slå till med all den styrka som respektive verk har och
              som förseelsen kräver. Det handlar i stället, fru talman, minst
              lika mycket, eller kanske ännu mer, om att på ett konstruktivt
              sätt underlätta för medborgarna när det gäller att handla rätt
              och att göra rätt för sig.
            </seg>
            <seg n="3704141d">
              Med stort förtroende ska medborgare kunna vända sig till statliga
              myndigheter för information och vägledning så att det inte blir
              fel. Myndigheterna hör till demokratins viktiga infrastruktur
              och är därmed oundgängliga för alla rättsstater.
            </seg>
            <seg n="d2ba9d1e">
              Fru talman! I grund och botten finns det i denna kammare mellan
              samtliga sju partier en bred samsyn kring betydelsen av att ha
              fungerande skatteverk, kronofogdemyndighet och fungerande tullverk.
            </seg>
            <seg n="b0325108">
              Skillnaderna i budgetsammanhang är inte alltför stora. Alliansregeringen
              stödd av Moderaterna, Centerpartiet, Folkpartiet och Kristdemokraterna
              i skatteutskottet föreslår ett ramanslag för Skatteverkets del
              om lite drygt 6 306 miljoner kronor, för Kronofogdemyndigheten
              om lite drygt 1 617 miljoner kronor och för Tullverket om 1 535
              miljoner kronor.
            </seg>
            <seg n="d8fa5003">
              Socialdemokraterna vill öka ramanslaget för Skatteverket med
              totalt 60 miljoner kronor. Det är inte oviktiga pengar, men satt
              i relation till hela budgeten är det mindre än 1 procent. Satt
              i relation till ramanslaget för samtliga tre myndigheter är det
              en skillnad i budgeten på ungefär 0,65 procent.
            </seg>
            <seg n="d765c429">
              Vänsterpartiets extra budgetanslag för Skatteverket handlar om
              40 miljoner kronor, eller ungefär knappt 0,7 procent, och för
              Kronofogdemyndigheten ytterligare 70 miljoner kronor. Det innebär
              att Vänsterpartiet för de tre myndigheterna tillsammans vill anslå
              110 miljoner mer än regeringen. Det är lite drygt 1 procent mer.
            </seg>
            <seg n="a3ddc4e6">
              Jag vill inte frånkänna betydelsen av de här pengarna, men det
              är inte så stora skillnader mellan de olika sidorna.
            </seg>
            <seg n="ce6f7127">
              Jag vill påminna om de förstärkningar som alliansregeringen föreslår
              och som vi i skatteutskottet definitivt tillstyrker. Skatteverket
              har fått ökade uppgifter till följd av ny lagstiftning, och regeringen
              föreslår därför att anslaget varaktigt ökas med 35 miljoner kronor
              från och med 2009. Vi föreslår även att Skatteverkets anslag för
              2009 förstärks med 25 miljoner kronor för den webbaserade tjänsten
              skatta.se, som tidigare nämnts i debatten.
            </seg>
            <seg n="29106755">
              Skatteverkets anslag förstärks ytterligare med 25 miljoner kronor
              för nästkommande år för att intensifiera insatserna mot svartarbete
              och för att samarbeta med andra länder i syfte att följa skatteplaneringsaktiviteter.
              För samma ändamål, konstaterar vi i skatteutskottet, beräknas
              anslaget ökas i förhållande till beräkningen i vårpropositionen
              med 25 miljoner kronor för både 2010 och 2011. Vidare i denna
              uppräkning av utökningar föreslås Skatteverkets anslag för 2009
              att ökas med 21 miljoner kronor engångsvis och 10 miljoner varaktigt
              för arbetet med ID-kort till personer som är folkbokförda i Sverige.
            </seg>
            <seg n="3b957d9d">
              Vad gäller Tullverket föreslås en ökning med 50 miljoner kronor
              för 2009 och ytterligare 50 miljoner för 2010 och 2011 i förhållande
              till beräkningen i vårpropositionen. Förstärkningen ska möjliggöra
              en fortsatt utveckling inom områdena effektiv handel och brottsbekämpning.
            </seg>
            <seg n="b7b04650">
              Vidare föreslår vi att Tullverkets anslag ökas med 25 miljoner
              kronor 2009 för arbete med Customs Trade System, moderniseringen
              av tullkodex. För 2010 och 2011 beräknar regeringen att anslaget
              ökas med 25 miljoner respektive 35 miljoner kronor i förhållande
              till vad som beräknades i vårpropositionen.
            </seg>
            <seg n="64384922">
              Fru talman! Det är kanske inte alltför inspirerande att nämna
              summa efter summa och addera samman detta, men jag vill på detta
              sätt markera att vår finansminister, alliansregeringen och vi
              i skatteutskottet har varit måna om att det tillförs extra medel
              till de här tre väldigt viktiga myndigheterna. De har en särskild
              roll för att upprätthålla en konkurrens som är sjyst, ärlig och
              konkurrensneutral i den bemärkelsen som Ulf Berg nämnde i ett
              av replikskiftena. Man ska inte vinna kontrakt, man ska inte vinna
              avtal genom att man fuskar, utan det ska löna sig i vårt land
              att vara ärlig.
            </seg>
            <seg n="a6e62f5e">
              Fru talman! Vi är näst intill eniga om anslaget. Det skiljer
              på ett antal tiondelar, eller 1 procent. Men med anslaget på dryga
              9 miljarder kronor tycker jag att vi med gott samvete kan säga
              att Skatteverket, Tullverket och Kronofogdemyndigheten har resurser
              för att utföra en oundgänglig och central funktion i vårt samhälle.
            </seg>
          </u>
          <note n="e9f6cddb" type="speaker">
            Anf. 181 LENNART SACRÉDEUS (kd):
          </note>
          <note type="speaker" n="ec1f342c">
            Anf. 182 HELENA LEANDER (mp):
          </note>
          <u who="Q4961406" xml:id="i-038c401865fb3230-0" n="d50f95de">
            <seg n="e0bcbb1d">
              Fru talman! Om sanningen ska fram är jag alldeles för hungrig
              för att hålla någon lång utläggning, men lyckligtvis behövs det
              inte heller. Vi har fått höra många kloka inlägg som gett en fyllig
              bakgrund till de beslut som vi ska fatta. Jag tror att det står
              ganska klart för dem som eventuellt orkat lyssna, som sitter någonstans
              och tittar, att vi alla tycker att det här är tre väldigt viktiga
              myndigheter som fyller en viktig funktion i vårt samhälle.
            </seg>
            <seg n="7bd4e09a">
              Det är några smärre skillnader i exakt hur stora anslag vi vill
              ha. Från Miljöpartiets sida har vi tidigare lyft fram behovet
              av ökade resurser till Tullverket för att upprätthålla brottsbekämpningen
              och inte minst motverka den illegala alkoholinförseln. Nu har
              regeringen faktiskt tillfört mer pengar till Tullverket, vilket
              jag noterar med glädje och därför inte har några förslag till
              ytterligare förstärkningar. Inte heller vad gäller de andra myndigheterna
              har jag några förslag till förstärkningar. Vi ser att Skatteverket
              har fått mer pengar för att arbeta mot bland annat skattefusk.
            </seg>
            <seg n="755a3d28">
              Från oppositionens sida kan vi ibland bli lite otåliga och tycka
              att det kanske inte händer så mycket, i alla fall inte tillräckligt
              snabbt. Men jag tycker att det här är en bra början. Sedan får
              vi se, när de här pengarna har fått verka, om det finns behov
              att återkomma med mer pengar.
            </seg>
            <seg n="6644b396">
              Samma sak är det vad gäller Kronofogdemyndigheten. Det är ett
              bekymmersamt läge just nu med hotande uppsägningar. Även där kan
              det finnas behov att följa verksamheten för att se hur det går
              och kanske återkomma i senare budgetar, vad vet jag! Men så som
              dagsläget ser ut tycker jag att vi faktiskt med gott samvete kan
              stödja förslaget.
            </seg>
          </u>
          <note n="bef671b8">
            Överläggningen var härmed avslutad.
          </note>
          <note n="9f5e944b">
            17 § Bordläggning
          </note>
          <note n="c6487975">
            Anmäldes och bordlades
          </note>
          <note n="0f18ea90">
            18 § Anmälan om interpellation
          </note>
          <note n="720d22dc">
            Anmäldes att följande interpellation framställts
          </note>
          <note n="d6338470">
            den 27 november
          </note>
          <note n="454f7e78">
            Lennart Axelsson
          </note>
          <note n="1b4a1d67">
            Interpellationen redovisas i bilaga som fogats till riksdagens
            snabbprotokoll tisdagen den 2 december.
          </note>
          <note n="fbece3a5">
            19 § Anmälan om frågor för skriftliga svar
          </note>
          <note n="8ac9ca23">
            Anmäldes att följande frågor för skriftliga svar framställts
          </note>
          <note n="d6338470">
            den 27 november
          </note>
          <note n="d655e467">
            Laila Bjurling
          </note>
          <note n="bee70e69">
            Kalle Larsson
          </note>
          <note n="e83e17df">
            Birgitta Ohlsson
          </note>
          <note n="30ea162e">
            Ameer Sachet
          </note>
          <note n="454f7e78">
            Lennart Axelsson
          </note>
          <note n="70bd5f7f">
            Krister Örnfjäder
          </note>
          <note n="d426deba">
            Frågorna redovisas i bilaga som fogats till riksdagens snabbprotokoll
            tisdagen den 2 december.
          </note>
          <note n="f8605f58">
            20 § Anmälan om skriftliga svar på frågor
          </note>
          <note n="066c4774">
            Anmäldes att skriftliga svar på följande frågor inkommit
          </note>
          <note n="d6338470">
            den 27 november
          </note>
          <note n="34b1b508">
            Hans Backman
          </note>
          <note n="5a7f7f6e">
            Chatrine Pålsson Ahlgren
          </note>
          <note n="6d65510d">
            Sven Bergström
          </note>
          <note n="fdd75ecf">
            Svaren redovisas i bilaga som fogats till riksdagens snabbprotokoll
            tisdagen den 2 december.
          </note>
          <note n="b36fee9c">
            21 § Kammaren åtskildes kl. 19.16.
          </note>
          <note n="16b93437">
            Förhandlingarna leddes
          </note>
          <note n="dc69ad75">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
