<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--65</head>
          <docDate when="2009-01-29 00:00:00">2009-01-29 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:65
          </note>
          <note>
            Torsdagen den 29 januari
          </note>
          <note>
            Kl. 12:00 - 15:03
          </note>
          <note>
            1 § Justering av protokoll
          </note>
          <note>
            Justerades protokollet för den 23 januari.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Tredje vice talmannen meddelade att fredagen den 30 januari skulle
            interpellationssvar kl. 9.00 utgå. Bordläggningsplenum kl. 9.30
            skulle tillkomma.
          </note>
          <note>
            Meddelandet hade delats ut till riksdagens ledamöter.
          </note>
          <note>
            3 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2008/09:255
          </note>
          <note>
            Interpellation 2008/09:255 Utbildning för varslade och arbetslösa
          </note>
          <note>
            Interpellationen kommer att besvaras fredagen den 13 februari
            2009.
          </note>
          <note>
            Skälet till dröjsmålet är att handläggningen av ärendet tar längre
            tid.
          </note>
          <note>
            Karin Renman
          </note>
          <note>
            4 § Svar på interpellation 2008/09:257 om anslagen till RFSL:s
            brottsofferjour för HBT-personer
          </note>
          <note type="speaker">
            Anf. 1 Statsrådet MARIA LARSSON (kd):
          </note>
          <note>
            Fru talman! Marianne Berg har frågat mig vilka åtgärder jag avser
            att vidta för att RFSL:s brottsofferjour ska få en långsiktig
            finansiering, vilka åtgärder jag avser att vidta för att RFSL:s
            brottsofferjour ska kunna söka medel även för sitt arbete med
            män som utsatts för samkönat partnervåld samt vilka åtgärder jag
            avser att vidta för att RFSL:s brottsofferjour ska kunna söka
            medel för sitt arbete med personer som utsatts för hatbrott.
          </note>
          <note>
            Regeringen har i handlingsplanen för att bekämpa mäns våld mot
            kvinnor, hedersrelaterat våld och förtryck samt våld i samkönade
            relationer särskilt pekat på problematiken kring samkönat partnervåld.
            Handlingsplanen lämnades till riksdagen i november 2007, och där
            pekade vi bland annat på att det finns stora behov av kunskaps-
            och verksamhetsutveckling inom detta område. Genom insatserna
            i handlingsplanen vill regeringen skapa förutsättningar för en
            långsiktig ambitionshöjning inom området och möta behoven av skydd
            och stöd för personer som utsätts för våld i samkönade relationer.
          </note>
          <note>
            Regeringen har bland annat ökat stödet till ideella organisationer
            som bedriver kvinno- och brottsofferjourer. För 2009 har 10 miljoner
            tillförts. Vi satsar också resurser på informations- och kunskapsspridning
            om frågor som rör våld i samkönade relationer.
          </note>
          <note>
            RFSL har under de senaste åren fått öronmärkta statsbidrag i
            syfte att förstärka och utveckla förbundets brottsofferverksamhet
            med jour för homosexuella, bisexuella och transpersoner. I 2009
            års budget har regeringen avsatt 2,5 miljoner kronor i syfte att
            förstärka och utveckla brottsofferverksamhet för homo- och bisexuella
            samt transpersoner som utsatts för våld i nära relationer. Dessa
            riktade medel ingår i en flerårig satsning. Skillnaden från tidigare
            år kan alltså sägas bestå i att regeringen i stället för att öronmärka
            medel till just RFSL har avsatt medel för ett visst ändamål utan
            att peka ut en särskild aktör. Eftersom vår ambition är att möta
            behoven av en större beredskap och kompetensutveckling inom detta
            område är det naturligt för regeringen att inte stänga ute andra
            aktörer som också arbetar med detta.
          </note>
          <note>
            När det gäller frågan om medel i syfte att stödja HBT-personer
            som utsatts för hatbrott har jag redan i ett tidigare frågesvar
            hänvisat till en kommande översyn av statsbidraget till organisationer
            på det sociala området. Denna översyn aviserades av regeringen
            i propositionen En förnyad folkhälsopolitik (2007/08:110). Regeringen
            avser att fatta beslut om att Statskontoret får i uppdrag att
            genomföra översynen. Och jag kan meddela att regeringen i dag
            på sammanträdet har fattat detta beslut. Statskontoret ska bland
            annat beakta och lämna förslag på hur behovet av statsbidrag till
            verksamhet inom det sociala området som i dag regleras i annan
            förordning eller inte omfattas av befintlig reglering kan tillgodoses.
            Uppdraget ska redovisas senast den 1 augusti i år.
          </note>
          <note>
            En annan möjlighet för RFSL:s brottsofferjour och andra brottsofferstödjande
            organisationer är att söka projektmedel från Brottsofferfonden
            som administreras av Brottsoffermyndigheten. Medel från Brottsofferfonden
            kan erhållas i första hand för forskning, utbildnings-, informations-
            och utvecklingsprojekt, men även för verksamhetsstöd i vissa fall.
          </note>
          <note type="speaker">
            Anf. 2 MARIANNE BERG (v):
          </note>
          <note>
            Fru talman! Jag vill tacka statsrådet för svaret. Men på de frågeställningar
            som jag har i interpellationen har jag som vanligt inte fått några
            direkta konkreta svar, för i svaret upprepar statsrådet ungefär
            hälften av det faktaunderlag som jag har i min interpellation.
          </note>
          <note>
            Finansieringen har varit en ständigt återkommande fråga för RFSL:s
            brottsofferjour. Men de senaste åren har finansieringen faktiskt
            varit löst genom att regeringen i sitt regleringsbrev till Socialstyrelsen
            avsatte särskilda pengar till denna typ av jourverksamhet. Men
            i årets regleringsbrev finns inte längre några öronmärkta pengar
            med som ska gå till just brottsofferjouren för HBT-personer.
          </note>
          <note>
            Det är helt galet att först få pengar och kunna bedriva en sådan
            viktig verksamhet i lugn och ro och i nästa sekund inte kunna
            veta om verksamheten ska kunna fortsätta eller inte. Detta är
            klart och tydligt, enligt mig, ett rent politiskt spel. Och statsrådets
            eget parti kd får jag väl säga inte är känt för att vara det mest
            HBT-vänliga partiet, kanske snarare tvärtom.
          </note>
          <note>
            Min fråga är vad syftet är med att inte längre öronmärka pengar
            till RFSL:s brottsofferjour. RFSL:s brottsofferjour gör ett mycket
            bra arbete. Personerna som arbetar där har en otroligt stor erfarenhet
            inom området. Ska denna verksamhet fortsättningsvis leva under
            ett ständigt hot om att inte kunna finnas eller få finansiering?
          </note>
          <note>
            Åter till mina frågor: Vad avser statsrådet att vidta för åtgärder
            för att RFSL:s brottsofferjour ska få en långsiktig finansiering?
            Vad tänker statsrådet vidta för åtgärder för att RFSL:s brottsofferjour
            ska kunna söka medel också för sitt arbete med män som utsatts
            för samkönat partnervåld?
          </note>
          <note>
            Det är ett enormt problem att RFSL inte kan söka pengar ur statsbidraget
            som riktar sig till organisationer som jobbar med våld mot män.
            Så, statsrådet, vad händer med de män som blir utsatta för våld
            i samkönade relationer?
          </note>
          <note>
            Statsrådet tog upp bland annat att man kan söka pengar från Brottsoffermyndigheten.
            Men jag tycker att det är en lite knepig lösning på problemet,
            för precis som statsrådet skriver i sitt svar delas det många
            gånger ut pengar till kortsiktiga projekt. Här är det inte så
            stora summor det gäller.
          </note>
          <note type="speaker">
            Anf. 3 Statsrådet MARIA LARSSON (kd):
          </note>
          <note>
            Fru talman! Jag tycker att det verkar som att Marianne Berg verkligen
            vill misstolka regeringens ambitioner i de här frågorna. Det är
            ju väldigt tydligt att regeringen dels har ökat stödet totalt
            sett, dels att vi är angelägna om just denna verksamhet som riktar
            sig till de här målgrupperna genom att vi avsätter särskilda medel
            för denna verksamhet.
          </note>
          <note>
            Det är ett förhållningssätt som vi tillämpar också på andra områden,
            att egentligen inte skriva om en aktör utan skriva vilken verksamhet
            vi vill ha. Det är anledningen till den här förändringen. Det
            är precis samma förhållningssätt som vi har när det gäller exempelvis
            kvinnojourer. Vi skriver inte om organisationerna i sig, utan
            vi skriver att den här verksamheten är viktig, att den måste finnas
            och att den måste kunna få utvecklas. Då öronmärker vi pengar
            till verksamheten.
          </note>
          <note>
            Vi välkomnar de verksameter som finns. På detta område finns
            det inte många aktörer i dag som har en fungerande verksamhet.
            RFSL:s jour är en i ett litet fåtal och vad jag vet den enda i
            Stockholm. Utöver det finns det en HBT-jour för lesbiska och bisexuella
            kvinnor i Norrköping. Vad jag känner till är det de enda två jourer
            som finns i dag. Konkurrensen är alltså inte stor och medel finns
            avsatta.
          </note>
          <note>
            Marianne Berg målar upp en orosbild som det inte riktigt finns
            legitima skäl för.
          </note>
          <note type="speaker">
            Anf. 4 MARIANNE BERG (v):
          </note>
          <note>
            Fru talman! Jag målar inte upp en orosbild utan tvärtom en verklighetsbild.
            Jag har tidigare haft interpellationsdebatter med statsrådet gällande
            kvinnojourernas verksamhet. Där har man inte heller någon långsiktig
            finansiering.
          </note>
          <note>
            RFSL:s brottsofferjour har en verksamhet som har fungerat i många
            år. Man har en kompetens som heter duga. Varför kan regeringen
            då inte fortsätta ge denna organisation öronmärkta pengar? Det
            står inte i motsats till något annat.
          </note>
          <note>
            Ministern säger att jag misstolkar, men jag beskriver tvärtom
            verkligheten.
          </note>
          <note>
            Jag ställde en tredje fråga i min interpellation till ministern:
            Vad avser statsrådet att vidta för åtgärder för att RFSL:s brottsofferjour
            ska kunna söka medel för sitt arbete med personer utsatta för
            hatbrott?
          </note>
          <note>
            Är jag på rätt väg när jag tolkar statsrådets svar som att RFSL
            inte kommer att få några pengar innan översynen av statsbidraget
            till organisationer på det sociala området är klar? Vad jag förstod
            sade statsrådet att det var en regeringsöverläggning i dag och
            att det var klart. Jag undrar hur svaret blev i så fall.
          </note>
          <note>
            Om så inte är fallet, vad händer då med RFSL:s verksamhet för
            homofobiska hatbrott? Ska denna verksamhet försvinna? RFSL har
            en ovärderlig kompetens när det gäller att bemöta personer som
            utsatts för brott, oavsett om det handlar om partnervåld eller
            hatbrott.
          </note>
          <note>
            Hatbrott är inte bara hugg och slag, statsrådet. I vardagen drabbas
            vi HBT-personer ofta av trakasserier, hot och diskriminering.
            Det är allt från att vara utsatt på arbetsplatsen till regelrätt
            mord. Andra hatbrott som HBT-personer utsätts för kan vara mordbrand,
            våldtäkt och kränkningar i olika sammanhang. Det är många HBT-personers
            vardag.
          </note>
          <note>
            De homofobiska våldsbrotten ökade under 2007. Enligt Brås statistik
            var de 723 stycken. Det är inte så få. Det var en ökning från
            2006 med ca 6 procent.
          </note>
          <note>
            Vad kommer att ske framöver, ministern? Jag har fått vissa svar,
            men det är tydligt att jag inte är nöjd med dem. Statsrådet måste
            kunna agera för att RFSL:s brottsofferjour ska kunna få en långsiktig
            finansiering, kunna söka medel till sitt arbete med män som har
            utsatts för våld i samkönade relationer det kan de inte i dag;
            den gruppen ingår inte och kunna söka medel för sitt arbete med
            dem som blivit utsatta för hatbrott. Det är ett enormt viktigt
            arbete man utför. Därför ska man också ha en trygg finansiering.
          </note>
          <note type="speaker">
            Anf. 5 Statsrådet MARIA LARSSON (kd):
          </note>
          <note>
            Fru talman! Jag instämmer i att det är viktigt att den kompetens
            som har byggts upp tas till vara. Det är precis därför vi har
            medel avsatta. Jag får ännu en gång upprepa att vi ser att denna
            verksamhet är viktig och måste finnas. Därför avsätter vi öronmärkta
            medel. Vi avsätter det till verksamhetsområdet, precis som vi
            gör på alla andra områden. Med den kompetens som RFSL:s jour har
            kan man nog vara ganska trygg i att få de medel man ansöker om.
            Den kompetensen värnar vi; den behövs.
          </note>
          <note>
            Låt mig säga något om hatbrott. Jag ser också med oro på den
            ökning som vi kan identifiera, även om jag tycker att kunskapen
            ännu är alltför bristfällig. Ökningen är dock tydlig. Jag känner
            mig djupt oroad över det.
          </note>
          <note>
            Vi ska göra allt för att bekämpa hatbrott. Här handlar det också
            om polisens resurser, förhållningssätt och möjlighet att kunna
            prioritera denna typ av brott. Hatbrott är inte acceptabelt. De
            måste ha hög prioritet och ska bekämpas med alla medel.
          </note>
          <note>
            Ett sätt att öka vår kunskap är att hitta en bra metodutveckling
            för verktyg som kan användas av jourer. Kunskapsnivån för att
            bemöta detta är naturligtvis olika på olika brottsofferjourer.
            Ett led i detta är att brottsofferjourerna nu börjar föra statistik
            specifikt över denna typ av brott, vilket är mycket bra. Då kan
            vi säkra upp det och följa utvecklingen över tid via brottsofferjourerna.
            Att frågan ställs och att problemet uppmärksammas har ett värde
            i sig. Det är icke acceptabelt med hatbrott riktat mot någon grupp
            i samhället.
          </note>
          <note>
            Uppdraget till Statskontoret handlar om att vi har bett om att
            få ett förslag på hur likvärdiga villkor för att erhålla statsbidrag
            kan upprättas för organisationer som verkar inom det sociala området.
            Man ska titta på hur vi kan skapa ett system där det finns samma
            förutsättningar och villkor oavsett om en organisation har en
            specifik smal uppgift eller ett tvärsektoriellt förhållnings-
            eller arbetssätt. Det är en av de frågeställningar som är viktiga
            och som har bäring på denna diskussion.
          </note>
          <note type="speaker">
            Anf. 6 MARIANNE BERG (v):
          </note>
          <note>
            Fru talman! Jag har inte sagt något annat än att de åtgärder
            som regeringen har tagit fram för olika typer av verksamheter
            är lovvärda. Här fallerar det dock. Man kan inte från ett år till
            ett annat ta bort de öronmärkta pengar som har gått direkt till
            RFSL:s brottsofferjour.
          </note>
          <note>
            När vi ser hur samhället har utvecklats vad gäller våld och hatbrott
            förstår jag inte varför det ska vara så osäkert för RFSL att få
            arbeta vidare i lugn och ro med sitt enormt viktiga arbete. Man
            har klart och tydligt den största kompetensen i landet vad gäller
            dessa brott. Man har ett utmärkt samarbete med både polis och
            socialtjänst. Därför anser jag att man bör öronmärka pengar så
            att denna verksamhet kan fortsätta utvecklas, vara ett föredöme
            för andra och också vara en läroplats för många andra verksamheter
            som vill starta.
          </note>
          <note>
            Återigen, varför rycka undan öronmärkta pengar? Varför försvåra
            för HBT-personer som blir utsatta? Regeringen visar med sitt handlande
            att denna grupp inte är viktig. Det ger signaler att så är fallet.
            Det är en svår utpekning att regeringen går i bräschen genom att
            inte fortsatt öronmärka pengar och klart och tydligt visa att
            denna grupp är prioriterad. Det är den inte nu när man ska söka
            pengar i konkurrens med alla andra. Det är en farlig signal som
            regeringen sänder ut i vårt samhälle.
          </note>
          <note>
            Som jag tidigare sagt är den vändning i förhållandet till RFSL
            som har skett under denna regering kanske inte så konstig med
            tanke på att Kristdemokraternas inställning till HBT-frågor och
            HBT-personer vid flera tillfällen visat sig vara tveksam.
          </note>
          <note type="speaker">
            Anf. 7 Statsrådet MARIA LARSSON (kd):
          </note>
          <note>
            Fru talman! Marianne Berg insinuerar saker som hon inte borde
            göra på ett sätt som inte borde ske. Kristdemokraterna och regeringen
            står upp för alla människovärdesfrågor. Det är anledningen till
            att vi totalt sett har ökat stödet till de verksamheter som motverkar
            kränkt människovärde. Det handlar om det ökade stödet som finns
            i handlingsplanen och det ökade stödet till kvinnojourer och brottsofferjourer.
            Det handlar också om att vi ger ett riktat stöd till verksamheter
            som vänder sig till HBT-personer.
          </note>
          <note>
            Men vi måste ha samma förhållningssätt till all bidragsgivning
            vi gör. Vi talar om vilken verksamhet vi vill ha för pengarna,
            inte vilken organisation vi vill ska utföra den.
          </note>
          <note>
            Jag tror inte alls att man behöver vara orolig på RFSL. Konkurrensen
            är inte stor på detta område, vilket jag redan har påpekat.
          </note>
          <note>
            Låt mig återigen nämna den satsning som vi har gjort, och som
            Marianne Berg också säger är lovvärd. Vi har satt mer pengar på
            det här området totalt än vad den tidigare regeringen som Marianne
            Berg supportade gjorde.
          </note>
          <note>
            Jag tycker att vi har all anledning att uttrycka det i debatten
            och klart och tydligt se att det inte handlar om några indragningar.
            Det handlar inte om det som Marianne Berg har uttryckt, att vi
            skulle ha gjort något som har förminskat. Vi har tvärtom gjort
            tydligt att detta är ett viktigt verksamhetsområde. Här finns
            pengar att söka. RFSL är fortsatt självklart välkomna med sin
            ansökan.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2008/09:258 om regeringens arbete
            mot dopning utanför idrotten
          </note>
          <note type="speaker">
            Anf. 8 Statsrådet MARIA LARSSON (kd):
          </note>
          <note>
            Fru talman! Lars Lilja har frågat mig vilka åtgärder mot dopning
            som jag tagit initiativ till sedan ANT-sekretariatet och den interdepartementala
            arbetsgruppen Samant tillsattes.
          </note>
          <note>
            En av de viktigaste åtgärderna för att möta dopningsproblematiken
            utanför idrotten är att samordna resurserna och insatserna med
            det övriga alkohol- och narkotikaförebyggande arbetet, inte minst
            på lokal nivå. Erfarenheter och beprövade metoder på ett område
            kan vara till stor nytta i utvecklandet av insatser inom ett annat.
            Dopningsproblematiken är i vissa avseenden speciell, men uppvisar
            samtidigt många likheter med andra typer av missbruk. Därför är
            samordningen av det förebyggande arbetet på alkohol- och narkotikaområdet
            med antidopningsarbetet centralt.
          </note>
          <note>
            Under 2008 har regeringen tagit initiativ till etablerandet av
            en långsiktigt hållbar struktur för det förebyggande arbetet på
            nationell, regional och lokal nivå. Ett ANT-sekretariat har inrättats
            inom Regeringskansliet med uppgift att samordna regeringens arbete,
            exempelvis när det gäller det gemensamma ansvaret för dopningsfrågan
            som vilar på Justitie-, Social- och Kulturdepartementen. Ett särskilt
            råd för alkohol-, narkotika-, dopnings- och tobaksfrågorna har
            inrättats där berörda myndighetschefer och företrädare på ledningsnivå
            för ett antal organisationer, däribland Riksidrottsförbundet,
            samt ett antal enskilda forskare ingår. Dopningsfrågorna har diskuterats
            och kommer att aktualiseras ytterligare inom ramen för rådets
            arbete. Regeringen avsätter 24 miljoner kronor årligen för finansiering
            av länssamordnare i alla landets län, vilka har i uppdrag att
            stödja bland annat det dopningsförebyggande arbetet på regional
            och lokal nivå. Därutöver avsätter regeringen årligen ca 75 miljoner
            kronor för lokalt förebyggande arbete i kommunerna. Även dessa
            medel ska omfatta förebyggande insatser på bland annat dopningsområdet.
          </note>
          <note>
            Statens folkhälsoinstitut, FHI, är nationellt kunskapscentrum
            för metoder och strategier inom folkhälsoområdet. Folkhälsoinstitutet
            har fått flera uppdrag från regeringen med syfte att förebygga
            missbruk av alkohol, narkotika och dopning. FHI ska stödja länssamordnarna,
            fördela medel till särskilda utvecklingsprojekt inom områdena
            alkohol, narkotika, dopning och tobak samt genomföra informationsinsatser
            i syfte att nå målen för livsstilsfrågorna alkohol, narkotika,
            dopning och tobak. FHI håller för närvarande också på med en kunskapssammanställning
            om dopningsmissbruket. Denna genomgång av kunskapsläget kommer
            att presenteras under våren.
          </note>
          <note>
            Några dagar före jul fick jag Narkotikautredningens slutbetänkande.
            Utredningen har haft i uppdrag att se över lagstiftningen som
            rör narkotika, dopningsmedel, hälsofarliga varor samt lösningsmedel.
            När det gäller lagstiftningen som rör dopningsmedel konstaterar
            utredaren att den är väl fungerande men att straffskalan för dopningsbrott,
            inklusive smuggling, bör skärpas så att den kommer mer i nivå
            med narkotikabrott. Utredaren föreslår också att den expertgrupp
            som analyserar nya dopningspreparat ska få en mer formell ställning.
            Dessa förslag bereds nu inom Regeringskansliet.
          </note>
          <note>
            Utredarens bedömning är vidare att det behövs mer resurser till
            forskning om dopningsmedel. I den forskningsproposition som regeringen
            har beslutat om är 15 miljoner kronor per år öronmärkta till forskning
            på missbruksområdet vilket naturligtvis innefattar dopning.
          </note>
          <note>
            En central fråga gäller omfattningen av missbruket och missbruksmönster.
            Av olika riksrepresentativa frågeundersökningar framgår att omkring
            1 procent av manliga ungdomar någon gång har provat androgena
            steroider som är de vanligaste dopningspreparaten. Denna andel
            har varit i stort sett oförändrad sedan 1993. Den kartläggning
            av gymbesökare som Stadsektionen på Beroendecentrum i Stockholm
            gjorde för ett år sedan visar att ca 5 procent av de manliga besökarna
            någon gång hade använt anabola steroider men hela 9,4 procent
            av männen hade någon gång använt narkotika. För båda typerna av
            preparat innebär detta en överrepresentation jämfört med jämförbara
            grupper i den övriga befolkningen. Narkotikautredningen bedömer
            att dopningsmissbruket är omfattande och ett stort problem. Deras
            bedömning är att det finns minst 10 000 personer med ett mer eller
            mindre frekvent missbruk.
          </note>
          <note>
            Av olika studier framgår att de allra flesta som använder dopningsmedel
            också missbrukar andra droger såsom alkohol och narkotika. Detta
            innebär att vi i huvudsak måsta söka lösningarna på dopningsproblemet
            inom samma ramar som insatserna mot alkohol- och narkotikamissbruk.
            En av anledningarna till att vi har tillsatt ett ANT-sekretariat
            och en interdepartemental arbetsgrupp är också att förbättra förutsättningar
            för samhällets aktörer att ta ett samlat och samordnat grepp om
            missbruksproblematiken.
          </note>
          <note>
            För vård- och behandlingssystemet är det angeläget att de kan
            erbjuda adekvata insatser mot ett dopningsmissbruk liksom att
            dopningsfrågan prioriteras inom det ordinarie arbetet inom polis
            och tull med att bekämpa alla illegala droger.
          </note>
          <note type="speaker">
            Anf. 9 LARS LILJA (s):
          </note>
          <note>
            Fru talman! Som statsrådet säkert har noterat vid det här laget
            är jag ganska engagerad i de här frågorna. Jag kan nästan lova
            att jag om ett år återkommer med en fråga som liknar den jag har
            ställt i dag.
          </note>
          <note>
            Jag börjar med att konstatera att det korrekta begreppet för
            det vanligaste dopningspreparatet som man kallar AAS är anabola
            androgena steroider. Det står fel i det här svaret. Det stod fel
            i det förra svaret. En negativ tolkning är att det kanske säger
            något om engagemanget i frågan, eller möjligen något om kunskapen.
            Jag hoppas att det blir rätt nästa gång.
          </note>
          <note>
            När det gäller ANT-sekretariatet kan jag inse att det naturligtvis
            är bra att man försöker samordna resurserna. Frågan är vilka befogenheter
            sekretariatet har. Vem är det som tar initiativ i dopningsfrågorna?
            Vem kan peka med hela handen och se till att det händer något?
          </note>
          <note>
            Risken finns att allas ansvar blir ingens ansvar.
          </note>
          <note>
            Det råd som nämns i svaret känns som ett slags diskussionsklubb.
            I svaret står det att dopningsfrågorna har diskuterats. Sedan
            har det alldeles uppenbart inte hänt något mer.
          </note>
          <note>
            Det är självklart positivt med länssamordnare. Risken finns dock
            att länssamordnarna många gånger jobbar just med ANT-frågor och
            att deras kunskapsnivå när det gäller dopningsfrågan inte är den
            allra bästa. Jag tror att det behövs insatser för att detta ska
            fungera.
          </note>
          <note>
            Det är bra att FHI gör en kunskapssammanställning. Det är oerhört
            viktigt för att man ska kunna gå vidare och lösa de här problemen
            i ett större sammanhang.
          </note>
          <note>
            När det gäller Narkotikautredningens förslag tycker jag att det
            är mycket bra att man har kommit till de här slutsatserna. Det
            är något som vi som har jobbat med dopningsfrågor har önskat under
            många år, nämligen att dopningspreparat ska likställas med narkotika.
          </note>
          <note>
            Det här bereds nu inom Regeringskansliet. När kan beredningen
            av frågan väntas vara klar? Är ministern beredd att påskynda beredningen
            så att vi har ett lagförslag på plats så snart som möjligt?
          </note>
          <note>
            Ministern säger att de här frågorna ska prioriteras hos polisen
            och tullen. Det är naturligtvis oerhört viktigt. Problemet är
            att tullen har blivit av med stora delar av sina resurser och
            att polisen saknar resurser. Jag tror inte att de har möjlighet
            att prioritera de här frågorna. Möjligtvis kan de börja prioritera
            lite när den nya straffskalan är på plats. Då får man andra incitament
            att jobba hårt med dopningsfrågan.
          </note>
          <note>
            Vi har under ganska lång tid diskuterat möjligheten för vård
            och behandling när det gäller de personer som missbrukar anabola
            steroider. Då är min fråga: Vilka insatser är gjorda på detta
            område?
          </note>
          <note>
            I ministerns nästa inlägg skulle jag vilja ha svar på dels frågan
            om vilka operativa resurser som detta råd och ANT-sekretariatet
            har, dels när vi kan förvänta oss att det finns en ny lagstiftning
            på plats när det gäller straffskalorna och dels vad som gäller
            framtagande av vårdprogram för dessa personer.
          </note>
          <note type="speaker">
            Anf. 10 CHRISTER ENGELHARDT (s):
          </note>
          <note>
            Fru talman! Jag tackar Lars Lilja för att han har ställt denna
            interpellation. Jag tackar även statsrådet Maria Larsson för svaret.
          </note>
          <note>
            Det blev som jag misstänkte när jag såg att interpellationen
            var framställd, nämligen att mycket av statsrådets svar kretsar
            kring det nyinrättade ANT-sekretariatet och ANT-kansliet och så
            vidare.
          </note>
          <note>
            Jag har i mitt arbete i socialutskottet haft möjlighet att jobba
            med frågor som handlar om alkohol-, narkotika- och tobaksprevention
            och då också fått möjlighet att träffa en del av de samordnare
            som finns lokalt ute i landet och ställa frågor till dem. Jag
            var kritisk när man valde att lägga ned Mobilisering mot narkotika
            och även Alkoholkommittén. Frågor som handlar om alkohol, narkotika,
            tobak och dopning utgör ett vitt och brett område. Vi är medvetna
            om att en del produkter är legala och andra inte är legala. Därför
            tycker jag att det är viktigt att man riktar in sig även på just
            det som inte är specifikt legalt kring dessa frågor.
          </note>
          <note>
            Men just när det gäller dopning finns det också områden som är
            illegala. Ute i landet tycker man att det är en fråga som inte
            får den dignitet som den kanske förtjänar. Mycket bollas tillbaka
            till det sekretariat och kansli som nu finns inom Regeringskansliet.
            Man tycker ute i landet att det inte riktigt fungerar. Man refererar
            till att det är en snårskog av regelverk. Det är svårt att nå
            fram. Det krävs tydliga riktlinjer. När man kastar in ansökningar
            går de inte i linje med den kommunala budgetprocessen eftersom
            det krävs egenfinansiering av dessa insatser. Man tycker också
            att sekretariatet kommer väldigt sent med aktiviteter, eller också
            dras de tillbaka eller flyttas. Ute i landet upplever man att
            det är väldigt rörigt kring dessa frågor. Speciellt när det gäller
            dopning tycker man att det inte alls finns någon drivkraft.
          </note>
          <note>
            Jag varnade för att takten skulle dras ned när det gäller dessa
            frågor då en ny organisation sjösattes och den andra avskaffades.
          </note>
          <note>
            Ute i landet anser man att regeringen har växlat ned från femmans
            växel till ettans växel. Det är ganska allvarligt om det skulle
            vara på det sättet.
          </note>
          <note>
            Jag vet att straffskalorna inte är statsrådet Maria Larssons
            ansvarsområde. Men polisen säger att man kan göra begränsade insatser
            i dopningsfrågan på grund av att straffnivån är väldigt låg när
            det gäller dopning i förhållande till narkotika. De tillslag som
            görs på dopningsområdet sker ofta i samband med att man gör tillslag
            på narkotikaområdet. Polisen skulle vilja rikta in sig lite mer
            specifikt på dopningsfrågorna också.
          </note>
          <note>
            Det finns delar i fråga om detta som man ute i landet har signalerat
            inte har fungerat riktigt på det sätt som man hade trott att det
            skulle göra. Farhågorna om att regeringen har skruvat ned på takten
            tycker jag är oroväckande. Jag skulle vilja höra vilka svar som
            statsrådet har på de frågor som många av samordnarna ute i landet
            har. Jag instämmer också i en hel del av de frågor som Lars Lilja
            tog upp i sitt anförande, och det finns ingen anledning för mig
            att upprepa dem.
          </note>
          <note type="speaker">
            Anf. 11 GUNNAR ANDRÉN (fp):
          </note>
          <note>
            Fru talman! Jag ska också tacka Lars Lilja för att han gång efter
            annan ställer frågor på detta område. Vi får goda svar från statsrådet
            i denna fråga också.
          </note>
          <note>
            Fru talman! Den som en gång kommit i närheten av dopningsmissbruk
            eller narkotikamissbruk de hänger ofta samman ser inte detta som
            bara statistik. Det finns en enskild människa bakom varje fall,
            och den smärta som finns bakom varje fall är helt enorm.
          </note>
          <note>
            Det största problemet innan man når så långt är att upptäcka
            vem som missbrukar dopningspreparat. Det är jättesvårt. Vi som
            är lite äldre minns alla Ben Johnson i Seoul 1988. Det var så
            uppenbart tydligt hur dopningsmissbruk hade nått över alla gränser.
            Men när vi går omkring i Stockholm, Göteborg, Gnosjö eller någon
            annanstans vet vi inte alls vem som är dopningsmissbrukare. Det
            är väldigt svårt att se. Det är ett jätteproblem.
          </note>
          <note>
            Något som vi måste arbeta med för att motverka missbruk av dopningspreparat
            är att se till att upptäcktsrisken ökar. Det helt centrala för
            den enskilda människan är att hotas av att bli upptäckt som missbrukare.
            Då kan man diskutera vilka olika medel som finns. Det är säkert
            bra med olika samordnande sekretariat och så vidare.
          </note>
          <note>
            Det första som jag kommer att tänka på är information. Det låter
            lite flummigt ibland. Men trots allt är det väldigt viktigt att
            man klargör de medicinska skadeverkningarna av dopningsmissbruk.
            Där kanske det finns en del att göra. Det finns fortfarande en
            gyllene aura kring bruket av dopningspreparat som inte finns kring
            rökning och inte kring narkotika. Jag tror att det är väldigt
            viktigt att arbeta med attityden till dopningspreparat.
          </note>
          <note>
            Men det handlar inte bara om straffskalor utan också om vilka
            medel som finns för att arbeta mot handel med narkotika. Det är
            en oerhörd drivkraft att det finns människor som kan tjäna pengar
            på detta.
          </note>
          <note>
            Nils Bejerot, den numera avlidne socialreformatorn, sade alltid:
            Finns det inga kunder i slutändan finns det inte heller någon
            handel och ingen som kan tjäna pengar på detta.
          </note>
          <note>
            Därför måste man se hur man kan angripa den organiserade brottslighet
            som finns bakom dopningspreparat, alltså de personer som för in
            preparaten i vårt land om de inte tillverkas här. Det är ungefär
            som att man på skatteområdet säger att man måste arbeta med att
            bekämpa den serviceorganisation som finns kring skattebrotten.
          </note>
          <note>
            På samma sätt tror jag att det är väldigt viktigt att man arbetar
            för att motverka det som Lars Lilja är ute efter. Tullen, polisen
            och olika myndigheter måste ha medel när det gäller det farliga
            arbetet med narkotika- och dopningspreparat. Man kanske till exempel
            ska kunna beslagta pengar och många andra saker i ganska stor
            omfattning.
          </note>
          <note type="speaker">
            Anf. 12 Statsrådet MARIA LARSSON (kd):
          </note>
          <note>
            Fru talman! Det var många frågor att besvara. Jag ska beta av
            dem så fort jag hinner. Hinner jag inte med alla nu får jag återkomma
            i nästa inlägg.
          </note>
          <note>
            Det är definitivt inte så att vi har skruvat ned på takten. Det
            vill jag säga. Vi har gjort en långsiktig planering, och vi har
            också sett till att både polisen och tullen har fått ytterligare
            resurser. Det handlar inte om att skruva ned takten, vare sig
            i preventionsarbetet eller i det direkt ingripande arbetet tvärtom.
          </note>
          <note>
            När det gäller sekretariatet frågar Lars Lilja vem det är som
            pekar med hela handen. Den stora vinsten med sekretariatet är
            att man samlas och får en gemensam problembild. Sedan går var
            och en hem och verkställer inom sitt område. På samma sätt är
            rådet sammansatt. Man kommer från flera olika myndigheter. Det
            är myndighetscheferna som sitter där. De får höra varandras problembilder,
            och de kan komma överens om saker som respektive chef kan gå hem
            och verkställa. Jag tror att detta är det optimala sättet att
            arbeta med denna typ av frågeställningar där problemet aldrig
            kan lösas inom ett departementsområde eller inom ramen för en
            myndighets arbete. Att man skapar denna gemensamma problembild
            är en mycket viktig och riktig utgångspunkt för arbetet.
          </note>
          <note>
            När det gäller rådets arbete är det till exempel så att man kommer
            att hålla ett antal hearingar med olika inriktningar, en del av
            generell karaktär. Det kan till exempel vara fråga om att titta
            på den metodutveckling som sker, på vilka metoder som är användbara
            i det preventiva och i det behandlande arbetet och på hur det
            ser ut när det gäller kunskapsläget. Det handlar om att göra den
            typen av inventeringar för att öka kunskapsmängden. Här finns
            ju förutom myndighetscheferna också forskare med sina olika specialområden
            just för att tillföra den senaste kunskapen så att vi kan vara
            väl framme, vara uppdaterade och ligga i framkant med det politiska
            hantverket kopplat direkt till forskningen.
          </note>
          <note>
            Länssamordnarna har fått ett utökat uppdrag. Naturligtvis behövs
            här utbildningsinsatser. Tanken är att vi ska få en likvärdig
            verksamhet i landets alla delar och att man ska känna att ledningen
            för länssamordnarna, som vi har lagt på FHI, också bidrar med
            mycket kunskapsöverföring och till att det finns utbildningsinsatser
            riktade till länssamordnarna. Jag tror att de flesta länssamordnarna
            hittills inte har varit särskilt aktiva i arbetet med dopningsfrågorna.
            Här behövs det kunskap och metoder när man går in i hands-on-arbetet.
          </note>
          <note>
            Att det i början med en ny organisation finns några barnsjukdomar
            är ganska naturligt. Vi gör en rundresa och besöker alla län.
            Själv har jag varit ute och träffat länssamordnare och alla aktörer
            i länet på flera ställen. Min statssekreterare har också gjort
            det. Vi möter länssamordnarna, hör synpunkterna och tar till oss
            dessa. Efter hand gör vi ett förbättringsarbete.
          </note>
          <note>
            Det här är en struktur, organisation, som är långsiktig. Tanken
            är att den ska kunna fungera väldigt väl, för det är ute i det
            lokala arbetet som vi måste göra skillnad för att bli framgångsrika.
          </note>
          <note>
            Jag är glad över att också Lars Lilja tycker att det ser väldigt
            positivt ut med de förslag som presenterats i Narkotikautredningen.
            Utredaren talar i utredningen väldigt tydligt om att dopningspreparaten
            i dag utgör en näst intill lika lukrativ marknad som de narkotiska
            preparaten. Det är också en anledning till de skärpta straffsatserna.
          </note>
          <note>
            Det sker en ganska stor handel via nätet, vilket gör att vi måste
            rusta oss på ett annat sätt för att klara att ligga i framkant.
            Det är anledningen till att man säger att Folkhälsoinstitutet
            ska få möjlighet att gå in och köpa preparat för att analysera
            dessa och därmed kunna vara tidigt ute. Jag får återkomma till
            detta i nästa inlägg.
          </note>
          <note type="speaker">
            Anf. 13 LARS LILJA (s):
          </note>
          <note>
            Fru talman! Det är många ord, men fortfarande saknar jag lite
            mer av konkret handling. Narkotikautredaren föreslog till exempel
            mer pengar till forskning på dopningsområdet.
          </note>
          <note>
            I svaret här säger ministern att 15 miljoner avsätts i forskningspropositionen.
            De pengarna ska i så fall fördelas också till dem som forskar
            inom området alkohol, narkotika och tobak. Då kan man undra hur
            mycket som blir över till dopningsområdet. Det är väl lite grann
            det som är cloun, kärnan, i min frågeställning. Risken med samordningen
            är att de andra problemen upplevs som så stora att just åtgärder
            mot dopning kommer i andra hand. Därför skulle jag vilja se en
            tydlig och klar handlingsplan i just de frågorna med tanke på
            hur det under en ganska lång tid varit.
          </note>
          <note>
            Statsrådet säger också att polisen och tullen har fått mer resurser.
            Men frågar man polisen och tullen om de har fått mer resurser
            får man nog inte svaret att de har fått det, snarare tvärtom.
            Jag kommer från Västerbotten och vet vad som hänt till exempel
            där.
          </note>
          <note>
            Statsrådet har vid tidigare tillfällen tagit upp den så kallade
            Stadsatsningen, som jag antar är den pilotsatsning som statsrådet
            avsåg när jag fick svaret den 17 april 2007. Min fråga är: Hur
            fort löper det arbetet? Det handlar ju om att försöka hantera
            dopningsfrågan inom gymverksamheten.
          </note>
          <note>
            För något år sedan hade vi en debatt då vi diskuterade möjligheten
            att kontrollera, att göra dopningstest på dem som tränar på de
            gym som inte är anslutna till Riksidrottsförbundet. Tyvärr riktades
            frågan felaktigt till statsrådet. Jag ska så småningom ställa
            frågan till justitieministern. Men jag undrar nu om statsrådet
            har någon idé om det, om något händer på det området.
          </note>
          <note>
            Detta med samordning med myndigheterna är naturligtvis bra. Det
            påminner mig lite grann om den öppna samordningsmetoden inom EU.
            Det där leder ibland någon vart så att säga, ibland inte. Det
            skulle vara intressant att se vart vi kommer med den här samordningen.
            Det blir lätt en diskussionsklubb. Men inget konkret kommer sedan
            ut därför att det inte finns någon klar och tydlig linje när det
            gäller vad man vill i de här frågorna.
          </note>
          <note>
            Återigen: Jag tror att utbildningsdelen är viktig. För att få
            ett effektivt arbete måste arbetet, precis som statsrådet säger,
            ske på det lokala planet. Detta är jätteviktigt. Jag tror också
            att en utbildningsinsats riktad till både länssamordnarna och
            dem som jobbar med dessa frågor ute i kommunerna är oerhört viktigt
            för att de ska få den kunskap som de behöver för att på ett bra
            sätt kunna jobba med de här frågorna.
          </note>
          <note>
            Jag vet att det ser väldigt olika ut runt om i landet. I vissa
            områden finns det ett aktivt antidopningsarbete, till exempel
            genom idrottsförbunden, och goda kunskaper. Men på en del andra
            områden tror jag att kunskaperna är ganska dåliga.
          </note>
          <note>
            Är statsrådet beredd att initiera en utbildningssatsning just
            på det här området och då för nyckelpersonerna, alltså för länssamordnarna
            och dem som eventuellt jobbar med de här frågorna på den kommunala
            nivån?
          </note>
          <note type="speaker">
            Anf. 14 CHRISTER ENGELHARDT (s):
          </note>
          <note>
            Fru talman! Det sägs att det är många ord här. Jag förstår det,
            för vad hjärtat är fullt av pratar man gärna mycket om. Det är
            tryggt att också från statsrådet höra att man brinner för de här
            frågorna. Jag tvivlar inte på det. Maria Larsson och jag har tidigare
            haft samtal om detta, så jag är medveten om att man vill göra
            kraftfulla insatser också på det här området.
          </note>
          <note>
            Jag har gått tillbaka och tittat på detta och vet att Björn Fries
            hösten 2006 överlämnade en dopningshandlingsplan till statsrådet.
            Det var precis efter Maria Larssons tillträde. Jag tror att Fries
            i den dopningshandlingsplanen sagt att det behövs ungefär 30 miljoner
            kronor enbart till dopningsområdet.
          </note>
          <note>
            Som Lars Lilja var inne på och refererade till avsätts nu 15
            miljoner i forskningspropositionen pengar som ska fördelas på
            alla områden. Därför undrar jag, precis som Lars Lilja, hur mycket
            dopningsbiten får. Det är en viktig bit, för den kunskapsmängd
            som statsrådet pratar om behövs också lokalt ute i landet.
          </note>
          <note>
            Jag förstår att det kan finnas en del barnsjukdomar. Men det
            har nu gått ett helt år sedan sekretariatet och kansliet trädde
            i funktion, så jag tycker nog att man bör kunna ha lite bättre
            beredskap när sådana här organisationer sjösätts. Jag tänker på
            viljeinriktningen och på att man fortfarande, efter ett år, kan
            tala om barnsjukdomar.
          </note>
          <note>
            Jag hoppas att statsrådet tar till sig detta och ser till att
            de här barnsjukdomarna medicineras så att det kan bli en friskare
            aktivitet och så att länssamordnarna ute i landet kan känna att
            de på ett tydligt sätt kan komma i gång. Just nu tycker man att
            det är väldigt rörigt. Det tycker jag är illavarslande. Det låter
            dock som att statsrådet är väl medveten om vilken medicinering
            som kanske behövs. I så fall är det bara att verkställa.
          </note>
          <note type="speaker">
            Anf. 15 GUNNAR ANDRÉN (fp):
          </note>
          <note>
            Fru talman! Lars Lilja tillhör Riksidrottsförbundets ledning.
            Är det några som har gjort goda insatser på dopningsområdet så
            är det inte minst Riksidrottsförbundet och ledningen där. Portalfiguren
            i sammanhanget är onekligen Arne Ljungkvist. Det bör kanske tas
            till protokollet att det är en väldigt viktig insats som han har
            gjort på opinionsbildningsplanet.
          </note>
          <note>
            På nyårsafton besökte jag och min hustru Köpenhamns hovedbanegård.
            Det var väldigt intressant av den anledningen att man där använde
            narkotikahundar från tullen. Helt plötsligt kom hundar fram och
            sniffade inte på oss vanliga resenärer men överallt där man ställer
            in väskor och så vidare. Jag måste, fru talman, säga att jag aldrig
            har sett att det är på det sättet i Sverige möjligen på flygplatser,
            men i övrigt vet jag inte att det förekommer.
          </note>
          <note>
            Jag tror att någonting som är väldigt viktigt att fundera över
            är det som jag var inne på tidigare, nämligen upptäcktsrisken
            vid hantering av narkotika och dopningspreparat. Risken för upptäckt
            är väldigt tillbakahållande. Förbjuden frukt är, det vet vi från
            den heliga skrift, väldigt lockande. Det var så redan i hedenhös,
            och vi människor har förändrats väldigt lite i det avseendet.
          </note>
          <note>
            Jag tror för min del att man ska använda informationen, och jag
            tror att Björn Fries är inne på rätt väg. Jag kan inte ha någon
            bestämd uppfattning om ifall det ska vara 15 eller 30 miljoner.
            Men man ska informera om de medicinska vådorna av användning av
            dopningspreparat i motsats till den aura som finns kring olika
            muskelbyggande preparat, information inte minst i skriftlig form.
            Det är det ena.
          </note>
          <note>
            Det andra, som jag tror nästan är ännu viktigare, är att man
            får ytterligare medel för att slå till mot dem som verkligen sysslar
            ekonomiskt med detta.
          </note>
          <note type="speaker">
            Anf. 16 Statsrådet MARIA LARSSON (kd):
          </note>
          <note>
            Fru talman! Det har varit mycket referat av vad man har hört,
            hörsägen. Låt mig säga att som man frågar får man svar ibland.
            Ställer man en fråga med en negativ utgångspunkt får man ofta
            den typen av svar. Jag kan ändå konstatera att polis och tull
            har fått mer resurser i budgeten även om den enskilde polismannen
            inte ser det. Men så är fallet.
          </note>
          <note>
            När det gäller länssamordnarna och den nya organisationen hör
            jag väldigt mycket positivt. Signalerna är rätt så tydliga.
          </note>
          <note>
            Sedan ska vi naturligtvis se till att det blir bra utbildningsinsatser,
            för det kommer att vara väldigt viktigt, precis om Christer Engelhardt
            var inne på. De uppdragen svarar FHI för att ge till länssamordnarna
            via sitt arbetsgivaransvar. De är samordnare när det gäller att
            ikläda sig arbetsgivaransvaret och att svara för att man får en
            bra utbildning. Det är det uppdrag som vi har gett FHI. Vi jobbar
            inte specifikt på det sättet från regeringens sida, utan vi jobbar
            via vår myndighet i det fallet.
          </note>
          <note>
            Jag kan bara styrka och hålla med om det beröm ni ger till Riksidrottsförbundet.
            De får för övrigt 25 miljoner för det här arbetet från regeringen,
            för just fler dopningskontroller och för preventivt arbete.
          </note>
          <note>
            Får jag säga några ord till om Narkotikautredningen som nu är
            ute på remiss, för jag hann inte riktigt besvara den frågan färdigt.
            En av de delar som jag tror är riktigt viktiga och som kommer
            att göra skillnad också med tanke på det som Gunnar Andrén här
            anför är möjligheten till skyddsomhändertaganden av produkter
            som ännu inte ens är klassificerade. Om man träffar på ett gäng
            ungdomar och misstänker att de har preparat som är av hälsofarligt
            slag ska man enligt utredarens förslag få möjlighet att skyddsomhänderta
            dem under två månader, under tiden som man analyserar och undersöker
            preparaten. Det här tror jag är en väldigt viktig del. Vi kan
            se att det är en uppsjö av nya preparat som kommer in på marknaden.
            Det här är nödvändigt för att man ska kunna ligga i framkant.
          </note>
          <note>
            Nu är utredningen ute på remiss, och det ska naturligtvis bli
            jätteintressant att se vad remissinstanserna säger. Det är en
            vanlig remisstid, tre månader. Vi kommer inte att förhala arbetet
            när vi har fått in remissvaren, utan vi kommer att sammanställa
            dem och komma med en proposition så fort det bara är möjligt.
            Det har Lars Lilja mitt ord på.
          </note>
          <note>
            Låt mig också säga någonting om vård och behandling, för den
            frågan fick jag men har inte hunnit beröra ännu. Här gör regeringen
            också väldigt mycket. Vi tillsatte för inte så länge sedan en
            utredning som har fått ett omfattande uppdrag att titta över hela
            missbruks- och beroendevården. Jag ser tydligt att det glappar
            mycket i dag. Det finns inte den samordning och uthållighet i
            behandlingen som är nödvändig för att man ska få ett resultat
            som är varaktigt när det gäller att bli av med ett beroende.
          </note>
          <note>
            Gerhard Larsson har fått det utredningsuppdraget, och det inkluderar
            också att titta på och bedöma om vi ska ha ett huvudmannaskap
            i stället för delat huvudmannaskap som i dag. Det är en del i
            en total översyn av vården.
          </note>
          <note>
            I det korta perspektivet har det slutits en överenskommelse med
            SKL om att de nya riktlinjer för missbruks- och beroendevården
            som Socialstyrelsen har tagit fram ska kunna implementeras överallt.
            Kunskapen måste ut till socialtjänsten. Vi har gett SKL 28 miljoner
            för att göra det gentemot sina medlemmar så att de verkligen kan
            komma till användning. Socialtjänsten är positivt inställd. De
            har ett öppet sinne för att ta till sig nya metodverktyg. Det
            är viktigt att vi gör rätt saker. Vi har alltför länge gjort fel
            saker.
          </note>
          <note>
            Väldigt mycket arbete pågår.
          </note>
          <note type="speaker">
            Anf. 17 LARS LILJA (s):
          </note>
          <note>
            Fru talman! Jag vill påpeka att vi naturligtvis är positiva till
            en samordning. Det är ett bra sätt att effektivt använda resurserna.
          </note>
          <note>
            Jag ska återkomma till aktionsplanen mot missbruk av hormonpreparat
            som Björn Fries tog fram. Det är en sak som gör mig lite bekymrad.
            Det fanns ett stort antal konkreta förslag om vad man borde göra
            för att nå framgång på det här området. Nu har det gått drygt
            två år sedan handlingsplanen lades fram. Det har tyvärr inte rört
            sig så oerhört mycket. Det känns fortfarande som att det är ett
            antal förlorade år på det här området. Det tycker jag är trist.
            Jag hoppas att det blir en accelererande rörelse i dessa frågor.
          </note>
          <note>
            Vi har pratat en del om Riksidrottsförbundet, även om det inte
            är statsrådets ämnesområde. 25 miljoner får Riksidrottsförbundet
            för att hantera de här frågorna. Det är samma anslag som de har
            fått under ett antal år. Problemet med det är att analysmetoderna
            blir mer och mer sofistikerade, och det krävs dyrare och dyrare
            utrustning. Antalet tester som Riksidrottsförbundet kan göra är
            långt ifrån det som man hade som mål. Fortsätter denna utveckling
            kommer man inte att kunna göra tillräckligt många tester. Dopningslaboratoriet
            kommer kanske inte att klara sin ackreditering. Man gjorde det
            den här gången, men är det så att man inte kan fortsätta jobba
            så effektivt som man gör nu kommer man att få problem. Det tror
            jag också är viktigt i sammanhanget. Jag hoppas att det förs en
            dialog med idrotts- och kulturministern i de här frågorna, för
            de hör ihop, som det påpekas i svaret.
          </note>
          <note>
            Jag är lite besviken. Det har funnits ett antal konkreta förslag
            som tyvärr inte har satts i verket.
          </note>
          <note type="speaker">
            Anf. 18 Statsrådet MARIA LARSSON (kd):
          </note>
          <note>
            Fru talman! Jodå, det är rörelse när det gäller de flesta av
            de förslag som vi fick av Björn Fries. Vad gäller forskning och
            forskningsmedel är det alltså ett nytt forskningsprogram som jag
            talade om när jag talade om 15 miljoner inom ramen för FAS verksamhet.
            Därutöver finns det naturligtvis forskning av olika slag som pågår
            på enskilda universitet och högskolor. Men det här är ett helt
            nytt forskningsprogram som inrättas och som får en permanent karaktär.
          </note>
          <note>
            Det var en av de saker som Björn Fries uppmärksammade och ville
            ha del av. När den allmänna debatten väldigt mycket tar sikte
            på ett område ökar också intresset från forskningen att ligga
            långt framme.
          </note>
          <note>
            En sak handlade om kunskapscentra. Vi har sagt att vi är positiva.
            Vi inväntar fortfarande svar från Landstinget i Stockholms län.
            Det finns ett intresse från vår sida.
          </note>
          <note>
            Insatser mot Internethandel var ett annat förslag. Ja, det är
            precis det som vi försöker komma åt nu via Narkotikautredningens
            förslag, som jag hoppas ska kunna sjösättas.
          </note>
          <note>
            Preventionsarbete på gym pågår. Vi har länssamordnarna, vi har
            FHI som ska ge motivation till det här och vi har också Riksidrottsförbundets
            arbete.
          </note>
          <note>
            Opinionsbildning javisst, det sker via Folkhälsoinstitutet, via
            länssamordnarna och vård och behandling. Här har vi tillsatt stora
            utredningar.
          </note>
          <note>
            Vi gör saker på alla de områden som utredaren har föreslagit.
            Det är full rörelse, det finns ett stort engagemang, ett stort
            intresse från regeringens sida att förbättra det här arbetet.
          </note>
          <note>
            Tack för debatten!
          </note>
          <note>
            Överläggningen var härmed avslutad.
          </note>
          <note>
            6 § Svar på interpellationerna 2008/09:251, 254 och 256 om vapenhandel
            och militärt samarbete med Israel
          </note>
          <note type="speaker">
            Anf. 19 Statsrådet EWA BJÖRLING (m):
          </note>
          <note>
            Fru talman! Peter Rådberg har frågat mig vilka initiativ jag
            kommer att ta för att förändra de svenska reglerna för vapenexporten
            och införa nya regler för vapenimporten.
          </note>
          <note>
            Peter Rådberg har även frågat utrikesministern om Sveriges policy
            fortfarande ligger fast att inte godkänna någon som helst krigsmateriel
            till Israel samt om utrikesministern kan garantera att försvarskomponenter
            som säljs av Sverige till ett godkänt samarbetsland, till exempel
            USA, inte vidareexporteras till Israel. Interpellationen har överlämnats
            till mig.
          </note>
          <note>
            Vidare har Peter Rådberg frågat försvarsministern vilka initiativ
            som kommer att tas för att stoppa den svenska vapenimporten från
            och det militära samarbetet med Israel. Även den interpellationen
            har överlämnats till mig.
          </note>
          <note>
            Jag besvarar de tre interpellationerna i ett sammanhang.
          </note>
          <note>
            Låt mig inledningsvis framhålla att Sveriges politik vad gäller
            exportkontroll på krigsmaterielområdet är ansvarsfull, grundlig
            och strikt. Det ska den vara också i fortsättningen.
          </note>
          <note>
            Inom Regeringskansliet pågår en beredningsprocess som bland annat
            berör förslag som återfinns i betänkandet SOU 2005:9, KRUT Reformerat
            regelverk för handel med försvarsmateriel . När beredningsprocessen
            är avslutad avser regeringen att återkomma till riksdagen med
            närmare besked. Frågorna är komplexa och kräver en grundlig behandling.
            En ny omständighet som är på väg att tillkomma på Europanivå är
            direktivet om ett förenklat system för överföringar av försvarsmateriel
            inom gemenskapen. Detta väntas bli antaget av EU:s ministerråd
            under de närmaste månaderna.
          </note>
          <note>
            Hittills har en proposition med indirekt koppling till Krigsmaterielutredningen
            lagts fram. Den avsåg systemet för finansiering av Inspektionen
            för strategiska produkter, ISP. Det lagförslag som presenterades
            har antagits av riksdagen.
          </note>
          <note>
            Sverige importerar den krigsmateriel som vårt försvar behöver
            för att fullgöra sina uppgifter. Sverige köper aldrig materiel
            eller därtill knuten kompetens från länder som är föremål för
            internationella sanktioner eller embargon. Israel är inte föremål
            för några sådana sanktioner.
          </note>
          <note>
            Frågan om en eventuell reglering av importen av krigsmateriel
            studeras och bereds fortsatt. Viss införsel skjutvapen med tillhörande
            ammunition kontrolleras i dag genom vapenlagen. Viss annan införsel
            explosiva varor kontrolleras genom lagen om brandfarliga och explosiva
            varor.
          </note>
          <note>
            Dessa frågor kräver noggranna överväganden. Till bilden hör också
            att en FN-process har inletts syftande till ett globalt vapenhandelsavtal,
            ett så kallat ATT (Arms Trade Treaty). Importfrågan torde komma
            att aktualiseras även i detta sammanhang. Det finns därför beredskap
            inom Regeringskansliet att intensifiera arbetet med frågan.
          </note>
          <note>
            Peter Rådberg har också frågat dels om Sveriges policy att inte
            bevilja export av krigsmateriel till Israel ligger fast, dels
            om det kan garanteras att försvarskomponenter som säljs till ett
            godkänt samarbetsland inte vidareexporteras till Israel.
          </note>
          <note>
            Jag kan bekräfta att policyn att inte medge tillstånd för export
            av krigsmateriel till Israel ligger fast. Det är som bekant ISP
            som fattar beslut i enskilda ärenden och gör bedömningar från
            fall till fall. ISP har inte beviljat några tillstånd för export
            av krigsmateriel till Israel sedan myndigheten bildades för mer
            än tio år sedan.
          </note>
          <note>
            Vad gäller frågan om huruvida produkter eller enskilda komponenter
            som exporteras till ett mottagarland kan hamna i ett annat, vill
            jag betona att vårt regelverk och våra rutiner är utformade för
            att förhindra att så kan ske. De svenska riktlinjerna innehåller
            skrivningar om så kallad tredjelandsexport. ISP har även väl utvecklade
            arbetsmetoder för detta. Vid en ansökan om utförsel för försäljning
            kräver ISP att ett slutanvändarintyg eller bearbetningsintyg uppvisas.
            Dessa syftar till att förhindra att produkter eller komponenter
            exporteras eller vidareexporteras till andra destinationer än
            dem för vilka tillstånd har utfärdats.
          </note>
          <note>
            Frågan som riktades till försvarsministern om ett militärt samarbete
            med Israel återstår.
          </note>
          <note>
            Sverige har endast ett begränsat militärt samarbete med Israel.
            Detta är främst kopplat till det svenska samarbetet med Nato inom
            ramen för PFF där Sverige inbjuds att delta i aktiviteter där
            även länder som ingår i Natos Medelhavsdialog inbjuds, det vill
            säga i en multilateral kontext. Precis som tidigare kommer lämplighet
            vad avser svenskt deltagande att bedömas från fall till fall.
          </note>
          <note type="speaker">
            Anf. 20 PETER RÅDBERG (mp):
          </note>
          <note>
            Fru talman! Jag måste inleda med att säga att jag tycker att
            det är väldigt olyckligt att mina tre interpellationer klumpas
            ihop i ett svar. Det gör att det blir lite svårt för mig att hinna
            utveckla mina frågor till ministern. Men man får gilla läget,
            som det heter.
          </note>
          <note>
            Det var glädjande att läsa att regeringens policy att inte godkänna
            export av krigsmateriel till Israel ligger kvar. Jag ställde egentligen
            frågan för att jag ville ha det bekräftat. Det var ju ett tag
            sedan vi lyfte fram just den frågan.
          </note>
          <note>
            Jag går nu över till frågan om vapenimport och militärt samarbete
            med Israel, som jag ställde till förvarsminister Sten Tolgfors.
            Israel är sedan 40 år en ockupationsmakt. Trots att Israel har
            ockuperat palestinskt land är kritiken mot landet generellt sett
            väldigt låg. Israel har brutit mot FN:s resolutioner flest gånger
            i världen utan att världen för den delen har reagerat tillräckligt
            kraftigt. Vilket annat land har kunnat göra på det viset? Svensk
            import av krigsmateriel från Israel måste ses i ljuset av just
            detta.
          </note>
          <note>
            Sverige är ett av de få länder i Västeuropa som saknar reglering
            för hur vapenimporten ska hanteras från till exempel ett land
            som Israel eller vilket land som helst. Det tycker jag är mycket
            olyckligt, fru talman.
          </note>
          <note>
            Inte nog med att vi importerar krigsmateriel från Israel Sverige
            har också ett tätt samarbete där vi bland annat skriver gemensamma
            säkerhetsskyddsavtal med landet.
          </note>
          <note>
            Men statsrådet ger tyvärr inga signaler om att regeringen tänker
            ändra importreglerna för Israel trots landets historia och den
            Gazakonflikt som vi alla har i färskt minne.
          </note>
          <note>
            Jag går nu över till att prata om den fråga som jag ställde specifikt
            till statsrådet Ewa Björling. Statsrådet skriver inledningsvis
            att exportkontrollen på krigsmaterielområdet är ansvarsfull, grundlig
            och strikt.
          </note>
          <note>
            Det är med stor förvåning jag läser detta. Sveriges regelverk
            för vapenexport är från 1993 tror jag. Den tar inte tillräckligt
            stor hänsyn till dagens utrikespolitiska målsättningar, till exempel
            demokrati och hållbar utveckling.
          </note>
          <note>
            Alla vet att Sverige har godkänt export av krigsmateriel till
            länder som befinner sig i krig eller till länder som bryter mot
            de mänskliga rättigheterna trots att vi har ett förbud just mot
            det. Undantagen har i vissa fall blivit en regel.
          </note>
          <note>
            Jag vill ge ett exempel. Var det en slump att exporten av krigsmateriel
            ökade med 100 procent mellan åren 2003 och 2006? En stor del av
            dessa vapen gick bland annat till USA och Storbritannien två länder
            som gick i krig mot Irak utan något godkännande av FN. Trots detta
            exporterade Sverige otroligt stora mängder just till dessa två
            länder. USA:s krig fortsätter. Efter sex år bedriver USA fortfarande
            ett krig som inte är sanktionerat av FN och ett krig som Sverige
            har fördömt. Det här är vad mannen på gatan skulle kalla för hyckleri,
            mer eller mindre.
          </note>
          <note>
            Svaret jag kan ge mig själv är naturligtvis enkelt: Handelspartnern
            USA är viktigare än att leva upp till våra etiska och moraliska
            regler. Så ser verkligheten ut, Ewa Björling. Dessa regler är
            allt annat än ansvarsfulla, grundliga och strikta. Tolkningsutrymmet
            är för stort när ISP och Exportrådet med kontroller ska säga ja
            eller nej till exempelvis vapenexport till andra länder. Det beror
            i grund och botten på att vi har en otydlig lagstiftning.
          </note>
          <note>
            Vad Sverige behöver är en ny lag som reglerar vilka länder vi
            får exportera till.
          </note>
          <note type="speaker">
            Anf. 21 Statsrådet EWA BJÖRLING (m):
          </note>
          <note>
            Fru talman! Det var många frågor på en gång. Jag börjar med några.
          </note>
          <note>
            Jag håller inte med om att det har varit svag eller låg, som
            Peter Rådberg uttrycker det kritik gentemot Israel. Jag vet att
            utrikesministern stod häromdagen i en Mellanösterndebatt här i
            kammaren och uttalade tydlig kritik mot Israel för att landet
            bryter mot folkrätten. Samtidigt uttalar han tydlig kritik mot
            Hamas. Det handlar om att båda sidor har gjort fel.
          </note>
          <note>
            Det stämmer att vapenimporten inte är reglerad i Sverige. Det
            finns flera andra länder som inte heller ännu har reglerat vapenimporten.
            Det är en fråga som återstår att ta ställning till.
          </note>
          <note>
            Vi har ett pågående arbete när det gäller Krututredningen. Som
            jag sade bereds ärendet inom Regeringskansliet. Innan det är färdigt
            är jag inte beredd att uttala mig om detaljer, men jag kan konstatera
            att demokratikriteriet inte finns med i dag. Det stämmer. Det
            är fortsatt en fråga hur det så småningom ska hanteras.
          </note>
          <note>
            Det handlade också om den viktiga frågan om säkerhetsskyddsavtal
            och varför Sverige har ingått sådana avtal med ett land som Israel.
            I vissa fall måste Försvarets materielverk i samband med offertförfrågan,
            utvärdering eller eventuell upphandling av försvarsmateriel från
            annat land utlämna sekretessbelagd information även till utländska
            företag. Det får ske efter regeringens godkännande och är ett
            led i myndighetens normala rutiner för säkerhetsskyddade upphandlingar.
            En förutsättning för att en eventuell offertförfrågan, utvärdering
            eller upphandling från annat land ska kunna genomföras är att
            ett säkerhetsskyddsavtal med landet i fråga och aktuellt företag
            har undertecknats. Denna hantering har FMV med en rad länder både
            inom och utom Europa. Den utgör kutym och internationell praxis.
            Säkerhetsskyddsavtal är ömsesidiga. Båda parter förbinder sig
            att skydda den andra partens sekretess. Tecknade projektspecifika
            avtal inom ett aktuellt verksamhetsområde reglerar vilken sekretess
            som avses delges eller omfattningen av delgiven sekretess mellan
            parterna. Den svenska myndigheten har också ingått övergripande
            generella säkerhetsskyddsavtal med ett flertal länder. Israel
            finns inte med bland de länderna.
          </note>
          <note>
            Peter Rådberg frågade också varför Sverige över huvud taget har
            materielsamarbete med Israel. Det handlar om att alla inköp av
            försvarsmateriel som görs, oavsett från vilket land, bygger på
            vilket behov det svenska försvaret har för att klara sina uppgifter
            såväl här hemma som i internationella insatser. I dag är vapensystem
            ofta väldigt komplexa och består inte sällan av delsystem som
            är tillverkade i olika länder. Försvarets materielverk har till
            uppgift att tillgodose de svenska nationella intressena på ett
            optimalt sätt. Så länge inget beslut om embargo mot produkter
            från Israel fattats är det ett brott mot lagen om offentlig upphandling
            att inte välja den produkt som har det lägsta priset om den i
            övrigt uppfyller kravspecifikationen.
          </note>
          <note type="speaker">
            Anf. 22 PETER RÅDBERG (mp):
          </note>
          <note>
            Fru talman! Statsrådet Ewa Björling sade att utrikesminister
            Carl Bildt var ganska kritisk mot Israel, och det är riktigt.
            Det var han efter två veckor. Det tog två veckor innan han sade
            att Israel bröt mot folkrätten. Då blev han till slut pressad
            och sade de här orden. Då sade han det ganska bra, men det tog
            två veckor. Jag tycker att det är skandal att en utrikesminister
            höll inne de orden så länge.
          </note>
          <note>
            Vi har diskuterat detta tidigare, statsrådet. Du upprepar även
            vid det här tillfället att det är svenska behov som styr utan
            att definiera vilka de svenska behoven är. Vi kan väl välja vilka
            länder vi vill importera krigsmateriel ifrån, till exempel Israel,
            Norge, Danmark eller Tyskland? Det här blir en moralisk fråga
            till slut. Det är det jag försöker peka på. Varför välja Israel?
            Vi kan väl välja vilket land som helst? Statsrådet svarar att
            det är de svenska behoven som styr, men hon går inte till botten
            med det.
          </note>
          <note>
            Grundproblemet är att det tolkningsutrymme som ISP och Exportkontrollrådet
            har när de ska säga ja eller nej till olika ärenden är för stort.
            Det beror helt enkelt på att vi har en för otydlig lagstiftning.
            Sverige behöver en tydligare reglering av vilka länder vi ska
            exportera till och vad vi får exportera och inte.
          </note>
          <note>
            Här kommer den så kallade Krututredningen in. Statsrådet säger
            att det är på gång. Det låter ju bra, men jag ställde den här
            frågan till din kollega Sten Tolgfors för nästan exakt två och
            ett halvt år sedan. Han svarade exakt på samma sätt. Han sade
            att det var på gång och att man arbetade med det i Regeringskansliet.
            Jag tror att det var i oktober 2006 som han sade det. Statsrådet
            Björling säger exakt samma sak i dag 2009. Vad är problemet? Varför
            kommer det inte fram någon utredning eller någon proposition till
            riksdagen om detta? Det är ju helt avgörande. Det är därför vi
            står här gång på gång och diskuterar de här otydligheterna som
            finns i den gamla regleringen där man godkände väldigt mycket
            export till länder som det är mycket diskutabelt att sälja vapen
            till.
          </note>
          <note>
            Det är förvånande att inte statsrådet markerar mycket tydligare
            att det är på gång och att det kanske kommer någonting till våren.
            Jag får bara det allmänna svaret att det arbetas i Regeringskansliet.
            Det har jag hört nu i två och ett halvt år. Statsrådet får ursäkta,
            men jag litar inte en sekund på de orden om inte statsrådet kan
            ge ett tydligare besked till mig om vad som är på gång.
          </note>
          <note type="speaker">
            Anf. 23 Statsrådet EWA BJÖRLING (m):
          </note>
          <note>
            Fru talman! Vi kan självfallet välja vilka länder vi vill samarbeta
            med, men det handlar också om att följa lagen om offentlig upphandling.
            Så länge vi inte har sanktioner eller embargon bryter vi själva
            mot denna lag om vi skulle utesluta ett land på grund av någon
            annan aspekt. Det handlar också väldigt mycket om var man hittar
            den bästa kompetensen och den bästa kvaliteten i förhållande till
            vad varan kostar.
          </note>
          <note>
            Peter Rådberg talade också om att han hade ställt den här frågan
            tidigare till Sten Tolgfors och att detta varit på gång länge.
            Det stämmer att det har varit på gång under två och ett halvt
            år. Vi arbetar fortfarande med frågan. Vi håller också på med
            en anpassning till EU-lagstiftning.
          </note>
          <note>
            Peter Rådberg och hans parti har som stödparti till den socialdemokratiska
            regeringen haft tolv långa år på sig att själva ta tag i den här
            frågan, och ingenting har skett där.
          </note>
          <note>
            Jag vill också ta upp frågan om vapenexporten 20032006. Var det
            en slump att den ökade? Detta är också någonting som har skett
            under en socialdemokratisk regering. Samma sak gäller siffrorna
            när det gäller import av försvarsmateriel under perioden 19952005.
            Det var ganska stora mängder som importerades. Israel låg då på
            tionde plats. Peter Rådberg har haft ganska många år på sig i
            den socialdemokratiska regeringens bakvatten och kunnat påverka
            där. Då vill jag fråga: Varför har inte det skett tidigare?
          </note>
          <note>
            I dag har vi en väldigt liten vapenimport från Israel.
          </note>
          <note type="speaker">
            Anf. 24 PETER RÅDBERG (mp):
          </note>
          <note>
            Fru talman! När man inte kan svara, statsrådet Ewa Björling,
            lägger man över frågan till oss. Jag har inte varit med i riksdagen
            så jättelänge, så jag tar inte ansvar för detta. Jag försvarar
            inte Socialdemokraternas vapenexportpolitik heller. Jag är mycket
            medveten om att det var en socialdemokratisk regering som regerade
            i det här landet då. För min personliga del spelar det ingen roll
            om det är en socialdemokratisk regering eller borgerlig regering,
            utan jag pratar om vapenexporten som sådan. Den är viktig för
            mig. Det är en politisk fråga som jag driver.
          </note>
          <note>
            Det som är helt centralt för att vi ska komma ett steg framåt
            är att vi får en reglering av vår vapenexport och vapenimport.
            Sverige är ett av de få länder i Europa som inte har någon reglering
            av vapenimporten. Varför det? Hur kommer det sig att vi har en
            regering, och det gäller även den gamla, socialdemokratiska regeringen,
            som inte kan få till stånd en reglering av vapenimporten? Var
            ligger problemet? Då skulle vi slippa den här typen av diskussion.
          </note>
          <note>
            Det skulle vara otroligt bra även för industrin om de visste
            exakt vilka spelregler som gäller vid export och import. Nu blir
            det en diskussion varje gång. Som jag sade till statsrådet skiljer
            det sig så mycket från fall till fall hur man ska bedöma detta
            att det blir politik av det. Socialdemokraternas före detta statsminister
            Göran Persson satte ned foten i samband med Irakkriget när man
            diskuterade om man skulle sälja vapen till USA. Han sade att vi
            skulle göra det därför att det är en så viktig handelspartner.
            Han sade detta helt öppet. Det är förfärligt. Frågan till den
            regering som du representerar, Ewa Björling, är: Vad gör ni åt
            det här problemet? Jag vill ha en tydlig reglering så att vi slipper
            stå här och diskutera päron och äpplen. Det är ju det som skapar
            trygghet och stabilitet, både för försvarsindustrin, för människor
            runt om i världen och för Sveriges moraliska hänseende.
          </note>
          <note type="speaker">
            Anf. 25 Statsrådet EWA BJÖRLING (m):
          </note>
          <note>
            Fru talman! Jag är väl medveten om att Peter Rådberg inte har
            varit med under alla de tolv åren, men det handlar fortfarande
            om att Peter Rådberg representerar Miljöpartiet. För mig är det
            ganska intressant att det har varit så pass stora mängder under
            en så lång period som man inte har gjort någonting åt. Den fråga
            som slår mig är verkligen hur ni ska kunna enas om en gemensam
            utrikes- och försvarspolitik eftersom ni verkar stå på så väldigt
            skilda sidor.
          </note>
          <note>
            Jag tänkte också gå över till den fråga som Peter Rådberg tog
            upp i sin första replik, som jag då inte hann svara på och som
            återkopplades till även nu. Den handlade om handelspartner. Peter
            Rådberg talade om handelspartnern USA. Frågan gällde om den var
            viktigare. Jag tycker att det är helt fel angreppspunkt.
          </note>
          <note>
            För mig är handel väldigt viktigt. Handeln är ett väldigt viktigt
            verktyg för fred. Då talar vi om de flesta former av handel över
            huvud taget. Vi kan se det väldigt tydligt nu. Det har varit diskussioner
            om att bojkotta Israel för att visa på ett tydligt sätt hur man
            vill fördöma Israel. Jag anser att det är helt fel väg att gå.
            Vi har redan sett tydliga exempel på isolering av Gaza. Vad har
            hänt där? Det har lett till väldigt många frustrerade människor,
            fattiga människor och människor som mår väldigt dåligt och därigenom
            också begår otrevliga handlingar.
          </note>
          <note>
            Jag tror i stället tvärtom att vi ska se till att stimulera för
            så mycket handel som möjligt, så länge det inte finns beslutade
            sanktioner eller embargon från FN, för dem kommer vi naturligtvis
            att följa. Sådana följer vi alltid som regering.
          </note>
          <note>
            I övrigt tycker jag att vi i stället ska eftersträva ökad dialog,
            ökad handel och ökade kontakter, för det är faktiskt det som skapar
            fred i längden.
          </note>
          <note>
            Överläggningen var härmed avslutad.
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Ajournering
          </note>
          <note>
            Kammaren beslutade kl. 13.22 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            8 § Frågestund
          </note>
          <note type="speaker">
            Anf. 26 ANDRE VICE TALMANNEN:
          </note>
          <note>
            Jag vill hälsa statsråden välkomna.
          </note>
          <note>
            Ungdomsarbetslösheten
          </note>
          <note type="speaker">
            Anf. 27 BERIT HÖGMAN (s):
          </note>
          <note>
            Fru talman! Jag vill, förstås höll jag på att säga, rikta min
            fråga till arbetsmarknadsminister Littorin.
          </note>
          <note>
            Jag tycker att det finns all anledning att återkomma i en fråga
            som jag i alla fall vet att statsrådet diskuterade i tv:s morgonsoffa,
            nämligen ungdomsarbetslösheten. Statsrådet uttryckte det själv
            så här i den interpellationsdebatt vi hade i tisdags i samma ämne:
            Vi får säkert anledning att återkomma till den här debatten. Jag
            skulle naturligtvis vara extremt missnöjd om jag befann mig i
            samma läge som när ni lämnade över, nämligen att 100 000 ungdomar
            stod på perrongen utan någon som helst hjälp.
          </note>
          <note>
            Statsrådet har redan nu anledning att känna sig extremt missnöjd.
            Enligt SCB:s statistik är nämligen ungdomsarbetslösheten högre
            i december 2008 än i december 2006.
          </note>
          <note>
            Min fråga till statsrådet blir: Känner inte statsrådet till den
            framtagna statistiken eftersom han ständigt vill påskina en annan
            verklighet?
          </note>
          <note type="speaker">
            Anf. 28 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det är inte lätt att på två år städa upp det ni ställde
            till under tolv år dessförinnan. Vi har ju i Sverige haft en exceptionellt
            hög ungdomsarbetslöshet under väldigt lång tid. När vi tog över
            var som sagt 100 000 utanför. Det glädjande är ju att det är 23
            000 fler sysselsatta ungdomar i dag än när vi tog över.
          </note>
          <note>
            Skälet till skillnaden mellan sysselsättningsutvecklingen och
            arbetslöshetsutvecklingen ligger i att vi har haft väldigt stora
            ungdomskullar som har kommit ut de senaste två åren.
          </note>
          <note type="speaker">
            Anf. 29 BERIT HÖGMAN (s):
          </note>
          <note>
            Fru talman! Min följdfråga blir om vi kan bli överens om hur
            vi ska se på statistiken. Det finns en annan statistisk uppgift
            från SCB som säger att det så kallade utanförskapet enligt Moderaternas
            egen definition också har ökat sedan 2006. Jag och mitt parti
            är inte ensamma om kritiken. Svenskt Näringsliv kritiserade i
            veckan regeringens sätt att se på statistiken när det gäller nyföretagande.
            Där har regeringen, enligt Svenskt Näringsliv, försökt försköna
            statistiken i kanske en iver att göra vardagen ljusare än vad
            den är.
          </note>
          <note>
            Kan vi bli överens om att SCB:s och Arbetsförmedlingens statistik
            är en bra statistik som vi kan förhålla oss till?
          </note>
          <note type="speaker">
            Anf. 30 Arbetsmarknadsminister SVEN OTTO LITTORIN (m):
          </note>
          <note>
            Fru talman! Vi kan definitivt vara överens om att den officiella
            statistik som finns är bra statistik och att vi ska använda den.
          </note>
          <note>
            Samtidigt vill jag gärna inte bara gå till statistiken utan se
            de enskilda ungdomar som står bortanför siffrorna, de som ni lämnade
            efter er och som inte hade någon som helst möjlighet att ta sig
            in på arbetsmarknaden.
          </note>
          <note>
            Nu har vi vidtagit en lång rad åtgärder för att se till att underlätta
            för enskilda ungdomar att komma tillbaka i arbete. Bland annat
            har vi halverat arbetsgivaravgifterna för unga. För mig är det
            en fullständig gåta att ni i ett läge där ungdomsarbetslösheten
            stiger, som en följd av den internationella finanskrisens härjningar
            på svensk arbetsmarknad, vill göra det dubbelt så dyrt att anställa
            ungdomar. Jag brukar ofta fråga men har aldrig fått något svar
            av Berit Högman och andra: Hur ska ni förklara för de här ungdomarna
            hur de ska komma tillbaka till arbete när det blir dubbelt så
            dyrt att anställa dem?
          </note>
          <note>
            Avgifter för frivilliga skolresor i gymnasiet
          </note>
          <note type="speaker">
            Anf. 31 ANDERS ÅKESSON (c):
          </note>
          <note>
            Fru talman! Jag har en fråga till utbildningsminister Jan Björklund.
            Min fråga lyder: Anser statsrådet att de gymnasieskolor gör fel
            som utanför den ordinarie, garanterade undervisningen tar initiativ
            till att genomföra resor på frivillighetens grund när elever och
            vårdnadshavare har gett sitt samtycke och där resans innehåll
            inte är betygsgrundande? Är det att betrakta som en avgift enligt
            Skolverkets definition när aktiviteten som avses inte ligger inom
            ramen för den garanterade undervisningen utan tvärtom bygger på
            frivillighet?
          </note>
          <note>
            Uttag av avgifter för skolresor har under senare tid aktualiserats
            i samband med att gymnasieskolors lärare ofta tar initiativ till
            sådana aktiviteter. Skolverket riktar dock kritik mot ett stort
            antal kommuner och då i enskilda tillsynsärenden.
          </note>
          <note>
            Med anledning av den oklarhet som råder över det tolkningsutrymme
            som gäller inom den frivilliga delen av gymnasieskolan behövs
            ett klargörande från utbildningsministerns sida.
          </note>
          <note type="speaker">
            Anf. 32 Utbildningsminister JAN BJÖRKLUND (fp):
          </note>
          <note>
            Fru talman! Jag är ju konstitutionellt förhindrad att gå in i
            de myndighetsbeslut som Skolverket fattar i enskilda fall när
            det gäller den typen av frågor som frågeställaren tar upp. Men
            jag är beredd att ge en mer allmän syn på detta.
          </note>
          <note>
            Först och främst har vi en bred enighet i Sverige om att utbildningen
            i skolväsendet ska vara avgiftsfri. Den obligatoriska undervisning
            som ingår även i det frivilliga gymnasiet ska vara avgiftsfri.
          </note>
          <note>
            Jag tycker för min del att det går för långt när man säger att
            man inte får be barnen att ha med sig matsäck när man ska göra
            en utflykt därför att det är en kostnad för föräldrarna. Det får
            man inte heller ha så att säga. Det finns en dragning åt det hållet
            som initierades av den förra regeringen där varje åtagande som
            man ber föräldrarna om skulle vara förbjudet. Ni vet att föräldrar
            ombeds att klä in skolböckerna i skyddande plast. Det är självfallet
            en kostnad för föräldrarna. Kostnaden är naturligtvis otroligt
            liten, men om man är riktigt stenhård skulle man kunna säga att
            det också är förbjudet.
          </note>
          <note>
            Jag tycker att det blir för mycket kineseri. I rimlig omfattning
            tycker jag att den typen av åtagande från föräldrarnas sida är
            acceptabelt för det som görs vid sidan av undervisningen.
          </note>
          <note type="speaker">
            Anf. 33 ANDERS ÅKESSON (c):
          </note>
          <note>
            Fru talman! Tack för svaret, utbildningsministern! Min personliga
            uppfattning är att många föräldrar och elever ser positivt på
            den sortens engagemang som detta är ett uttryck för. Mot detta
            står det faktum att vi i dag har kommuner som mer eller mindre
            har förbjudit denna typ av aktiviteter. Ser vi då, fru talman,
            att vi lever i en värld som blir alltmer globaliserad är det tvärtom
            att bejaka och att uppmuntra att ungdomar i allt högre grad ägnar
            sig åt resor och inhämtar kunskap den vägen.
          </note>
          <note>
            Tack för svaret!
          </note>
          <note type="speaker">
            Anf. 34 Utbildningsminister JAN BJÖRKLUND (fp):
          </note>
          <note>
            Fru talman! Jag delar frågeställarens grunduppfattning, men det
            ska ändå betonas, så att ingen tvivlar på det, att vår grundprincip
            är att utbildning ska vara avgiftsfri. Men den här typen av kostnader
            för sidoaktiviteter vid sidan av den ordinarie undervisningen,
            där det är fråga om ett mycket ringa åtagande från föräldrarnas
            sida, leder det för långt om vi ska stoppa. Jag menar att den
            förra regeringen hade en helt orealistisk inställning. Den inställningen
            saknar också förankring i den svenska föräldraopinionen.
          </note>
          <note>
            Kilometerskatt för person- och lastbilar
          </note>
          <note type="speaker">
            Anf. 35 KARIN SVENSSON SMITH (mp):
          </note>
          <note>
            Fru talman! Min fråga är till Åsa Torstensson: Varför anser regeringen
            att det är viktigare att värna den tunga lastbilstrafiken än att
            få en EU-överenskommelse om kilometerskatt som har stor potential
            för att minska godstransporternas negativa påverkan på klimatet?
          </note>
          <note>
            I december presenterade den danska borgerliga regeringen en trafikplan.
            Utöver en satsning på snabbtåg innehåller trafikplanen ett förslag
            på införande av kilometerskatt för person- och lastbilar. Förutom
            i Danmark diskuteras kilometerskatt i de flesta andra EU-länder.
            Schweiz, Tyskland, Österrike och Tjeckien har redan infört kilometerskatt
            för lastbilar. Holland har beslutat att införa kilometerskatt
            för person- och lastbilar.
          </note>
          <note>
            Motiven för att införa denna skatt är att stimulera smarta kombinationer
            av väg, järnväg och sjöfart som ersättning för långväga lastbilstransporter
            och därmed minska klimatpåverkan, trafikolyckor och slitage på
            vägarna.
          </note>
          <note>
            På EU:s förra transportministermöte behandlades ett direktiv
            om avgifter på tunga godsfordon. Enligt den rådspromemoria från
            Näringsdepartementet som togs fram innan mötet anser regeringen
            att Sverige bör verka för att den föreslagna trängselavgiften
            inte införs med mindre än att man inte diskriminerar lastbilstrafiken.
          </note>
          <note type="speaker">
            Anf. 36 Statsrådet ÅSA TORSTENSSON (c):
          </note>
          <note>
            Fru talman! Jag tror att det här gäller den fråga som Karin Svensson
            Smith och jag har diskuterat tidigare, nämligen Eurovinjettsystemet.
            Det var en diskussion under förra ministerrådet. Det var inte
            fråga om en beslutshantering, och därmed var det inte en blockering.
            Sverige, liksom flera andra länder, har ifrågasatt Eurovinjettsystemet
            av flera skäl, bland annat rent konstitutionellt. Man har lagt
            fram förslag om att direkt rikta dessa Eurovinjettavgifter till
            infrastrukturinvesteringar. Från svensk sida är vi oerhört noga
            med att vara tydliga med att Sverige hanterar sin egen budget
            och sina egna prioriteringar. Därför hade vi stora invändningar
            av den karaktären på frågan.
          </note>
          <note type="speaker">
            Anf. 37 KARIN SVENSSON SMITH (mp):
          </note>
          <note>
            Fru talman! Tack för svaret. Det som stod i den promemoria vi
            fick i trafikutskottet var att Sverige var emot trängselkomponenten
            eftersom den kunde diskriminera till förmån för lastbilar.
          </note>
          <note>
            Det var tänkt att det här skulle vara det sista mötet. Jag har
            följt det här ärendet i nio år. Det var tänkt att vara det sista
            mötet, men bland annat Sveriges agerande gjorde att man inte kunde
            komma överens. Eftersom samtliga partier i Klimatberedningen är
            överens om att kilometerskatt är en förutsättning för att nå klimatmålen
            på transportområdet är Sveriges agerande märkligt.
          </note>
          <note>
            Det här innebär för Skånes räkning att man är tvungen att bygga
            ut vägarna i stället för att hantera ökningen av lastbilstrafiken
            där närmare 80 procent far rakt igenom Skåne utan att ha vare
            sig start eller mål hos oss. Det vore kanske klokare både för
            klimatet och för statsfinanserna om man hade en kilometeravgift
            i stället för att lägga pengar på att bygga ut vägarna.
          </note>
          <note type="speaker">
            Anf. 38 Statsrådet ÅSA TORSTENSSON (c):
          </note>
          <note>
            Fru talman! Jag tror att det är viktigt att alla förstår att
            vi i princip inte har något emot trängselavgifter eller vägavgifter.
            Vi är i allra högsta grad för detta, och det ligger också i den
            infrastrukturproposition som riksdagen har antagit.
          </note>
          <note>
            Däremot är vi emot system som inte når den effekt som man pläderar
            för. Att ha trängselavgiftssystem som inriktar sig på en intäkt
            utan att därmed vidta åtgärder för att minska trängseln tycker
            vi inte är något speciellt effektivt system. Det fanns heller
            inga incitament för att vidta åtgärder mot trängseln, och det
            fanns heller inga åtgärder för att minska flödet av övriga transporter,
            lätta lastbilar och personbilar. Det fanns i allra högsta grad
            mycket mer att göra vad gäller just det förslaget. Principiellt
            har vi naturligtvis inget emot att ta ut vägavgifter. Det är precis
            det som ligger i regeringens underlag för infrastrukturpropositionen.
          </note>
          <note>
            Tillgång till arbetskraft vid konjunkturuppgång
          </note>
          <note type="speaker">
            Anf. 39 TOMAS TOBÉ (m):
          </note>
          <note>
            Fru talman! Min fråga är till arbetsmarknadsminister Sven Otto
            Littorin.
          </note>
          <note>
            Vi ser nu att den globala finanskrisen ger avtryck i den svenska
            ekonomin. Det innebär lägre orderingångar för företagen, och varslen
            kommer som en följd av detta. Även om bilden är ganska mörk säger
            många företag till mig i mitt hemlän Gävleborg att man vet att
            konjunkturnedgången har ett slut. Då kommer det att komma till
            ett läge där man återigen måste anställa. Det är viktigt att det
            finns en arbetskraft tillgänglig när konjunkturen har vänt. Det
            kan också vara så att företagen kan vara beredda att anställa
            personer som man tidigare har varslat. Det är bra om de finns
            tillgängliga och dessutom kanske med nya kunskaper.
          </note>
          <note>
            På vilket sätt avser regeringen att arbeta för att tillse att
            det finns kompetent arbetskraft när konjunkturen vänder?
          </note>
          <note type="speaker">
            Anf. 40 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det här är en oerhört viktig och bra fråga. Oavsett
            vilket kommer naturligtvis konjunkturen att vända. Vi hoppas alla
            att det ska vara så snabbt som möjligt.
          </note>
          <note>
            Låt mig peka på två viktiga ingredienser som Tomas Tobé pekar
            på. Det ena är utbildningssystemets koppling till arbetsmarknadens
            behov och efterfrågan. Där vill jag peka på den gymnasiereform
            som kommer senare. Jag vill också peka på det antal högskoleplatser
            som finns. Det finns 10 000 lediga platser i dag. Det är möjligt
            att prioritera om och förlägga dem på orter där de bäst behövs.
          </note>
          <note>
            Dessutom finns ungefär 4 miljarder extra i det decemberpaket
            vi presenterade. Det betyder snabbare insatser med hjälp av olika
            arbetsmarknadspolitiska åtgärder. Det gäller till exempel arbetspraktik,
            praktisk kompetensutveckling och coachning för att hjälpa de enskilda
            att hitta rätt väg tillbaka till ett arbete.
          </note>
          <note type="speaker">
            Anf. 41 TOMAS TOBÉ (m):
          </note>
          <note>
            Fru talman! Jag får tacka arbetsmarknadsministern för svaret.
            Det känns bra att det kommer reformer på plats också för dem som
            nu blir arbetslösa.
          </note>
          <note>
            Jag nämnde tidigare mitt hemlän Gävleborg. En annan intressant
            iakttagelse är att Gävleborg har landets högsta arbetslöshet.
            Det finns redan många som står utanför arbetsmarknaden och som
            har stått utanför länge. Det finns en risk när arbetslösheten
            kommer att öka att dessa personer och grupper kommer att stå ännu
            längre från arbetsmarknaden.
          </note>
          <note>
            På vilket sätt, arbetsmarknadsministern, avser regeringen att
            arbeta för dem som redan står långt borta från arbetsmarknaden,
            till exempel långtidsarbetslösa, långtidssjukskrivna och så vidare,
            för att de ska få bättre möjligheter att hävda sig på arbetsmarknaden?
          </note>
          <note type="speaker">
            Anf. 42 Arbetsmarknadsminister SVEN OTTO LITTORIN (m):
          </note>
          <note>
            Fru talman! Låt mig komplettera min tidigare genomgång med ytterligare
            en möjlighet, nämligen att söka medel genom Europeiska socialfonden
            för att till exempel kunna genomföra utbildningar under, över
            och efter varselperioderna. Det är 12,6 miljarder med statens
            samfinansiering. De pengarna finns också redo att söka. Det finns
            goda exempel där man jobbar på det sättet. Scania i Södertälje
            är ett exempel.
          </note>
          <note>
            Jag håller helt med Tomas Tobé i frågan om de långtidsarbetslösa.
            Vi får inte ge upp dem som har sett både en och annan högkonjunktur
            passera utan att ta sig in på arbetsmarknaden. Tvärtom vill vi
            öka insatserna genom till exempel ännu mer insatser i jobb- och
            utvecklingsgarantin för de långtidsarbetslösa, i kombination med
            nedsättningen av arbetsgivaravgifterna genom nystartsjobben. Det
            är två sådana vägar som syftar till att underlätta de långtidsarbetslösas
            möjligheter att ta sig tillbaka.
          </note>
          <note>
            Jag vill också peka på samarbetet mellan Försäkringskassan och
            Arbetsförmedlingen i rehabiliteringssyfte för att underlätta och
            hjälpa till.
          </note>
          <note>
            Villkoren för svenska mjölkproducenter
          </note>
          <note>
            Anf. 43 HELÉN PETTERSSON i Umeå (s):
          </note>
          <note>
            Fru talman! Min fråga är till jordbruksminister Eskil Erlandsson.
          </note>
          <note>
            EU har nyligen beslutat i strid med den svenska ståndpunkten
            att öka subventionerna för mjölkproduktionen. Dessutom har EU
            beslutat att förlänga Finlands undantag för mjölkkvoter. Därmed
            har man gynnat den finska mjölkproduktionen på bekostnad av den
            svenska.
          </note>
          <note>
            Vilka åtgärder tänker Eskil Erlandsson vidta för att göra det
            möjligt för svenska mjölkbönder att konkurrera på lika villkor
            som de finska?
          </note>
          <note type="speaker">
            Anf. 44 Jordbruksminister ESKIL ERLANDSSON (c):
          </note>
          <note>
            Fru talman! Frågan innehåller två delar. I samband med den så
            kallade hälsokontrollen kom man överens om en mängd saker. Bland
            annat erhöll Finland en möjlighet att fortsätta att koppla samman
            de stöd som utgår till vissa produkter inom jordbruksområdet.
          </note>
          <note>
            Detta förfarande är något som vi från svensk sida inte vill ha,
            och vi har emotsatt oss. Trots det blev det så efter de förhandlingar
            och den omröstning som vi hade. I sak innebär detta inte att det
            blir mer pengar till det finska jordbruket. Den andra delen är
            den nationella stöddelen som vi har ungefär samma förutsättningar
            för i Sverige. Vi har våra Norrlandsstöd. Finland har sina Finlandsstöd.
          </note>
          <note>
            Anf. 45 HELÉN PETTERSSON i Umeå (s):
          </note>
          <note>
            Fru talman! Jag känner mig inte helt trygg med svaret. I dag
            är det rent konkret så att i mataffären står svensk yoghurt sida
            vid sida med finsk yoghurt. Den finska yoghurten är subventionerad
            av svenska skattepengar. Det betyder att vi underminerar svenska
            mjölkbönders möjlighet att fortsätta sin verksamhet. Jag vill
            höra om jordbruksministern tycker att det ska vara så.
          </note>
          <note type="speaker">
            Anf. 46 Jordbruksminister ESKIL ERLANDSSON (c):
          </note>
          <note>
            Fru talman! Min grundinställning är att produktion ska ske på
            lika konkurrensvillkor när vi nu har en gemensam marknad, vilket
            jag och jag hoppas frågeställaren är överens om att vi ska ha.
            Det ska inte finnas skillnader i förutsättningar för produktionen.
            Vi gör allt för att de ska arbetas bort.
          </note>
          <note>
            Jag vill återigen påpeka att vi har vissa nationella särlösningar.
            I vårt land har vi ett Norrlandsstöd. Det innebär att vi lägger
            pengar på att behålla och utveckla en jordbruksproduktion i norra
            delen av Sverige. På samma sätt är det i Finland. De har sina
            nationella stöd beroende på att de har samma karga klimat som
            vi har i norra delen av Sverige.
          </note>
          <note>
            Elevinflytande
          </note>
          <note type="speaker">
            Anf. 47 FREDRIK MALM (fp):
          </note>
          <note>
            Fru talman! Jag har en fråga till utbildningsministern.
          </note>
          <note>
            Rädda Barnen presenterade en rapport förra veckan som bland annat
            återgavs i Sveriges Radios Ekot, en rapport där man argumenterar
            för ökat elevinflytande i skolan. Man drar det där ganska långt,
            enligt min uppfattning. Man förespråkar en modell där 13-, 14-
            och 15-åringar i skolan ska vara med och ha ett direkt inflytande
            över hur skolans ekonomiska resurser fördelas.
          </note>
          <note>
            Nu pågår arbete med en ny skollag, arbete med en ny gymnasiereform
            och en del annat. Det är viktigt att elevinflytandet stärks. Samtidigt
            är det viktigt att ha ett rimligt förhållningssätt till elevinflytande,
            som enligt min uppfattning inte handlar om att eleverna ska vara
            i majoritet i skolans styrelse eller att elever som har fem år
            kvar tills de blir myndiga ska ha inflytande över en mångmiljonbudget
            i skolan.
          </note>
          <note>
            Hur ser utbildningsministern på arbetet med elevinflytande inom
            ramen för det kommande arbetet med olika propositioner och lagar?
          </note>
          <note type="speaker">
            Anf. 48 Utbildningsminister JAN BJÖRKLUND (fp):
          </note>
          <note>
            Fru talman! Tack för frågan! Frågan om elevernas inflytande i
            skolan är en av de diskussioner som gick helt fel under en lång
            följd av år. Jag tycker att eleverna ska ha inflytande i skolan,
            men eleverna ska inte bestämma i skolan. Det är en väldigt viktig
            skillnad.
          </note>
          <note>
            Eleverna är elever och ska i första hand vara i skolan för att
            lära sig och få kunskaper, men de ska naturligtvis också utöva
            ett rimligt inflytande. I takt med att eleverna blir äldre och
            äldre, i högstadiet och gymnasiet, kan de få alltmer inflytande,
            till skillnad från små barn i skolan. Men till sist är det de
            vuxna i skolan som ska bestämma där. Där delar jag frågeställarens
            attityd.
          </note>
          <note>
            Jag tyckte till exempel att det var helt galet när den förra
            regeringen införde en bestämmelse om att man skulle ha en styrelse
            i gymnasiet, som skulle få bestämma på gymnasiet, där eleverna
            var i majoritet och där eleverna skulle kunna rösta ned rektorn
            i viktiga frågor. Att elever som inte ens är myndiga att teckna
            ett banklån skulle ha ansvar för en miljonbudget är inte rimligt.
          </note>
          <note>
            Eleverna ska ha inflytande i skolan, men de ska inte bestämma
            i skolan.
          </note>
          <note type="speaker">
            Anf. 49 FREDRIK MALM (fp):
          </note>
          <note>
            Fru talman! Tack så mycket för svaret! Elevinflytande är viktigt
            det tror jag att vi alla är överens om, ministern också. Jag delar
            uppfattningen att eleverna inte ska ha den yttersta bestämmanderätten
            i skolan. Det finns en orsak till att lärarna är lärare, rektorn
            är rektor och eleverna är elever. Där är vi helt överens.
          </note>
          <note>
            Frågan är bara lite mer konkret hur detta kan försäkras. Det
            finns dels ett inflytande i form av att eleven ska ha ett inflytande
            över lektioner, uppläggning, planering och en del sådana saker,
            dels ett mer formellt inflytande i fråga om att kunna välja skola,
            inriktning och så vidare, och dels ett kollektivt inflytande i
            form av elevråd och annat.
          </note>
          <note>
            Kan ministern lite mer konkret berätta hur man kan stärka detta?
          </note>
          <note type="speaker">
            Anf. 50 Utbildningsminister JAN BJÖRKLUND (fp):
          </note>
          <note>
            Fru talman! Jag kommer senare i år att lägga fram en proposition
            om en helt ny skollag där det här kommer att regleras lite mer,
            och dessutom regleras mer än i dag. I den gamla skollagen har
            det här varit väldigt luddigt beskrivet. Jag tror till exempel
            att den typen av bestämmelser att det ska finnas elevråd helt
            har lyst med sin frånvaro eller åtminstone varit väldigt luddigt
            utformade i den gamla skollagen.
          </note>
          <note>
            Jag kan redovisa min grundattityd nu, och vi återkommer senare
            i år från regeringens sida. Min grundattityd är alltså ungefär
            den som frågeställaren själv ger uttryck för.
          </note>
          <note>
            Har man principen en man en röst, som vi har när svenska folket
            ska välja till riksdagen, är alltid eleverna fler än lärarna och
            ska då alltid kunna rösta ned lärarna. De som använder ordet elevdemokrati
            flitigt brukar ofta närma sig den definitionen, att på grund av
            att eleverna är fler ska de bestämma.
          </note>
          <note>
            Man måste ha klart för sig att elever och lärare är i skolan
            på olika villkor. Eleverna är där för att lära sig saker som de
            ännu inte kan, och det begränsar något deras möjlighet att utöva
            ett aktivt inflytande. Eleverna ska ha inflytande, men de ska
            inte bestämma i skolan. Det är min grundattityd.
          </note>
          <note>
            Hagmarkernas biologiska mångfald
          </note>
          <note type="speaker">
            Anf. 51 TINA EHN (mp):
          </note>
          <note>
            Fru talman! Min fråga är till jordbruksministern, och den handlar
            om den biologiska mångfalden i våra hagmarker.
          </note>
          <note>
            Sverige har skrivit på konventionen om biologisk mångfald. Sveriges
            riksdag har beslutat om de 16 miljömålen. Ett av dessa är ett
            rikt växt- och djurliv. De här målen verkar svåra att uppnå. Just
            nu hotar EU:s byråkrati det här målet än mer genom att man inte
            vill acceptera den svenska hagmarken som betesmark.
          </note>
          <note>
            I det gårdsstöd som betalas ut till Sveriges jordbrukare måste
            vi nu anpassa oss till EU. EU vill inte tillåta den mängd träd
            och buskar som är vanlig i vårt landskap. Sverige försöker anpassa
            sig, men det börjar gå över styr. Det ser inte bra ut. Signalerna
            kommer om att motorsågarna nu är på gång för att rensa upp så
            att stödet inte försvinner.
          </note>
          <note>
            Min fråga är då: Vilka åtgärder avser jordbruksministern att
            vidta för att säkra den viktiga biologiska mångfald som dessa
            marker innehåller?
          </note>
          <note type="speaker">
            Anf. 52 Jordbruksminister ESKIL ERLANDSSON (c):
          </note>
          <note>
            Fru talman! Jag hade velat behålla det system som vi har haft
            fram tills nu. Men i den revision som EU-revisionen gjorde visade
            det sig att vi har stöd till marker som inte, enligt den definition
            som finns, utgör jordbruksmark. Vi är alltså tvingade att ändra
            på systemet.
          </note>
          <note>
            I den hälsokontroll som jag redovisade i den tidigare frågeställningen
            fick Sverige, genom ett skickligt förhandlande från vår sida,
            tillgång till de pengar som har gått till de här markerna, som
            nu inte är stödberättigade, att användas till de mest värdefulla
            svenska betesmarkerna, som vi kallar dem. Vårt förslag hur detta
            ska definieras kommer inom en relativ närtid, så att vi inte tappar
            ett års stöd nu.
          </note>
          <note type="speaker">
            Anf. 53 TINA EHN (mp):
          </note>
          <note>
            Fru talman! Jag tackar för det svaret. Risken är väl stor att
            det bara blir de särskilt värdefulla markerna som vi då slår vakt
            om. Det finns ett hot om det. Vi har ju vardagsmarken också.
          </note>
          <note>
            Det är, som sagt var, om gårdsstödet som den här uppgörelsen
            är gjord. Förslaget har gått från 50 till 60 träd per hektar.
            Med begreppet särskilt värdefulla marker kan man tillåta upp till
            100 träd per hektar, om jag har förstått det rätt. Men underlaget
            visar att genomsnittet i de här värdefulla markerna ofta är betydligt
            fler träd. Och specifikt finns det på Gotland marker med fler
            än 100 träd per hektar, som dessutom innehåller rödlistade arter.
          </note>
          <note>
            Vi ska motivera andra nationer att inte hugga ned rika biologiska
            värden i olika biotoper, och om vi själva inte lyckas säkra de
            här rika biologiska värdena blir det väldigt tveksamt.
          </note>
          <note>
            Jag ställer då ytterligare en fråga: Finns det någon möjlighet
            att Sverige skulle kunna vänta med att slå fast en definition,
            så att det blir en långsiktigt hållbar definition?
          </note>
          <note type="speaker">
            Anf. 54 Jordbruksminister ESKIL ERLANDSSON (c):
          </note>
          <note>
            Fru talman! Låt oss först vara överens om att EU:s jordbruksstöd
            ska gå till jordbruksmark. För att skydda den biologiska mångfalden
            finns det miljöersättningar. Vi har nu fått löfte om att flytta
            pengar från jordbrukspotten till miljöpotten, från den första
            till den andra pelaren, så att vi kan fortsätta att ge stöd till
            de marker som har höga miljövärden men som enligt EU:s definition
            inte är jordbruksmark. Denna uppgörelse är jag glad för att inte
            säga lycklig över.
          </note>
          <note>
            För att vi inte ska tappa ett års miljöpengar är jag angelägen
            om att vi snabbt slår fast kriterier och får dem fastställda och
            godkända även av Europeiska unionen, så att vi inte tappar den
            biologiska mångfald som jag är rädd om i landet.
          </note>
          <note>
            Planeringsprocessen för infrastrukturinvesteringar
          </note>
          <note type="speaker">
            Anf. 55 HANS STENBERG (s):
          </note>
          <note>
            Fru talman! Jag har en fråga till infrastrukturminister Åsa Torstensson.
          </note>
          <note>
            Regeringen har aviserat att man ska tillsätta en utredning för
            att se över planeringsprocessen när det gäller infrastrukturinvesteringar.
            Det är bra att regeringen ser över planeringsprocessen, därför
            att det tar i dag alldeles för lång tid mellan det att man beslutar
            att bygga en väg eller järnväg tills man kommer till ett verkligt
            utförande.
          </note>
          <note>
            Frågan är inte helt outredd tidigare. Både Miljöbalkskommittén
            och PBL-kommittén har lagt fram en del förslag på det här området
            som skulle kunna snabba upp processen utan att man för den skull
            behöver ge avkall på miljökraven. En del av de förslagen är ännu
            inte genomförda.
          </note>
          <note>
            Jag vill därför fråga Åsa Torstensson: Vad kommer regeringen
            att göra för att snabbt genomföra de effektiviseringsförslag som
            faktiskt redan är utredda?
          </note>
          <note type="speaker">
            Anf. 56 Statsrådet ÅSA TORSTENSSON (c):
          </note>
          <note>
            Fru talman! Tack för frågeställningen, som är i allra högsta
            grad aktuell i alla delar av landet. Många är frustrerade över
            att det tar så lång tid. Dessutom kostar tid pengar.
          </note>
          <note>
            Som Hans Stenberg mycket riktigt säger finns det i dagsläget,
            med befintlig lagstiftning, möjlighet att strama upp tiderna och
            inom befintliga ramar genomföra planeringsprocessen snabbare.
          </note>
          <note>
            Det åligger nu Banverket och Vägverket att arbeta med detta och
            se hur man kan arbeta snabbare med befintlig lagstiftning. Det
            är en del av det arbete som också har initierats parallellt med
            utredningen.
          </note>
          <note type="speaker">
            Anf. 57 HANS STENBERG (s):
          </note>
          <note>
            Fru talman! Detta handlar ju inte bara om det befintliga lagutrymmet.
            Det finns också förslag om förändringar i prövningsprocesser och
            annat som skulle kunna snabba på det hela. Problemet är att om
            vi nu avvaktar utredningen, som behöver få ta sin tid, och beredningsarbetet,
            kan vi sedan konstatera att inget blev gjort åt den här frågan
            under mandatperioden. Det är helt ohållbart, som jag ser det.
          </note>
          <note>
            En viktig del i det här är också regeringens eget arbete med
            miljöprövning. Det är tyvärr inte ovanligt att viktiga väg- och
            järnvägsprojekt blir liggande och försenas till och med i flera
            år för att regeringen inte hinner med sin miljöprövning. Vad avser
            ministern att göra för att snabba upp den processen? Den är det
            ju helt och hållet regeringen som äger.
          </note>
          <note type="speaker">
            Anf. 58 Statsrådet ÅSA TORSTENSSON (c):
          </note>
          <note>
            Fru talman! I ärlighetens namn, Hans Stenberg, är det ju inte
            så att förseningarna för den infrastruktur som många människor
            väntar på beror på den här regeringen. Däremot är det den här
            regeringen som vidtar åtgärder för att just ta ett samlat grepp
            och göra en samlad översyn, som dessutom ska vara en parlamentarisk
            utredning. Jag tror att det är oerhört viktigt att alla nivåer
            är involverade eftersom det naturligtvis också är en del som ramlar
            ned på det kommunala självstyret, PBL-lagstiftning och så vidare.
          </note>
          <note>
            Det är mycket viktigt att vi tar ett samlat helhetsgrepp så att
            alla parter är involverade i de förändringar som krävs för att
            vi ska kunna både tjäna tid, och därmed också pengar, och för
            alla delar av landet effektivare och snabbare ta fram en bra infrastruktur
            på väg- och järnvägssidan.
          </note>
          <note>
            Ett försvarsavtal mellan Ryssland och Island
          </note>
          <note type="speaker">
            Anf. 59 YVONNE ANDERSSON (kd):
          </note>
          <note>
            Fru talman! Min fråga går till försvarsminister Sten Tolgfors
            och handlar om vad regeringen gör för att undvika att Ryssland
            ska teckna försvarsavtal med Island.
          </note>
          <note>
            För några månader sedan var jag på en Rifostudieresa till Island
            och fick möta den oro som många islänningar har just för att man
            känner att man alltmer vill närma sig de nya vännerna i Ryssland.
            När andra vänner, som man uttryckte det, sade nej under finanskrisen
            sträckte Ryssland fram sin hand.
          </note>
          <note>
            I dag finns en oro. Vi vet att Island är ett Natoland. Vi vet
            att Ryssland kapprustar, och vi vet också att Island inte har
            något försvar efter att USA har dragit tillbaka sina styrkor därifrån.
            Hur reagerar försvarsministern i det här läget?
          </note>
          <note type="speaker">
            Anf. 60 Försvarsminister STEN TOLGFORS (m):
          </note>
          <note>
            Fru talman! Det är inte något försvarsavtal som Ryssland har
            tecknat med Island. Island behövde ju söka lån i en akut finansiell
            kris. Det är där som diskussionen kom upp. Annars är det precis
            som frågeställaren säger: Island är integrerat med Nato och västvärlden
            fullt ut.
          </note>
          <note>
            Samtidigt vill jag säga att Barentsområdet, alltså området norr
            om den Skandinaviska halvön är ett område som växer i intresse.
            Nya kommunikationsvägar för till exempel handelssjöfart öppnas
            när is försvinner. Nya naturresurser öppnas för utvinning. Vi
            vet också att Ryssland har betydande militär kapacitet på Kolahalvön.
            Barentsområdet är intressant och av växande intresse. Dock ser
            jag inte den omedelbara koppling till Island som frågeställaren
            antyder.
          </note>
          <note>
            Jag vill också säga att vi nu har ett fördjupat nordiskt samarbete
            mellan inte minst Sverige, Norge och Finland. Det är ett nordiskt
            samarbete där självfallet också Island måste komma att ingå i
            samtal och projekt långsiktigt.
          </note>
          <note type="speaker">
            Anf. 61 YVONNE ANDERSSON (kd):
          </note>
          <note>
            Fru talman! Jag är väldigt glad för den redogörelsen. Men den
            oro jag mötte hos islänningarna gällde att det var väldigt nära
            mellan den finansiella krisens lösningar och förhandlingar till
            försvarssidan. Därför tyckte jag att det var väldigt viktigt att
            uppmärksamma och fråga vår regering om hur man kan komma intill
            och låta Norden också fortsättningsvis bestå också av Island.
            Att man hittar lösningar är viktigt för oss alla, inte minst i
            vårt land, så att också Island får vara ett fritt Natoland framöver.
          </note>
          <note type="speaker">
            Anf. 62 Försvarsminister STEN TOLGFORS (m):
          </note>
          <note>
            Fru talman! Jag tror att det är lätt att instämma i den ambitionen.
            Det är självfallet också precis på det sättet det kommer att vara.
            Det finns ingen konkret oro för något annat.
          </note>
          <note>
            Däremot är det så att Island går igenom en mycket jobbig period
            just nu. Den ekonomiska krisen drabbar landet oerhört hårt på
            ett sätt som jag tror att vi i Sverige inte riktigt kan förstå.
            Det är ett litet land som tidigare hade en mycket stor banksektor.
            Den svenska regeringen har tillsammans med andra länder agerat
            på den ekonomiska sidan, men då handlar det mer om Anders Borgs
            ansvarsområde än mitt. När det gäller den militära delen hyser
            jag inte samma oro som frågeställaren, men jag delar helt ambitionen.
            Det nordiska samarbetet på alla områden är oerhört viktigt för
            den här regeringen. Det inkluderar också mitt område.
          </note>
          <note>
            Penninghanteringen i glesbygden
          </note>
          <note type="speaker">
            Anf. 63 RUNE WIKSTRÖM (m):
          </note>
          <note>
            Fru talman! Jag tänker ställa en fråga till statsrådet Torstensson.
            Frågan är: Är ministern beredd att vidta några åtgärder för att
            förbättra penninghanteringen i glesbygderna? Svensk Kassaservice
            har ju sedan en tid upphört med sin verksamhet i delar av vår
            glesbygd. Detta har ställt till med stora problem för penninghanteringen
            för både affärer och andra näringsidkare.
          </note>
          <note>
            Som ministern vet bor jag själv på en ö i Stockholms skärgård
            som heter Möja. Där har kassaservicen upphört. Ska man med ordinarie
            trafik åka till närmaste bank med sin dagskassa tar det i princip
            en hel dag, för kommunikationerna är väldigt glesa. Ska man göra
            sig av med sina dagskassor och inte ligga på pengarna går det
            åt en anställd för att sköta den uppgiften, plus att det medför
            stora problem med bussar och båtar, och att gående ta sig till
            banken medför också vissa risker.
          </note>
          <note type="speaker">
            Anf. 64 Statsrådet ÅSA TORSTENSSON (c):
          </note>
          <note>
            Fru talman! Jag ska börja med att bekräfta det som frågeställaren
            Rune Wikström säger. Svensk Kassaservice har under hösten avvecklats
            efter ett riksdagsbeslut. Jag tror att det också är viktigt att
            se att servicen från Svensk Kassaservice under många år har förändrats,
            för det har varit färre och färre som har efterfrågat den. Betalningar
            och hanteringen av kontanter har förändrats dramatiskt, vill jag
            påstå.
          </note>
          <note>
            Post- och telestyrelsen fick i uppdrag att handla upp de grundläggande
            betaltjänsterna. Inför den upphandlingen gjorde Post- och telestyrelsen
            bedömningen att just upphandling av emottagande av dagskassor
            inte behövdes. Man gjorde bedömningen att det antingen redan finns
            tillräcklig service för att ta hand om dagskassor på marknaden
            eller att initiativet att avveckla kassaservicen i sig kommer
            att skapa förutsättningar för att marknaden ska växa och utvecklas
            med möjligheter att ta ansvar för dagskassorna.
          </note>
          <note type="speaker">
            Anf. 65 RUNE WIKSTRÖM (m):
          </note>
          <note>
            Fru talman! Nu finns det ju en tremilsgräns. Finns det ingen
            bank inom tre mil ska kassaservicen få fortsätta. Från vår ö har
            vi knappt tre mil in till centrum i Gustavsberg, men likväl tar
            det mycket lång tid att resa dit. Avstånd kan man inte räkna i
            mil, speciellt inte när det finns vatten emellan. De måste räknas
            i tid om det ska finnas någon rättvisa.
          </note>
          <note>
            Härifrån, där jag nu står, har jag sex mil hem, men det tar mig
            mellan två och en halv och tre timmar att ta mig dit. Missar jag
            den båt som går klockan halv sex på eftermiddagen får jag vänta
            till dagen efter.
          </note>
          <note>
            Avståndet tre mil är alltså mycket missvisande. Man måste börja
            räkna avstånd i tid för att få någon rättvisa.
          </note>
          <note type="speaker">
            Anf. 66 Statsrådet ÅSA TORSTENSSON (c):
          </note>
          <note>
            Fru talman! Frågeställningen är oerhört viktig av den anledningen
            att det är så många som berörs av den, även om det är färre och
            färre över tid. Vi ska också ha respekt för att all förändring
            i sig kräver tid för att också marknaden ska träda in och ta över
            det som en gång tidigare sköttes på annat sätt.
          </note>
          <note>
            Det är två delar i detta. Själva upphandlingen, som Post- och
            telestyrelsen ansvarar för, gäller den grundläggande servicen
            till de delar av landet där det här inte sker på marknadens grunder.
            Det gäller 15 orter och 73 landsbygds- eller glesbygdsområden.
            Men det gäller också äldre och funktionshindrade. Den upphandlingen
            är redan gjord. Den är verkställd, så att säga.
          </note>
          <note>
            Men vad gäller dagskassorna gjorde Post- och telestyrelsen bedömningen
            att det just där inte behövdes någon upphandling av den anledningen
            att man ser att det finns en marknad, en bank eller ett banksystem
            eller att det här kommer att ge incitament, så att marknaden tar
            vid.
          </note>
          <note>
            Men för att också möta oron ska jag säga att länsstyrelserna
            har ett uppdrag att följa det här i syfte att se hur servicen
            förändras och hur den utvecklas.
          </note>
          <note>
            Den försvarspolitiska propositionen
          </note>
          <note type="speaker">
            Anf. 67 ANDERS KARLSSON (s):
          </note>
          <note>
            Fru talman! Jag skulle vilja ställa frågan till försvarsminister
            Tolgfors.
          </note>
          <note>
            I morgon kommer planeringsanvisningarnas svar från Försvarsmakten
            till regeringen. Försvarsmakten har haft cirka två månader på
            sig att svara på de anvisningar som regeringen har gett, som ska
            ligga till grund för en försvarspolitisk proposition, en inriktningsproposition,
            mellan 2010 och 2014.
          </note>
          <note>
            Det här forceras nu fram i en oerhörd hastighet. Man fick två
            månader när man normalt har tolv månader på sig att svara på planeringsanvisningarna.
          </note>
          <note>
            I praktiken får Försvarsdepartementet två tre veckor på sig att
            skriva en proposition om det som är så centralt och viktigt för
            Sverige, den försvars- och säkerhetspolitiska grenen.
          </note>
          <note>
            Därför är en fundering och en fråga till försvarsministern: Är
            inte tiden för kort i en så viktig fråga?
          </note>
          <note>
            Samtidigt har kollegan Björklund, som sitter där framme, varit
            ute och sagt att det inte är den försvarspolitik som man vill
            ha i Sverige.
          </note>
          <note type="speaker">
            Anf. 68 Försvarsminister STEN TOLGFORS (m):
          </note>
          <note>
            Fru talman! Jag tycker att det är oerhört talande att när Socialdemokraterna
            pratar försvarspolitik är det process och form och tidsplan och
            absolut ingenting av innehåll och än mindre av finansiering.
          </note>
          <note>
            Det är ett parti som vill göra kraftiga nedskärningar, 5 miljarder,
            på Sveriges försvar, mer än Vänsterpartiet för första gången i
            svensk politisk historia. Och man ska göra upp med ett miljöparti
            som vill ta ytterligare ett antal miljarder, totalt åtta. Då blir
            det nog en processdiskussion.
          </note>
          <note>
            Men börja den internt, Anders Karlsson! Är det din linje som
            gäller, att skära ned internationella insatser? Är det partisekreterarens
            linje som gäller, att dubbla internationella insatser? Är det
            Björn von Sydows linje som gäller, att lägga 12 miljarder mer?
            Eller är det Mona Sahlins, som plockar bort Sydow som talesman
            för Socialdemokraternas linje?
          </note>
          <note>
            Vi skriver sedan länge på en proposition. Vi har haft ett utredningsarbete
            under årslånga perioder i Försvarsberedningen för att ta fram
            underlag. Därmed finns det ett mycket gott underlag. Dessutom
            är det en nära dialog med Försvarsmakten, som precis som Karlsson
            säger det är det som jag håller med honom om inkommer just i morgon
            med sitt svar.
          </note>
          <note type="speaker">
            Anf. 69 ANDERS KARLSSON (s):
          </note>
          <note>
            Fru talman! Jag kan väl konstatera att det är som alla de andra
            gångerna jag har ställt frågor till försvarsministern. Jag får
            inget svar, utan han talar om den socialdemokratiska politiken.
          </note>
          <note>
            Jag trodde att försvarsministern likt den övriga regeringen hade
            förstått att de regerar och att det inte är vi socialdemokrater
            som gör det. Därför står frågan kvar: Är inte tiden för kort för
            ett så viktigt beslut som det om Sveriges säkerhets- och försvarspolitik?
          </note>
          <note>
            Är det försvarsministerns och regeringens linje som gäller, eller
            är det din kollega Björklunds, som sitter vid sidan av dig där
            framme? Det är viktiga frågor för svenska folket att få svar på.
          </note>
          <note>
            Samtidigt har vi sagt vid ett stort antal tillfällen att Mona
            Sahlin vill ha partiledaröverläggningar i denna så viktiga fråga
            för Sveriges framtid. Jag begär ett svar denna gång. Och uteslut
            nu oss! Vi är i opposition. Jag hoppas att vi kommer till makten
            efter 2010. Då ska vi göra en försvarspolitik värd namnet.
          </note>
          <note type="speaker">
            Anf. 70 Försvarsminister STEN TOLGFORS (m):
          </note>
          <note>
            Fru talman! Då hittar vi en punkt till där vi håller med varandra,
            nämligen att Socialdemokraterna är i opposition. Det märks verkligen
            i deras agerande.
          </note>
          <note>
            I höstas försökte de jaga regeringen för att det stora problemet
            var att planeringsanvisningarna var försenade, märk väl på grund
            av Georgienkriget. Vi ville göra en seriös säkerhetspolitisk analys
            av läget efter Georgienkriget innan vi gav planeringsanvisningar
            till Försvarsmakten.
          </note>
          <note>
            Nu är problemet att det går för fort. Då gäller det framför allt
            för Socialdemokraterna att hänga med. Jag är helt intresserad
            av och inställd på att träffa en bred uppgörelse. Men om vad,
            Anders Karlsson? Jag har hittills icke hört om en enda sakfråga
            från Socialdemokraterna som är viktig för er och som ni vill diskutera.
            Försvarspolitik är för Anders Karlsson en almanacka och ingenting
            annat. Vi jobbar inte så.
          </note>
          <note>
            Vi antog planeringsanvisningarna med ett regeringsbeslut som
            per definition är enigt i november, och svaret inkommer i morgon.
            Därefter fullgör vi propositionen, och därefter kommer riksdagen
            att få ta ställning.
          </note>
          <note>
            Men börja du, Anders Karlsson, med att förhandla med dina egna!
            Fortsätt sedan med dem som du avser att vilja regera med, om du
            skulle få möjlighet!
          </note>
          <note>
            Åtgärder för arbetslösa ungdomar
          </note>
          <note type="speaker">
            Anf. 71 EVA-LENA JANSSON (s):
          </note>
          <note>
            Fru talman! Jag riktar min fråga till Sven Otto Littorin, så
            det är bra att han ställer sig i talarstolen, och så hoppas jag
            att jag får svar på min fråga och inte nya frågor.
          </note>
          <note>
            Jag träffade i går arbetslösa ungdomar i Karlskoga. De framförde
            rätt mycket synpunkter på den nuvarande regeringens politik.
          </note>
          <note>
            Man tycker att man får för låg ersättning. Man förstår inte varför
            ungdomar inte erbjuds längre utbildningsinsatser. Framför allt
            förstår man inte varför man ska behöva vänta 90 dagar innan man
            får en aktiv åtgärd.
          </note>
          <note>
            Jag har stor respekt för deras synpunkter, och just den där frågan
            om 90 dagar tycker jag är oerhört viktig.
          </note>
          <note>
            Så min fråga till statsrådet Littorin är: Vad avser regeringen
            att göra för att se till att Arbetsförmedlingen redan från dag
            ett aktivt agerar för att arbetslösa ungdomar ska få en aktiv
            åtgärd?
          </note>
          <note type="speaker">
            Anf. 72 Arbetsmarknadsminister SVEN OTTO LITTORIN (m):
          </note>
          <note>
            Fru talman! Eva-Lena Jansson ställer bra frågor. Det är bra att
            vi har möjlighet att diskutera ungdomsarbetslösheten.
          </note>
          <note>
            Min grundläggande åsikt är att man först och främst ska bli erbjuden
            coachningshjälp för att kunna hitta rätt på arbetsmarknaden, för
            att kunna hitta rätt i utbildningssystemet, för att kunna hitta
            rätt när det gäller vad man ska ta sig för.
          </note>
          <note>
            Under den första perioden och det är samma sak när det gäller
            jobb- och utvecklingsgarantin ska man få den typen av coachning,
            som vi nu lägger 1,1 miljard extra på under det här året för att
            man ska få den typen av hjälp.
          </note>
          <note>
            Det kan innebära att man ska tillbaka till det ordinarie utbildningssystemet,
            om man till exempel saknar ett färdigt gymnasiebetyg eller vad
            det nu kan vara. Därför är det så bra att vi nu, med utbildningsministerns
            hjälp, har tillskjutit extra medel för att öka antalet platser
            i det ordinarie utbildningssystemet.
          </note>
          <note>
            Därtill har vi i decemberpaketet skjutit till ungefär 4 miljarder,
            som leder till 60 000 nya platser, för insatser i arbetsmarknadspolitiska
            åtgärder som man ska få ta del av när man har fått den här coachningshjälpen.
          </note>
          <note type="speaker">
            Anf. 73 EVA-LENA JANSSON (s):
          </note>
          <note>
            Fru talman! Det är intressant att ställa frågor, för man får
            aldrig några svar.
          </note>
          <note>
            Jag ställde alltså en konkret fråga: Vad avser statsrådet att
            göra för att arbetslösa ungdomar ska få en aktiv åtgärd från dag
            ett och inte sitta hemma och vänta i 90 dagar på att få ett stöd?
          </note>
          <note>
            Många av de arbetslösa ungdomarna kan gå vidare själva. Men ett
            stort antal ungdomar behöver också stöd, och de behöver stöd första
            dagen.
          </note>
          <note>
            De ska inte få höra från Arbetsförmedlingen: Återkom om 90 dagar,
            så ska vi se om vi kan hjälpa dig, för då får du komma in i den
            så kallade jobbgarantin, som inte är en garanti för jobb, utan
            en garanti för att du får sitta i en lokal tillsammans med andra
            långtidsarbetslösa ungdomar!
          </note>
          <note>
            Så min fråga till Littorin kvarstår: Vad avser statsrådet Littorin
            att göra för att Arbetsförmedlingen ska vidta insatser redan från
            dag ett?
          </note>
          <note type="speaker">
            Anf. 74 Arbetsmarknadsminister SVEN OTTO LITTORIN (m):
          </note>
          <note>
            Fru talman! Möjligen har Eva-Lena Jansson inte hört svaret, för
            svaret är att coachning är en aktiv åtgärd. Det är en åtgärd som
            syftar till att man ska kunna erbjuda en utbildningsplats, till
            exempel i det ordinarie utbildningssystemet.
          </note>
          <note>
            Det är en aktiv insats med olika typer av utbildningar. Det handlar
            till exempel om att kunna läsa klart gymnasiet, läsa klart vad
            det nu är man behöver. Men för att kunna göra det på rätt sätt
            måste man ju veta vad den här personen har för ambitioner, för
            mål, för förutsättningar och för framtidsplaner.
          </note>
          <note>
            Det är först när den genomgången har gjorts som man kan få den
            hjälp som man faktiskt behöver. Det handlar om att få den här
            hjälpen genom de coacher som vi nu lägger en dryg miljard på bara
            i år. Resurserna är redo i dag. Arbetsförmedlingen står redo att
            göra detta i dag.
          </note>
          <note>
            Det livslånga lärandet
          </note>
          <note>
            Anf. 75 GÖRAN PERSSON i Simrishamn (s):
          </note>
          <note>
            Fru talman! Jag riktar mig till utbildningsminister och tillika
            folkbildningsminister Björklund.
          </note>
          <note>
            Sverige är enligt EU bäst i klassen när det gäller det livslånga
            lärandet i Europa. Anser då inte ministern att Sveriges EU-ordförandeskap
            till hösten är ett bra tillfälle att marknadsföra svensk folkbildning,
            så att övriga länder kan ta efter, kanske ett europeiskt kunskapslyft?
          </note>
          <note>
            Enligt Europeiska kommissionens senaste avstämning ligger vi
            bäst till i EU när det gäller de vuxnas lärande, och vi ligger
            bra till tack vare folkbildningen.
          </note>
          <note>
            Samtidigt sägs det i en lägesrapport inför vad som kallas Utbildning
            2010 att man i övriga EU inte når ända fram när det gäller det
            livslånga lärandet.
          </note>
          <note>
            Man når inte upp till riktmärket. Detta kan jag säga är ett rop
            på hjälp. Denna hjälp kan vi i Sverige ge. Sverige är i topp,
            och detta svenska resultat förpliktar.
          </note>
          <note type="speaker">
            Anf. 76 Utbildningsminister JAN BJÖRKLUND (fp):
          </note>
          <note>
            Fru talman! Jag har samma uppfattning som frågeställaren. Det
            är en viktig fråga. Alltsedan Lissabonstrategin antogs i EU för
            åtta nio år sedan är det ett ökat fokus på utbildningsfrågor i
            EU. Traditionellt är inte utbildningsfrågor stora i det europeiska
            samarbetet just för att varje land värnar starkt om att få utveckla
            sitt eget utbildningsväsen efter sina egna traditioner. Men de
            senaste åren har samarbetet ökat inom EU på utbildningsområdet.
          </note>
          <note>
            Sverige har stora problem på utbildningsområdet med resultat
            i grundskola och gymnasium, men på två områden är vi föredömen.
            Många andra tittar på oss och lär sig av oss. Det ena är de riktigt
            små barnen och vad man gör i förskoleverksamheten. Det andra är
            utbildning för vuxna.
          </note>
          <note>
            Där har vi både väl utbyggda system och hög kvalitet i det. Jag
            delar helt uppfattningen att folkbildningen är en viktig del i
            detta.
          </note>
          <note>
            Det är inte så alldeles lätt för länder att kopiera folkbildning
            genom politiska beslut. Folkbildning är ju per definition något
            som har vuxit fram i det civila samhället vid sidan av politiken
            genom folkrörelser och organisationer. Men många länder tittar
            på Sverige när det gäller det livslånga lärandet och vuxenutbildning,
            och vi delar gärna med oss.
          </note>
          <note>
            Anf. 77 GÖRAN PERSSON i Simrishamn (s):
          </note>
          <note>
            Fru talman! Jag är inte riktigt nöjd med svaret. Det livslånga
            lärandet gör att man får en andra chans. Jag ska också ge folkbildningsministern
            det.
          </note>
          <note>
            Sverige har ett officiellt erkännande. Vår samsyn i landet är
            unik. Det är en del av den ideella sektorn, och studieförbunden
            finns i alla kommuner tillsammans med många folkhögskolor.
          </note>
          <note>
            Jag anser att vi ska ta chansen att visa upp det och låta andra
            i EU tillgodogöra sig vår kunskap. Vi har en lång historia av
            icke-formellt lärande. Detta ska visas som en resurs.
          </note>
          <note>
            Det svenska ordförandeskapet anser jag är ett alldeles utmärkt
            tillfälle just för arbetsmarknadens skull, kompetensnivåns skull
            och inte minst för sysselsättnings- och tillväxtmålens skull.
            Tror folkbildningsministern att Europa kan klara målen utan det
            livslånga lärandet? Jag skulle önska ett europeiskt toppmöte i
            Sverige till hösten, förlagt till en folkhögskola där även representanter
            från folkbildningsförbunden deltar.
          </note>
          <note type="speaker">
            Anf. 78 Utbildningsminister JAN BJÖRKLUND (fp):
          </note>
          <note>
            Fru talman! Jag tackar både för frågan och engagemanget som frågeställaren
            visar. Frågan är viktig. Jag kan säga att under den tid jag kommer
            att vara utbildningsminister kommer vi att driva folkbildnings-
            och vuxenutbildningsfrågor, inte bara det halvår vi är ordförande
            i EU utan hela tiden.
          </note>
          <note>
            Frågan har varit uppe på toppmöten vid flera tillfällen under
            de två år jag har varit minister hittills. Jag är väl den förste
            utbildningsminister som har tillsatt en statssekreterare som bara
            sysslar med vuxenutbildningsfrågor. Hon är oavbrutet, tycker jag,
            på resande fot i Europa i dessa frågor, andra medarbetare också.
          </note>
          <note>
            Jag delar frågeställarens uppfattning. Här har vi mycket att
            dela med oss av, erfarenheter, inställning och annat, även om,
            som jag sade i mitt första inlägg, det inte är så lätt för ett
            land att kopiera folkbildningstraditionen. Den har vuxit fram
            genom folkrörelser och enskilda initiativ. Men vi delar med oss
            så mycket vi kan. Själva tanken på det livslånga lärandet har
            slagit rot över hela Europa, kan man säga.
          </note>
          <note>
            Friskolornas momskostnader
          </note>
          <note type="speaker">
            Anf. 79 FREDRIK SCHULTE (m):
          </note>
          <note>
            Fru talman! Jag har en fråga till utbildningsministern. Om jag
            har förstått saken rätt avser regeringen att lägga fram en proposition
            om likvärdiga ekonomiska villkor för friskolor och kommunala skolor.
            Det är ju väldigt positivt. Det finns gott om exempel på socialdemokratiskt
            styrda kommuner som missgynnar friskolor.
          </note>
          <note>
            Jag undrar med anledning av det ifall Jan Björklund kan svara
            på om man kommer att göra något åt systemet med momskompensation.
            I dag får kommunerna söka momskompensation hos staten för 6 procent
            av kostnaden för alla elever som går i friskolor. Men kommunerna
            behöver inte i sin tur sedan betala ut fulla beloppet till friskolorna
            och kan alltså tjäna pengar på det här systemet. Så kan det ju
            inte riktigt vara tänkt.
          </note>
          <note>
            Samtidigt är det få friskolor som faktiskt har momskostnader
            på 6 procent. Då undrar jag ifall det här är något som regeringen
            avser att i närtid göra någonting åt.
          </note>
          <note type="speaker">
            Anf. 80 Utbildningsminister JAN BJÖRKLUND (fp):
          </note>
          <note>
            Fru talman! Det kommer som sagt inom kort en proposition från
            regeringen. Innan vi har klubbat den är jag väl inte riktigt beredd
            att gå in på alla detaljer om vad som kommer att stå i den. I
            några punkter är det kanske inte helt klart heller.
          </note>
          <note>
            Om jag mer på det generella planet försöker besvara frågan har
            frågeställaren rätt i att det finns ett antal kommuner i Sverige
            som man väl får säga mer eller mindre medvetet tricksar med beräkningarna
            när de ska ge ersättning till friskolor. Själva grundtanken i
            skollagen är att en friskola ska ha likvärdig ersättning från
            kommunen som om den hade varit en kommunal skola.
          </note>
          <note>
            Men det är inte alldeles lätt att säga vad som är likvärdigt.
            Det finns rader av frågetecken när det gäller vad som är likvärdigt.
            Man kan börja diskutera olika faktorer. Det kan handla om momsfaktorn.
            En är att kommuner inte betalar moms. Privata företag betalar
            moms. Det kan handla om lokalkostnader. Det finns rätt många områden
            där det är tolkningsfrågor.
          </note>
          <note>
            Tanken är att i den lag som vi nu lägger fram ska friskolorna
            garanteras en rättssäkerhet i detta för att verkligen få likvärdig
            ersättning.
          </note>
          <note type="speaker">
            Anf. 81 FREDRIK SCHULTE (m):
          </note>
          <note>
            Fru talman! Jag tackar så mycket för svaret. Jag får väl spänt
            invänta propositionen. Jag hoppas att den kommer snart.
          </note>
          <note>
            Då undrar jag ifall regeringen har resonerat om att hitta motsvarande
            lösning på den här typen av problem som även finns inom andra
            sektorer, till exempel äldrevården. Har man funderat över att
            korrigera motsvarande system där?
          </note>
          <note type="speaker">
            Anf. 82 Utbildningsminister JAN BJÖRKLUND (fp):
          </note>
          <note>
            Fru talman! Det är en rätt stor skillnad mellan skola och vårdsektorn
            i det här avseendet. I skolsystemet har vi skolpeng och friskolor
            med etableringsfrihet. I vårdsektorn är i varje fall än så länge
            det huvudalternativ som man använder för att få privata verksamheter
            entreprenadupphandling. Då har man egentligen inte ett pengsystem
            på samma sätt. Där får man lägga in ett anbud och tala om hur
            mycket pengar man vill ha. Så väljer landstinget eller kommunen
            den entreprenör man vill ha. Där finns det inte en fast peng,
            men ibland förekommer det att kommuner försöker mixtra ihop systemen
            för att få en peng där också.
          </note>
          <note>
            Men den lagstiftning som frågeställaren nu avser kommer att handla
            om skolsystemet. Går man över till ett pengsystem i andra verksamheter
            bör man naturligtvis också där minimera risken för att kommuner
            som av någon anledning inte gillar privata verksamheter ska kunna
            sabotera beräkningen. Tanken är att en friskola ska kunna gå till
            domstol för att säkert få likvärdig ersättning. Kommunen ska inte
            kunna tricksa.
          </note>
          <note>
            Resurser till kompetensbevarande utbildning för företagen
          </note>
          <note type="speaker">
            Anf. 83 PATRIK BJÖRCK (s):
          </note>
          <note>
            Fru talman! Min fråga går till arbetsmarknadsministern. Det insåg
            han så fort jag reste mig.
          </note>
          <note>
            Det handlar om regeringens oförmåga att hantera den svåra kris
            som Sverige står inför. Vi socialdemokrater har lagt fram ett
            förslag där vi har sagt att om företagen är med och bidrar kan
            staten stå för utbildning och en del av lönekostnaden. Utbildningen
            ska då riktas mot områden som är avgörande för företagens långsiktiga
            konkurrenskraft.
          </note>
          <note>
            Detta är någonting som även de av regeringen utsedda samordnarna
            har satt som en av de absolut viktigaste punkterna, och man har
            krävt snabba besked på den punkten. Bekymret nu är att det kommer
            snabba men motstridiga besked. Beroende på vem man pratar med
            i den borgerliga majoriteten får man olika svar.
          </note>
          <note>
            Det är väldigt viktigt att den här frågan landar i att samordnarnas
            krav kan tillgodoses. Arbetsgivarna står bakom det här kravet.
            Fackföreningarna också.
          </note>
          <note>
            Men vi måste ha ett riktigt, ordentligt och tydligt svar från
            den borgerliga majoriteten och från regeringen om man kan genomföra
            en sådan här åtgärd.
          </note>
          <note type="speaker">
            Anf. 84 Arbetsmarknadsminister SVEN OTTO LITTORIN (m):
          </note>
          <note>
            Fru talman! Jag tackar Patrik Björck för frågan. Jag vet inte
            om det kan tyckas vara ett dåligt och otydligt svar när statsministern,
            näringsministern och arbetsmarknadsministern på samma dag säger
            nej till permitteringslönesystem. Det måste väl ändå vara ett
            rätt tydligt besked i den frågan.
          </note>
          <note>
            Skälen är tre. För det första är min grundläggande åsikt att
            pengar till arbetslösa ska gå till arbetslösa och inte täcka privata
            företags lönekostnader. Men där har Patrik Björck uppenbarligen
            en annan syn och vill gärna subventionera storföretagens lönekostnader,
            gärna dem med utländskt ägande. Där skiljer vi oss åt ganska radikalt.
          </note>
          <note>
            Det andra skälet är att det är en väldigt dålig träffsäkerhet.
            Det riskerar att bli dyrt, och det riskerar att träffa fel. Det
            var därför som Socialdemokraterna avskaffade det gamla permitteringslönesystemet
            den 30 juni 1995.
          </note>
          <note>
            Det tredje skälet det tycker jag att vi borde vara överens om
            är att till exempel i verkstadsavtalet har Metall gått med på
            att frånskriva sig turordningsreglerna i LAS. Att vi skulle ställa
            upp på att subventionera en sådan ordning ställer jag mig väldigt
            frågande till.
          </note>
          <note type="speaker">
            Anf. 85 PATRIK BJÖRCK (s):
          </note>
          <note>
            Fru talman! Det är ingen som har begärt permitteringslön, så
            det känns lite konstigt att regeringen ger svar på en fråga som
            ingen har ställt.
          </note>
          <note>
            Exakt så svarade en kollega till mig i riksdagen, den folkpartistiska
            ledamoten Eva Flyborg, i en tidningsartikel i Göteborgs-Posten
            häromdagen. Och lika lite som Eva Flyborg har ställt den frågan
            har jag ställt den. Jag ställde inte den frågan. Jag ställde den
            fråga som de av regeringen utsedda samordnarna ställde, om det
            är möjligt att regeringen tillsammans med arbetsgivarna, Arbetsförmedlingen
            och fackföreningarna kan komma fram till ett system där man delar
            på utbildnings- och lönekostnader för att kunna behålla kompetensen
            i företagen, så att svensk industri kan utvecklas och klara krisen
            och gå stärkt ur den.
          </note>
          <note>
            Det var bara den frågan jag ställde. Det var samma fråga som
            samordnarna ställde och ingen annan. Jag skulle vara glad om jag
            fick svar på den fråga jag ställer och inte på andra frågor.
          </note>
          <note type="speaker">
            Anf. 86 Arbetsmarknadsminister SVEN OTTO LITTORIN (m):
          </note>
          <note>
            Fru talman! Ja, det är möjligt att det är en semantisk fråga.
            Men nog är det så att om staten tar lönekostnader för privata
            företag är det ett permitteringslönesystem, oavsett vad Patrik
            Björck väljer att kalla det för, och det är vi alltså emot.
          </note>
          <note>
            Däremot finns det möjligheter det har jag påpekat flera gånger
            tidigare, bland annat i debatter med Patrik Björck att söka stöd
            till exempel ur Europeiska socialfonden. Staten har tillskjutit
            hälften av medlen och Europiska socialfonden den andra hälften,
            12,6 miljarder över sju år. Det gör det möjligt att få kostnaderna
            täckta för utbildning i företag under till exempel en varselperiod
            och också perioden därefter. Vi hade frågan uppe alldeles nyss
            i en debatt här. Jag tog då upp exemplet Scania som just förbereder
            en sådan ansökan. Pengarna täcker inte lönekostnaderna, men de
            täcker utbildningskostnaderna. Pengarna finns redo att sökas,
            och de kan sökas nu. Det vet också våra regionala samordningsmän.
          </note>
          <note>
            Satsningen på enskilda vägar
          </note>
          <note type="speaker">
            Anf. 87 KENNETH JOHANSSON (c):
          </note>
          <note>
            Fru talman! Jag ska ställa min fråga till infrastrukturministern.
          </note>
          <note>
            Vi har under hösten fått levererat en budget från alliansregeringen
            för väg- och järnvägssatsningar. Vi fick en julklapp strax före
            jul, en infrastrukturproposition som innehåller mycket resurser.
            Det finns också inslag i den som rör inte minst landsbygden och
            mindre orter. Det jag tänker på är enskilda vägar.
          </note>
          <note>
            Det som jag skulle vilja fråga infrastrukturministern är hur
            hon ser på statusen när det gäller enskilda vägar nu och i framtiden.
          </note>
          <note type="speaker">
            Anf. 88 Statsrådet ÅSA TORSTENSSON (c):
          </note>
          <note>
            Fru talman! Tack för frågan! Satsningarna på de enskilda vägarna
            är oerhört avgörande för att vi ska ha en levande landsbygd. Det
            är därför som regeringen och jag har gjort stora, kraftiga höjningar
            på de enskilda vägarna.
          </note>
          <note>
            Det är drygt en miljon människor som börjar sin resa eller transporter
            som börjar på just en enskild väg. Den här regeringen har, till
            skillnad mot den tidigare, socialdemokratiska regeringen, prioriterat
            nya satsningar på enskilda vägar för att höja brobärighet och
            också i rätt tid skapa förutsättningar för fortsatt utveckling
            på landsbygden.
          </note>
          <note type="speaker">
            Anf. 89 ANDRE VICE TALMANNEN:
          </note>
          <note>
            Därmed hinner vi inte med fler frågor i dag, men vi hann med
            väldigt många.
          </note>
          <note>
            Vi säger ett varmt tack till statsråden och även till frågeställarna.
          </note>
          <note>
            9 § Bordläggning och beslut om motionsrätt
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner fick väckas på
            dessa redogörelser.
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 28 januari
          </note>
          <note>
            Berit Högman
          </note>
          <note>
            Kjell Eldensjö
          </note>
          <note>
            Patrik Björck
          </note>
          <note>
            Matilda Ernkrans
          </note>
          <note>
            Anders Ygeman
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 10 februari.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 29 januari
          </note>
          <note>
            Britta Rådström
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Bodil Ceballos
          </note>
          <note>
            Nina Larsson
          </note>
          <note>
            Cecilia Wigström
          </note>
          <note>
            Carina Moberg
          </note>
          <note>
            Eva Sonidsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 29 januari
          </note>
          <note>
            av Egon Frid
          </note>
          <note>
            Finn Bengtsson
          </note>
          <note>
            Eva Sonidsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note>
            13 § Kammaren åtskildes kl. 15.03.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
