<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--27</head>
          <docDate when="2008-11-13">2008-11-13</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:27
          </note>
          <note>
            Torsdagen den 13 november
          </note>
          <note>
            Kl. 12:00 - 16:33
          </note>
          <note>
            1 § Avsägelser
          </note>
          <note>
            Andre vice talmannen meddelade att Sven Gunnar Persson (kd) anhållit
            om entledigande från uppdraget som ledamot av riksdagen från och
            med den 1 januari 2009.
          </note>
          <note>
            Kammaren biföll denna anhållan.
          </note>
          <note>
            Andre vice talmannen meddelade att Lars-Ivar Ericson (c) anhållit
            om entledigande från uppdraget som ledamot av riksdagen från och
            med den 1 februari 2009.
          </note>
          <note>
            Kammaren biföll denna anhållan.
          </note>
          <note>
            Andre vice talmannen meddelade vidare
          </note>
          <note>
            att Karin Granbom Ellison (fp) avsagt sig uppdragen som ledamot
            i näringsutskottet och som suppleant i EU-nämnden,
          </note>
          <note>
            att Carl B Hamilton (fp) avsagt sig uppdragen som ledamot i EU-nämnden
            och som suppleant i utrikesutskottet,
          </note>
          <note>
            att tredje vice talman Liselott Hagberg (fp) avsagt sig uppdragen
            som suppleant i konstitutionsutskottet och näringsutskottet,
          </note>
          <note>
            att Eva Flyborg (fp) avsagt sig uppdraget som suppleant i konstitutionsutskottet,
          </note>
          <note>
            att Christer Nylander (fp) avsagt sig uppdraget som suppleant
            i finansutskottet,
          </note>
          <note>
            att Camilla Lindberg (fp) avsagt sig uppdraget som suppleant
            i justitieutskottet och
          </note>
          <note>
            att Cecilia Wigström i Göteborg (fp) avsagt sig uppdraget som
            suppleant i EU-nämnden.
          </note>
          <note>
            Kammaren biföll dessa avsägelser.
          </note>
          <note>
            2 § Anmälan om kompletteringsval
          </note>
          <note>
            Andre vice talmannen meddelade att Folkpartiet liberalernas riksdagsgrupp
            på grund av uppkomna vakanser anmält
          </note>
          <note>
            tredje vice talman Liselott Hagberg som ledamot i näringsutskottet,
          </note>
          <note>
            Karin Granbom Ellison som ledamot i EU-nämnden och som suppleant
            i näringsutskottet,
          </note>
          <note>
            Helena Bargholtz som suppleant i konstitutionsutskottet och justitieutskottet,
          </note>
          <note>
            Camilla Lindberg som suppleant i konstitutionsutskottet,
          </note>
          <note>
            Johan Pehrson som suppleant i finansutskottet,
          </note>
          <note>
            Cecilia Wikström i Uppsala som suppleant i utrikesutskottet,
          </note>
          <note>
            Ulf Nilsson som suppleant i arbetsmarknadsutskottet och
          </note>
          <note>
            Tobias Krantz som suppleant i EU-nämnden.
          </note>
          <note>
            Andre vice talmannen meddelade vidare att Moderata samlingspartiets
            riksdagsgrupp anmält Willemo Carlsson som suppleant i konstitutionsutskottet
            och miljö- och jordbruksutskottet under Anna Tenjes ledighet.
          </note>
          <note>
            Andre vice talmannen förklarade valda till
          </note>
          <note>
            ledamot i näringsutskottet
          </note>
          <note>
            ledamot i EU-nämnden
          </note>
          <note>
            suppleanter i konstitutionsutskottet
          </note>
          <note>
            suppleant i finansutskottet
          </note>
          <note>
            suppleant i justitieutskottet
          </note>
          <note>
            suppleant i utrikesutskottet
          </note>
          <note>
            suppleant i näringsutskottet
          </note>
          <note>
            suppleant i arbetsmarknadsutskottet
          </note>
          <note>
            suppleant i EU-nämnden
          </note>
          <note>
            Andre vice talmannen förklarade vald under tiden den 13 november
            200830 april 2009 till
          </note>
          <note>
            suppleant i konstitutionsutskottet
          </note>
          <note>
            suppleant i miljö- och jordbruksutskottet
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:83
          </note>
          <note>
            Interpellation 2008/09:83 Demokratisk insyn i Posten AB under
            och efter den föreslagna fusionen med Posten Danmark
          </note>
          <note>
            Interpellationen kommer att besvaras fredagen den 28 november
            2008.
          </note>
          <note>
            Skälet till dröjsmålet är tjänsteresa och sedan tidigare inbokade
            engagemang.
          </note>
          <note>
            Fredrik Ahlén
          </note>
          <note>
            Interpellation 2008/09:87
          </note>
          <note>
            Interpellation 2008/09:87 Skolan som vinstmaskin
          </note>
          <note>
            Interpellationen kommer att besvaras tisdagen den 25 november
            2008.
          </note>
          <note>
            Skälet till dröjsmålet är att jag kommer att befinna mig på en
            längre utlandsresa.
          </note>
          <note>
            Jan Björklund
          </note>
          <note>
            Interpellation 2008/09:100
          </note>
          <note>
            Interpellation 2008/09:100 Lärarlyftet
          </note>
          <note>
            Interpellationen kommer att besvaras tisdagen den 25 november
            2008.
          </note>
          <note>
            Skälet till dröjsmålet är att jag kommer att befinna mig på en
            längre utlandsresa.
          </note>
          <note>
            Jan Björklund
          </note>
          <note>
            Interpellation 2008/09:103
          </note>
          <note>
            Interpellation 2008/09:103 Kvalitetssäkring av betygen
          </note>
          <note>
            Interpellationen kommer att besvaras tisdagen den 25 november
            2008.
          </note>
          <note>
            Skälet till dröjsmålet är att jag kommer att befinna mig på en
            längre utlandsresa.
          </note>
          <note>
            Jan Björklund
          </note>
          <note>
            Interpellation 2008/09:105
          </note>
          <note>
            Interpellation 2008/09:105 Förskolans ledarskap
          </note>
          <note>
            Interpellationen kommer att besvaras tisdagen den 25 november
            2008.
          </note>
          <note>
            Skälet till dröjsmålet är att jag kommer att befinna mig på en
            längre utlandsresa.
          </note>
          <note>
            Jan Björklund
          </note>
          <note>
            4 § Ändring av rambeslut om bekämpande av terrorism
          </note>
          <note>
            Föredrogs
          </note>
          <note type="speaker">
            Anf. 1 MARYAM YAZDANFAR (s):
          </note>
          <note>
            Fru talman! Jag vill börja med att yrka bifall till reservation
            nr 2.
          </note>
          <note>
            Kampen mot terrorism är oerhört viktig eftersom det är en kamp
            för de mänskliga fri- och rättigheterna. Det är just därför det
            är så viktigt att det finns en balans mellan de lagar som stiftas
            för att bekämpa terrorismen och de inskränkningar dessa lagar
            innebär för den personliga integriteten.
          </note>
          <note>
            Det här rambeslutets rekvisit vid uppmaning till terroristbrott
            menar vi socialdemokrater är problematiskt, eftersom det kan innebära
            ytterligare kriminalisering på ett område som ligger väldigt nära
            tryck- och yttrandefriheten. Jag säger kan eftersom vi inte vet.
            Det vi i dag tar ställning till är ramlagstiftningen. Vad konsekvenserna
            blir för svensk rätt får vi reda på när regeringen återkommer
            med följdlagstiftningen.
          </note>
          <note>
            I det här sammanhanget kan jag inte låta bli att påminna om hur
            den nuvarande borgerliga majoriteten agerade när förra regeringen
            inte presenterade följdlagstiftning samtidigt som rambeslut togs.
          </note>
          <note>
            Den första påminnelsen lyder så här:
          </note>
          <note>
            Fru talman! Vi moderater tycker att det är viktigt att riksdagen
            ges möjlighet att ta ställning till konsekvenserna av rambeslut
            på nationell nivå samtidigt som man godkänner rambeslut. Riksdagen
            kan inte med gott samvete abdikera från sitt grundläggande ansvar
            för lagstiftningen.
          </note>
          <note>
            Den andra påminnelsen lyder så här:
          </note>
          <note>
            Trots att ingreppen i svensk lagstiftning kan bedömas som rätt
            långtgående har regeringen varken när det har gällt tidigare beslut
            eller när det gäller det som riksdagen i dag behandlar lagt fram
            förslag till lagändringar. Det är, för att tala klartext, skrämmande.
          </note>
          <note>
            Den tredje påminnelsen lyder som följer:
          </note>
          <note>
            Min ambition är att i större utsträckning än vad som hittills
            varit fallet presentera den lagstiftning som krävs för genomförandet
            i nationell rätt av rambeslutet i samband med att riksdagens godkännande
            inhämtas. Jag ska därför se över de rutiner och arbetsmetoder
            som tillämpas i förhandlings- och lagstiftningsarbetet.
          </note>
          <note>
            Jag har citerat nuvarande justitieminister Beatrice Ask, som
            tyvärr inte är här i dag. Jag hoppas att hennes partikamrater
            och regeringsunderlaget kan svara på varför de här ambitionerna,
            som då var så högtravande och så viktiga, inte gäller längre.
          </note>
          <note>
            Vi kan nog alla konstatera, i det här ärendet liksom i andra,
            att Beatrice Asks ambitioner inte faller särskilt väl ut. Det
            är tråkigt. Det är dåligt för demokratin när makthavare lovar
            stort och håller tunt.
          </note>
          <note>
            Jag vill också påminna om att vi som parlament har makt och ansvar.
            Genom att i enlighet med vår reservation rösta ja till det tillkännagivande
            som ska skydda svenska grundlagsfästa mänskliga fri- och rättigheter
            kan vi alla här i dag ta vårt ansvar som parlamentariker. Precis
            som den nuvarande justitieministern Beatrice Ask sade när hon
            var i opposition: Inte vill väl regeringsunderlaget abdikera från
            sitt grundläggande ansvar som lagstiftare?
          </note>
          <note type="speaker">
            Anf. 2 MEHMET KAPLAN (mp):
          </note>
          <note>
            Fru talman! Jag vill börja med att yrka bifall till reservation
            nr 1 och lyfta fram ett antal för oss miljöpartister viktiga frågor
            i detta ämne.
          </note>
          <note>
            När vi tittar på texten i betänkandet som utskotten har författat
            ser vi att det är flera olika frågetecken. Ett är när vi går igenom
            på vilket sätt vi ska balansera kraven på effektiva åtgärder mot
            terrorism, det vi alla vill bekämpa, för det är precis som föregående
            talare sade den kanske största inskränkningen mot mänskliga fri-
            och rättigheter. Den balansen är helt beroende av på vilket sätt
            vi väljer att ta oss an olika åtgärder.
          </note>
          <note>
            När vi tittar på de saker som läggs till, just utvidgningen av
            rambeslutet, ser vi att det är offentlig uppmaning till terroristbrott,
            rekrytering för terroristsyften och utbildning för terroristsyften.
            Det är framför allt den första av dessa utvidgningar som vi från
            Miljöpartiet har problem med, nämligen offentlig uppmaning till
            terroristbrott.
          </note>
          <note>
            Vi ska till att börja med vara medvetna om att direkta uppmaningar
            i dag är allvarliga brott som är och bör förbli olagliga. Det
            råder ingen tvekan om det från vår sida. Men när man ytterligare
            ska precisera lyckas man med det motsatta, nämligen att vara än
            mer oklar. Man använder sig av en väldigt bred och oprecis definition,
            vilket är väldigt olyckligt just när det gäller vad en person
            får säga eller skriva. Man är alltså inne på just det man säger
            sig vilja balansera, nämligen människors tryck- och yttrandefrihet.
          </note>
          <note>
            I den promemoria som det här baseras på ser vi att det finns
            en anledning till hur man författar texter. Där står att man i
            samband med det här rambeslutet menar att det inte skulle behövas
            någon ändrad lagstiftning i Sverige med anledning av kriminaliseringen.
            Efter påpekanden av ett antal remissinstanser skriver regeringen
            senare i propositionen att det inte kan uteslutas att vissa lagändringar
            behövs. Gott så! Det är bra att regeringen tar till sig denna
            kritik.
          </note>
          <note>
            I dag ser vi dock att man i betänkandet skriver att regeringen
            bedömer att det för att genomföra rambeslutet i Sverige är nödvändigt
            med lagändringar, alltså en förskjutning inte bara i gradskillnad
            utan väsensskilt från hur man avser att behandla detta. Om det
            nu inte är ordentligt utrett och det inte finns några förslag
            på vad det här kan innebära i form av lagändringar, varför går
            man då vidare?
          </note>
          <note>
            Jag skulle vilja ta upp ett annat problem, nämligen att det i
            betänkandet står att en konsekvens av genomförandet av rambeslutet
            just vore att nya regler om terroristbekämpning inom EU fördröjs
            och därmed även den förbättring av det straffrättsliga regelverket
            som rambeslutet förväntas medföra. Vad är det som ska förbättras?
            Vad är det som ska bli så mycket bättre att det inte kan vänta
            tills en genomgripande utredning kan visa på hur effektiva de
            här medlen har varit tidigare?
          </note>
          <note>
            Regeringen anför ju i propositionen att antagandet av rambeslutet
            avsevärt skulle fördröjas om regeringen före godkännandet skulle
            ta fram ett fullständigt beredningsunderlag beträffande de lagändringar
            som kan krävas för genomförandet av rambeslutet, alltså exakt
            det vi skulle vilja från Miljöpartiets sida. Just fördröjningsproblematiken
            tycker man kan föranleda att inte lägga in sitt veto. Man är från
            regeringens sida väldigt stolt över, vilket jag tycker att man
            ska vara, att man har lyckats få till ett undantag, men vad är
            det undantaget egentligen värt?
          </note>
          <note>
            Om vi tittar på de olika remissvar som finns att tillgå kan vi
            se att en del av dem just har tagit upp hur vi i praxis faktiskt
            förlorar det vi i teorin, i lagtexten, tror att vi har vunnit.
            När terroristlagstiftningen och dess tillämpning måste utvärderas
            praktiskt och analyseras innan det straffrättsliga tillämpningsområdet
            utvidgas brukar man i den här typen av fall faktiskt vilja ha
            en grundläggande genomgång av hur effektivt det har varit.
          </note>
          <note>
            Om jag nu ska ta upp också ett annat område där man i grunden
            pratar om ett straffansvar kan jag som exempel ta när man talar
            om att försvara kristendomen eller bekämpa de otrogna, vilket
            förekommer i olika typer av texter. Det kan enligt den text som
            vi har att fatta beslut om uppfattas olika beroende på hur mottagaren
            uppfattar uppmaningen. Det kan egentligen aldrig vara korrekt
            i den här typen av beslut att vi har ett väldigt oklart resultat,
            inte beroende på det avsändaren säger, hur han eller hon säger
            detta och vem han eller hon är utan på hur mottagaren hanterar
            budskapet.
          </note>
          <note>
            Plötsligt har vi ett godtycke som jag har hört flera av de borgerliga
            partiernas företrädare säga att vi ska komma bort ifrån, just
            det godtycke som gör att vi faktiskt kommer in på yttrandefrihet
            och grundläggande mänskliga rättigheter, just att det inte ska
            få finnas något godtycke. Det ska inte få finnas godtycke i hur
            människor uppfattar ett meddelande, ett uttalande eller en text.
            Det ska inte få finnas ett godtycke som gör att skillnaden mellan
            det som framförs och hur mottagaren uppfattar det kan vara häkte
            i tre månader.
          </note>
          <note>
            Det är det vi har sett den senaste tiden, fru talman, att godtycket
            i sig är en osäkerhetsfaktor när det gäller rättssäkerheten. Vi
            i Sverige ska försvara vårt rättssamhälle och vara tydliga med
            att vi faktiskt inte tycker att metoder som leder till fruktan
            ska användas vare sig av stater eller för den delen mellanstatliga
            organisationer. När vi säger att vi ska skydda hela den grupp
            som kan utsättas för detta och skydda de grundläggande mänskliga
            fri- och rättigheterna genom att stoppa, genom att bekämpa och
            genom att motverka terrorism får vi inte ta till den här typen
            av uttalanden, den här typen av texter, för då gör vi oss skyldiga
            till det vi säger att vi vill övervinna.
          </note>
          <note type="speaker">
            Anf. 3 JOHAN LINANDER (c):
          </note>
          <note>
            Fru talman! I dag finns det inget reellt terrorhot mot Sverige
            som land. Varför ska vi då hålla på och ändra terroristlagstiftningen
            så att den även ska inkludera offentlig uppmaning till terroristbrott,
            rekrytering och utbildning för terroristsyften?
          </note>
          <note>
            Sverige är och har länge varit ett land som i princip har varit
            fritt från terrordåd. Ändå kan vi inte sitta still och tycka att
            allting är bra. Det är bevisligen så att människor som har levt
            i Sverige har medverkat till terrordåd i andra länder. Det finns
            också svenskar som rekryterats i Sverige till terrorism. Och vad
            är det som säger att framtiden kommer att vara som dåtiden har
            varit?
          </note>
          <note>
            För bara ett par år sedan kunde väl ingen tro att Danmark som
            land skulle vara ett hatobjekt för våldsglorifierande islamister.
            Så kom det några bilder som publicerades i en tidning, och med
            ens brändes danska flaggor, ambassader stormades och terrorhotet
            mot Danmark var helt plötsligt ett verkligt hot. Det är väl egentligen
            en tillfällighet att det här hände i Danmark, inte i Sverige.
            Dessa bilder kunde lika gärna ha varit publicerade i en svensk
            tidning. Utöver att samma sak skulle kunna hända i Sverige måste
            vi också ta ett ansvar så att inte terrordåd i andra länder planeras,
            finansieras och organiseras i Sverige.
          </note>
          <note>
            Fru talman! Det förslag som vi i dag debatterar och ska fatta
            beslut om handlar framför allt om tre tillägg till det redan gällande
            rambeslutet om terrorism. Det är offentlig uppmaning till terroristbrott,
            rekrytering för terroristsyften och utbildning för terroristsyften.
          </note>
          <note>
            Detta handlar inte om vaga och oprecisa uppmaningar utan det
            måste finnas ett direkt syfte att terroristbrott ska begås precis
            som är fallet med vår nuvarande lagstiftning om uppvigling, stämpling
            och medverkan till terroristbrott. Det handlar inte heller om
            vilka brott som helst, utan det måste vara mycket grov brottslighet
            som allvarligt kan skada en stat eller mellanfolklig organisation,
            som det står i terroristbrottslagen, och det krävs dessutom att
            brottet har begåtts för särskilda syften som att injaga allvarlig
            fruktan hos befolkningen, tvinga en regering att fatta ett visst
            beslut eller att förstöra grundläggande konstitutionella, ekonomiska
            eller sociala strukturer i samhället.
          </note>
          <note>
            Det ska alltså väldigt mycket till för att ett brott ska definieras
            som ett terroristbrott enligt terroristbrottslagen, och först
            därefter kan man resonera om uppmaning till sådant terroristbrott,
            rekrytering eller utbildning. Man kan utan att vara alltför modig
            påstå att den här lagen kommer att användas mycket sällan i Sverige.
          </note>
          <note>
            Den nuvarande svenska lagstiftningen täcker det allra mesta som
            rambeslutet omfattar. Den preliminära bedömningen som görs från
            departementet är att offentlig uppmaning till terroristbrott helt
            täcks av nuvarande svenska lagstiftning. Men för att ingen ska
            behöva oroa sig för vår grundlagsskyddade tryck- och yttrandefrihet
            har regeringen i förhandlingarna sett till att Sverige fått ett
            uttryckligt undantag som innebär att straffreglerna i tryckfrihetsförordningen
            och yttrandefrihetsgrundlagen inte behöver ändras. Detta är bara
            en säkerhetsåtgärd, men det är viktigt att den finns med.
          </note>
          <note>
            Tyvärr nöjer sig inte Socialdemokraterna med detta undantag utan
            känner sig föranledda att reservera sig till förmån för samma
            sak. Det finns nämligen i sak ingen skillnad mellan Socialdemokraternas
            reservation och alliansens uppfattning, nämligen att tryck- och
            yttrandefriheten inte behöver ändras på grund av rambeslutet.
          </note>
          <note>
            Det är också intressant att konstatera att Socialdemokraterna
            ännu en gång har en politik nu i opposition, och de hade en annan
            när de satt i regeringsställning.
          </note>
          <note>
            Det nu aktuella rambeslutet bygger nämligen på en Europarådskonvention
            om förebyggande av terrorism, den så kallade Codexterkonventionen.
            I denna konvention står det också att offentlig uppmaning till
            terrorism, rekrytering och utbildning för terrorism ska vara straffbelagt
            i nationell lagstiftning.
          </note>
          <note>
            Konventionen antogs i april 2005, och Sverige undertecknade i
            maj 2005. Med andra ord var det en socialdemokratisk regering
            som undertecknade konventionen. Då innehöll konventionen inga
            som helst undantag för grundlagsskyddad tryck- och yttrandefrihet,
            men Socialdemokraterna var beredda att skriva under i alla fall.
            Nu när alliansen har sett till att det finns uttryckliga undantag
            för tryck- och yttrandefriheten räcker inte ens det till för att
            Socialdemokraterna ska vara beredda att godkänna rambeslutet med
            samma innehåll. Snacka om att ha en politik i regeringsställning
            och en annan i opposition. Det skulle vara intressant att höra
            en förklaring från Socialdemokraterna om varför ni kunde underteckna
            Europarådskonventionen utan uttryckligt undantag men inte kan
            godkänna rambeslutet när det finns ett sådant undantag.
          </note>
          <note>
            Jag skulle också vilja få svar från Vänsterpartiet och Miljöpartiet
            på vilket sätt rättssäkerheten inte fungerat med 2002 års rambeslut
            mot terrorism, som ni skriver i er reservation. Det har gått sex
            år. Ni borde väl kunna belägga ert påstående om bristande rättssäkerhet
            på något sätt vid det här laget.
          </note>
          <note>
            Fru talman! Till sist vill jag yrka bifall till förslaget i betänkandet
            och avslag på reservationerna.
          </note>
          <note>
            I detta anförande instämde Krister Hammarbergh (m).
          </note>
          <note type="speaker">
            Anf. 4 MARYAM YAZDANFAR (s) replik:
          </note>
          <note>
            Fru talman! Johan Linander ställde ett antal frågor. Först vill
            jag göra dem som lyssnar uppmärksamma på att vi väljer att gå
            fram på lite olika sätt. Majoriteten i betänkandet skriver att
            man förutsätter att regeringen tar frågor om våra grundlagsfästa
            mänskliga fri- och rättigheter i beaktande när följdlagstiftningen
            ska utarbetas. Men vi vill göra ett tillkännagivande.
          </note>
          <note>
            Man kan tycka att skillnaden är ganska liten. Med tanke på de
            höga brösttoner som har hörts från den nuvarande majoriteten när
            vi hade en socialdemokratisk regering kan man ställa sig undrande.
            Johan Linander och jag har pratat om det här tidigare. Varför
            kunde inte utskottsmajoriteten gå med på vårt tillkännagivande
            för att göra det enkelt för oss alla? Johan Linander kan ha underhandskontakter
            som gör att han litar på när regeringen säger att enligt regeringens
            preliminära bedömning kommer det inte att vara en inskränkning.
            Men det är klart att det är svårare för mig att lita på det. Om
            vi menar allvar med detta kan vi enas om ett tillkännagivande
            så är saken ur världen.
          </note>
          <note>
            Socialdemokraterna har inte bytt position i frågan. Vi tycker
            fortfarande att terroristbekämpning är oerhört viktig för att
            försvara våra mänskliga fri- och rättigheter och att det måste
            ske efter ett noggrant övervägande av frågor som rör den personliga
            integriteten.
          </note>
          <note type="speaker">
            Anf. 5 JOHAN LINANDER (c) replik:
          </note>
          <note>
            Fru talman! Det blir mycket procedurfrågor. Frågan om tillkännagivande
            eller inte är inte svårare än vad Maryam Yazdanfar själv säger.
            Vi i alliansen litar fullständigt på att regeringen genomför detta
            på ett bra sätt. Vi har, så klart, samtal med vårt folk på departementet
            och även med justitieministern.
          </note>
          <note>
            Jag kan påminna mig många tillfällen under förra mandatperioden
            när det var en socialdemokratisk regering. Det var inte vid ett
            enda tillfälle som Socialdemokraterna i justitieutskottet då gick
            med på att skicka något tillkännagivande till den dåvarande justitieministern.
            Det är möjligt att vi jobbar på samma sätt, men nu är det en annan
            regering. Vi har fullt förtroende för att den sittande regeringen
            kommer att lägga fram en följdlagstiftning. Den preliminära bedömningen
            från departementen är att vad gäller frågan om offentlig uppmaning
            behövs ingen ytterligare lagstiftning.
          </note>
          <note type="speaker">
            Anf. 6 MARYAM YAZDANFAR (s) replik:
          </note>
          <note>
            Fru talman! Vi har olika ingångar till sittande regering. Jag
            hade förväntat mig, speciellt av en sådan integritetsivrare som
            Johan Linander och efter de brösttoner som togs till när den nuvarande
            majoriteten satt i opposition, ett annorlunda agerande. Jag förstår
            mycket väl att det är svårt att anta rambeslut och följdlagstiftning
            samtidigt. Det är därför jag ser att vår roll som parlamentariker
            kan utvecklas när lagstiftningsarbetet som rör frågor inom EU
            utvecklas. Det är därför jag tycker att det skulle vara en oerhört
            viktig signal från utskottet till regeringen med ett tillkännagivande.
            Då skulle vi socialdemokrater och Johan Linander vara helt eniga
            i frågan.
          </note>
          <note type="speaker">
            Anf. 7 JOHAN LINANDER (c) replik:
          </note>
          <note>
            Fru talman! Nu blir det ännu mer procedurfrågor. Det hade varit
            roligare att diskutera politik, men jag tar svaret i alla fall.
          </note>
          <note>
            Rambeslut och följdlagstiftning är två olika beslut. Jag tycker
            egentligen inte om den ordningen heller. Jag önskar verkligen
            att man kunde fatta besluten vid samma tillfälle. Av samma anledning
            som den förre justitieministern aldrig kom med följdlagstiftning
            samtidigt som vi skulle godkänna rambeslutet har Justitiedepartementet
            samma arbetssituation i dag. Men för att vara tydlig: Jag önskar
            också att vi kunde fatta besluten samtidigt. Det hade varit bättre.
          </note>
          <note type="speaker">
            Anf. 8 MEHMET KAPLAN (mp) replik:
          </note>
          <note>
            Fru talman! Tack, Johan Linander, för en som vanligt klar redogörelse
            för vad det är vi pratar om i dag.
          </note>
          <note>
            Därför är det lite förvånande att det inte finns några som helst
            svar på de frågor jag ställde i mitt anförande. En fråga handlade
            om det som kallas brottsrekvisit. Det heter: För att omfattas
            av lagens tillämpningsområde krävs således att det är fråga om
            allvarliga angrepp utförda i avsikt att rasera de grundläggande
            principerna om en fungerande rättsstat och demokrati. Hur kommer
            brottsrekvisitet i praktiken att tolkas? Kommer det att tolkas
            på det restriktiva sätt som ni ger uttryck för i betänkandet,
            eller kan lagen tillämpas mer enligt sin ordalydelse, vilket innebär
            att det blir godtycke?
          </note>
          <note>
            Det var det ena. Det andra är ett försök till svar på det Johan
            Linander frågade från talarstolen, nämligen på vilket sätt det
            inte har fungerat med den tidigare lagstiftningen.
          </note>
          <note>
            Jag har egentligen väldigt svårt att ge en omfattande förklaring
            till varför vi skulle behöva utreda en sådan här långtgående lagstiftning
            förutom att räkna upp ett antal namn, människor, individer i Sverige
            som antingen har uppehållstillstånd eller är svenska medborgare
            och som har råkat illa ut på grund av den lagstiftning vi har
            haft. På grund av väldigt oklara omständigheter har de suttit
            fängslade och blivit utvisade. Under den förra regeringsperioden
            med en socialdemokratisk regering såg vi även hur ni med fasa
            själva tog upp de här fallen. Nu har ni blivit väldigt mycket
            tystare.
          </note>
          <note type="speaker">
            Anf. 9 JOHAN LINANDER (c) replik:
          </note>
          <note>
            Fru talman! Nu blir det ytterligare lite procedurfrågor. Det
            Mehmet Kaplan tar upp är grundläggande för det svenska rättssystemet.
            Vi lagstiftare fattar beslut om en lag här. Därefter tolkar domstolarna
            vår lagstiftning. Exakt hur den ska tolkas kan vi inte säga.
          </note>
          <note>
            Däremot är propositionen och betänkandet en del av de förarbeten
            som domstolen använder för att tolka vad som står i lagstiftningen.
            Om vi skriver saker och förtydliganden i betänkandet och i propositionens
            motiveringar är det självklart att domstolarna ska ha det som
            grund för hur de tolkar lagen.
          </note>
          <note>
            När det gäller personer som har suttit fängslade i Sverige på
            oklara grunder kan jag faktiskt inte påminna mig om vilka fall
            Mehmet Kaplan hänvisar till. Det finns en del fall när personer
            har blivit gripna, anhållna och häktade i andra länder, men då
            är det möjligtvis EU:s rambeslut Mehmet Kaplan kan hävda ha varit
            rättsosäkert tillämpat i de länderna.
          </note>
          <note>
            Svensk lagstiftning och Sveriges terroristbrottslagstiftning
            kan jag dock inte påstå har lett till några rättsosäkra ingripanden.
          </note>
          <note type="speaker">
            Anf. 10 MEHMET KAPLAN (mp) replik:
          </note>
          <note>
            Fru talman! Då vill jag påminna om de två somalier som satt inne
            i 105 dagar och som släpptes fria i somras.
          </note>
          <note>
            Det vi tror att de var misstänkta för vi fick ju inte reda på
            så mycket mer än att de sedan släpptes var att de skulle ha stöttat
            en organisation i Somalia som hade som mål att störta den så kallade
            legitimt valda regeringen eller de som styrde i landet. Man fann
            dock inga bevis, utan man släppte dem fria. De har helt och hållit
            frikopplats från detta, och det finns inte längre några misstankar.
          </note>
          <note>
            Borde det inte vara rimligt att utreda hur lagen kan slå på det
            här sättet? Även om Johan Linander nu säger att denna lag inte
            kommer att tillämpas så ofta räcker det ju med ett enda ärende,
            likt dessa två som suttit på det sätt de gjort, för att det ska
            vara tillräckligt noga och viktigt för de förment liberala och
            i mitt tycke mycket grundläggande värderingar som Centerpartiet
            säger sig försvara att faktiskt sätta rättssäkerhetstänket före
            den restriktiva inställningen att vi ska lyda när EU har befallt.
          </note>
          <note type="speaker">
            Anf. 11 JOHAN LINANDER (c) replik:
          </note>
          <note>
            Fru talman! Det exempel som Mehmet Kaplan tar upp är inte konstigare
            än att det tyvärr finns många människor som har suttit häktade
            för mord eller andra brott och som sedan inte har kunnat åtalas,
            eller som kanske har åtalats men inte har kunnat dömas, och därför
            har suttit häktade under en lång tid. Man har inte hittat tillräckligt
            med bevisning för fällande dom eller ens för åtal.
          </note>
          <note>
            Detta händer inte specifikt för att det finns en terroristbrottslagstiftning,
            utan det kan hända i alla fall. De personer som har suttit häktade
            och sedan inte åtalas och döms har även rätt till skadestånd.
          </note>
          <note>
            Man kan säga att detta i grunden är rättsosäkert, men jag kan
            inte se vilket system man skulle kunna ha i ett land där det aldrig
            någonsin grips, anhålls eller häktas någon som sedan inte blir
            dömd. Ett sådant system finns inte någonstans i världen.
          </note>
          <note>
            Anf. 12 ULRIKA KARLSSON i Uppsala (m):
          </note>
          <note>
            Fru talman! Terrorism är inte på något sätt ett nytt fenomen,
            utan tyvärr är det en del av den moderna världen och en del av
            det moderna Europa. Vi har länder i vår omvärld, till exempel
            Tyskland, Frankrike, Storbritannien, Spanien, Grekland och Italien,
            som under de senaste decennierna har drabbats eller drabbas av
            någon form av terroristattentat. Det gäller även Sverige.
          </note>
          <note>
            Europol har rapporterat att terroristattackerna inom EU ökar.
            Under 2007, alltså i fjol, skedde 583 terroristattacker inom unionen.
            Av dessa kunde 91 procent relateras till separatistiska grupper.
            Majoriteten av attackerna genomfördes av baskiska och korsikanska
            separatister i Spanien och Frankrike.
          </note>
          <note>
            Terrorism, extremism och fundamentalism bär olika kostymer. Förtecknen
            är ideologiska, religiösa, etniska eller geografiska. Jag vill
            särskilt betona att terrorism och religionen islam som sådan inte
            hänger ihop. Däremot kan islamistiska fundamentalister och extremister
            utgöra ett precis lika stort hot som vänster- och högerextremister
            eller för den delen fundamentalistiska separatister. Som jag sade
            inspireras terrorism av många olika faktorer: ideologiska, religiösa,
            etniska eller geografiska.
          </note>
          <note>
            Sedan 70-talet har Sverige tack och lov förskonats från storskaliga
            terroristattentat, men även om det direkta terroristhotet i dag
            bedöms vara relativt lågt här i Sverige är det ingen som helst
            garanti för att Sverige eller svenskar på resor eller i tjänstgöring
            utomlands inte kan drabbas i framtiden. Faktum är att svenskar
            har funnits bland offren för terroristattentat i flera delar av
            världen.
          </note>
          <note>
            Vi kan inte blunda för verkligheten. Terrorismen finns i vår
            omvärld och är ett gränsöverskridande fenomen. Framför allt är
            risken stor för att Sverige utnyttjas som bas för rekrytering,
            logistiskt stöd och finansiering. Det finns också en risk att
            Sverige används som bas för att planera attentat utanför landets
            gränser.
          </note>
          <note>
            Fru talman! Kampen mot terrorismen innebär i grund och botten
            att vi måste arbeta förebyggande för att förhindra attentat. Men
            det innebär också att förhindra att attentat planeras och stöds
            från Sverige. Man ska inte kunna gömma sig i Sverige eller samla
            in pengar i Sverige som är avsedda att användas för terrorism,
            oavsett om det är i Sverige eller andra delar av världen. Sverige
            ska inte heller användas som bas för rekrytering, utbildning eller
            logistiskt stöd.
          </note>
          <note>
            Målet måste, som jag sade, först och främst vara att förhindra
            och förebygga terrorism i det långsiktiga perspektivet. Primärt
            handlar det om att vi ska förebygga och mota grogrunden för terrorism.
            I det arbetet handlar det mycket om hur vi använder internationella
            samfund, för både EU och Sverige behöver titta mer på grogrunderna
            som leder till terrorism, det vill säga utanförskapet.
          </note>
          <note>
            I ett långsiktigt perspektiv behöver vi bistå mer och mer effektivt
            vid konfliktlösning för att undvika att människor rekryteras till
            terroristorganisationer. Det handlar om att lösa väpnade konflikter,
            skapa fred och bekämpa fattigdom.
          </note>
          <note>
            Vi behöver öka handeln med tredje världen, och vi behöver stärka
            demokratier. Därför är det så bra med det demokratiarbete som
            biståndsministern nu har dragit i gång, som stärker demokratier.
            De främsta förebyggande åtgärderna i kampen mot terrorismen är
            när stater går från en icke-demokrati till en demokrati.
          </note>
          <note>
            Terrorismen har förändrats. Hotbilden har blivit alltmer komplex
            de senaste åren. Det är nätverk och strukturer som ibland har
            bara ideologiska samband sinsemellan. Det är svårt att se dem
            och göra dem kända. De har varit okända också av de europeiska
            säkerhetstjänsterna vid många tillfällen. Det har också visat
            sig att attentatsmännen är uppvuxna i det samhälle som de i ett
            senare skede har vänt sig mot. Det handlar ofta om unga, radikaliserade
            personer som drivs av våldsglorifiering, personligt utanförskap
            i samhället och upplevda orättvisor.
          </note>
          <note>
            Det är därför avgörande att Sverige, som alla andra stater, ingår
            i det internationella samarbetet för att utbyta information och
            kunskap för att lösa de problem som är gemensamma för Europa och
            EU, och EU är den viktigaste organisationen i kampen mot terrorismen.
            Den gränsöverskridande terrorismen är ett gemensamt problem inom
            Europa. Därför måste vi och de rättsvårdande instanserna inom
            Europa samarbeta i kampen mot terrorismen.
          </note>
          <note>
            Den här regeringens ståndpunkt inför EU-förhandlingarna har varit
            att kampen mot terrorism måste föras på ett sätt som hör hemma
            i ett öppet, demokratiskt och rättssäkert samhälle. Åtgärder som
            vidtas måste respektera de mänskliga rättigheterna och rättsstatens
            principer samt ta hänsyn till utövandet av grundlagsfästa fri-
            och rättigheter såsom yttrandefriheten och tryckfriheten och även
            andra särskilda grundlagsregleringar.
          </note>
          <note>
            Den svenska regeringen har varit pådrivande i arbetet med att
            förändra kommissionens förslag, där man har fått in en ändring,
            ett undantag. Kommissionen föreslår att definitionen av offentlig
            uppmaning till terroristbrott, rekrytering för terroristsyften
            och utbildning för terroristsyften förs in i rambeslutet. Med
            Sveriges och Sveriges regerings arbete innehåller förslaget numera
            grundlagsundantag som innebär att Sverige kan behålla sitt särskilda
            system för ansvar enligt tryckfrihetsordningen och yttrandefrihetsgrundlagen.
            Vidare har skrivningar införts som ökar möjligheterna att ta hänsyn
            till proportionaliteten vid genomförandet av rambeslutet.
          </note>
          <note>
            Fru talman! I huvudsak innebär det här betänkandet att vi föreslår
            en ändring av det sedan tidigare liggande rambeslutet från 2002,
            om bekämpande av terrorism. Jag vill betona att det rör sig om
            ett godkännande av rambeslutet och inte ett genomförande. I huvudsak
            innebär detta rambeslut tre punkter, nämligen att offentlig uppmaning
            till terroristbrott, rekrytering för terroristsyften och utbildning
            för terroristsyften införs i 2002 års rambeslut.
          </note>
          <note>
            Fru talman! Avslutningsvis vill jag säga att kampen mot terrorism
            bara får föras på ett sätt som hör hemma i ett öppet, demokratiskt
            och rättssäkert samhälle och att de åtgärder som vidtas måste
            respektera mänskliga rättigheter och rättsstatens principer. Vi
            har en skyldighet att förhindra att terrorattentat planeras eller
            stöds från Sverige. Man ska inte kunna gömma sig och samla in
            pengar som är avsedda att användas för terrorism. Sverige ska
            inte kunna användas för rekrytering, utbildning eller logistiskt
            stöd.
          </note>
          <note>
            I detta rambeslut sägs uttryckligen att inget i rambeslutet får
            tolkas som om avsikten är att inskränka eller begränsa grundläggande
            rättigheter eller friheter, yttrandefriheten, mötesfriheten och
            föreningsfriheten, rätten till skydd för privat- och familjeliv,
            inklusive rätten till respekt för brevhemligheten. Vid genomförande
            av en kriminalisering måste kriminaliseringen stå i proportion
            till brottets art och omständigheter med hänsyn till legitima
            mål som eftersträvas och deras nödvändighet i ett demokratiskt
            samhälle. Varje form av godtycke och diskriminering ska undvikas.
            Det står uttryckligen i rambeslutet.
          </note>
          <note>
            Med anledning av detta vill jag yrka bifall till utskottets förslag
            i betänkandet JuU5 och avslag på samtliga motioner.
          </note>
          <note type="speaker">
            Anf. 13 JOHAN PEHRSON (fp):
          </note>
          <note>
            Fru talman! Det ska vara förbjudet att offentligt uppmana, rekrytera
            och utbilda till terroristsyften i Sverige. Detta har vi stöd
            för genom arbete i Förenta nationerna, Europarådet och EU, och
            jag tror att det finns ett ganska brett stöd för detta hos hela
            svenska folket. Det känns inte som om detta skulle vara en särskilt
            kontroversiell fråga. Men vi kan notera att vi ändå inte är överens
            i den här riksdagen.
          </note>
          <note>
            Jag tillstår gärna att systemet med ramlagar, som vi hörde i
            ett tidigare inlägg här, verkligen inte är idealiskt. Det har
            tydliga brister, och en del av detta försöker vi råda bot på genom
            samarbetet i Europeiska unionen, genom att vi hittar på en ny
            process för att samarbeta om dessa viktiga rättsfrågor.
          </note>
          <note>
            Om man ser det historiskt har partierna agerat olika. För Folkpartiet
            har det alltid varit viktigt att fokusera på de reella möjligheter
            som finns att påverka verkligheten och på sikt påtala brister
            och söka en förändring, såsom nu sker.
          </note>
          <note>
            Det är också viktigt att vara tydlig med att det finns undantag
            som vi från svensk sida har fått in. Det framgår i betänkandet,
            artikel 2 på s. 26, att de medborgerliga fri- och rättigheterna
            skyddas såsom de tolkas i Sverige när det gäller yttrandefrihet,
            tryckfrihet och så vidare. Socialdemokraternas reservation faller
            därför lite platt. Det står ju i själva undantaget att just detta
            ska värnas. Att man är orolig för detta må så vara, men jag väljer
            att betona vår stora bredd och enighet hos de många. Det stora
            flertalet av riksdagens ledamöter står bakom detta självklara
            att det inte ska vara tillåtet att offentligt uppmana, rekrytera
            eller utbilda för terroristverksamhet i vårt land.
          </note>
          <note>
            Vi var inne på huruvida det finns risk för stora terrorangrepp
            i vårt land eller inte. Jag tycker att det inte är det avgörande.
            Vi har inte bara en rättighet utan faktiskt en direkt skyldighet
            att försvara demokratiska värden och mänskliga rättigheter. Det
            är så att säga motpolen till terrorismen. Vi har ett stort ansvar
            för att se till att detta sker också i hela världen.
          </note>
          <note>
            Det gläder mig alltså att det finns ett bifall från fem partier
            till propositionens sakliga innehåll. Det tycker jag är värt att
            lyfta fram.
          </note>
          <note>
            Man ska också komma ihåg att det mesta trots allt redan är kriminaliserat.
            Vi är ju inte hur naiva som helst i Sverige, utan en hel del av
            den här verksamheten är faktiskt inte tillåten.
          </note>
          <note>
            För Folkpartiet är det också viktigt att man lyfter fram att
            terrorismens moder alltid är den fattigdom, den hopplöshet, det
            utanförskap och den brist på egenmakt och kunskap som finns i
            stora delar av världen och som mixas med allsköns galningar, som
            med olika ideologiska förtecken utnyttjar detta och kan få människor
            att mer eller mindre frivilligt ställa upp och spränga sig själva
            och andra i luften. Detta elände och denna misär möter man inte
            alltid bäst med en lagstiftning mot terrorism i Sverige, genom
            att vi förstärker de tvångsmedel som kan vara nödvändiga, genom
            fler poliser, förstärkt säkerhetspolis eller mer svensk militär
            i andra delar av världen.
          </note>
          <note>
            Man måste också fokusera på att det handlar om långsiktigt bistånd,
            inte minst med inriktning på demokrati. Svensk handel, svenska
            organisationer, företag och enskilda individer gör fantastiska
            insatser för att försöka komma till rätta med den grogrund för
            terrorism som finns.
          </note>
          <note>
            Då kan man nämna till exempel Svenska Afghanistankommitténs arbete
            på plats i Afghanistan för en bättre värld för människor där.
            De gör fantastiska insatser tillsammans med det som svenska staten
            i övrigt gör vad gäller både bistånd och, faktiskt, militära insatser.
          </note>
          <note>
            Men, som sagt, man måste också komma ihåg att det här och nu
            ändå förekommer ganska obehagliga aktiviteter i världen, i Europa
            men också i Sverige.
          </note>
          <note>
            Det är i alla fall för mig väldigt konstigt att se hur människor
            från Sverige dyker upp i alla möjliga sammanhang, till exempel
            i konflikterna i Irak, och dödas i strider. Det är jättemärkligt
            att det är svenska personer som dyker upp där. Jag trodde att
            vi inte skulle vara inblandade i det där kriget, men det är vi
            tydligen. Hur kan det komma sig?
          </note>
          <note>
            Då gäller det att fundera på vad det är för verksamhet som finns
            i det här landet. Det här utskottet, Sveriges justitieutskott
            i Sveriges riksdag, har fått exklusiva föredragningar från ansvariga
            myndigheter där man har berättat om hur tufft och allvarligt läget
            faktiskt till viss del är och att det finns verksamhet i vårt
            land som är direkt obehaglig. Och vi, ingen annan, har ett ansvar
            att se till att detta blir svårt.
          </note>
          <note>
            Fru talman! Vi i Folkpartiet är mycket glada över att vi nu kan
            gå vidare. Jag tycker att den proposition som ligger och det här
            betänkandet är tydliga när det gäller att tala om vilka begränsningar
            som finns. Så den oron ska man naturligtvis kunna stilla när man
            kommer med en konkret lagstiftning. Denna kommer vi naturligtvis
            också nogsamt att bereda i utskottet för att se till att den uppfyller
            kraven på proportionalitet och respekt för de friheter som faktiskt
            är unika i ett europeiskt perspektiv i Sverige vad gäller inte
            minst tryck- och yttrandefrihet.
          </note>
          <note>
            Men det borde vara rätt okontroversiellt att man inte offentligt
            ska få uppmana till eller rekrytera eller utbilda för terrorism
            i vårt land, oavsett om det ska drabba och slå ut och mörda svenska
            människor eller människor i Europa eller människor någon annanstans
            i världen.
          </note>
          <note>
            Vi har ett ansvar att vara tydliga här, att värna de rättigheter
            som vi har kämpat oss till under många århundraden. Vi har inte
            bara en skyldighet, utan vi måste faktiskt aktivt försvara de
            mänskliga rättigheterna.
          </note>
          <note type="speaker">
            Anf. 14 KJELL ELDENSJÖ (kd):
          </note>
          <note>
            Fru talman! Vi lever tyvärr i dag i en tid där hatfylld terrorism
            är en fasansfull företeelse världen över. Inte minst under det
            senaste decenniet har man vid många tillfällen på ett förskräckligt
            sätt massakrerat människogrupper och enskilda vid vidriga terrorattentat.
            Många oskyldiga människor har på ett förödande sätt drabbats hårt,
            direkt och indirekt.
          </note>
          <note>
            Terrorattacker är som vi alla vet gränslösa, fanatiska, oberäkneliga
            och oftast oförutsägbara, och de kan i princip drabba oskyldiga
            människor i vilket land som helst. Därför är det nödvändigt att
            i alla länder, också i Sverige, ha hög skyddsberedskap.
          </note>
          <note>
            Människor från länder där terrorismen gror och växer har möjlighet
            att lätt ta sig till västvärlden, till Europa och USA och så vidare.
            Den internationella rörligheten medför en potentiell risk för
            att terrorister infiltrerar länder som annars inte så ofta är
            utsatta för terrorism. Men det kan naturligtvis också ske sådana
            saker i framtiden i Europa och i Sverige för övrigt.
          </note>
          <note>
            Jag börjar med de här hemskheterna och uppräkningarna. När de
            värsta terrorangreppen i Europa och USA har sjunkit undan lite
            grann ser vi ju det här längre bort, så att säga. Det blir väl
            gärna så att det inte bara är terrorism som vi talar om. Det blir
            också teorism av något slag när vi talar om hur den här lagförändringen
            kommer till stånd.
          </note>
          <note>
            Det är naturligtvis nödvändigt att länder över hela världen samarbetar
            i kampen mot terrorismen, så också i Europa och i EU-länderna.
          </note>
          <note>
            När det gäller remissyttranden som har kommit in kommer naturligtvis
            det som inte redan är klart när det gäller den saken upp i följdlagstiftningen.
            Det har redan betonats. Betänkandet handlar om ändringar av ett
            rambeslut och om att regeringen i propositionen påtalat att ytterligare
            lagstiftning senare kan behövas för att fullt ut möta rambeslutets
            kriminaliseringskrav.
          </note>
          <note>
            I betänkandet framgår det tydligt att det är tre punkter som
            är aktuella, speciellt vid det här tillfället. Det är offentlig
            uppmaning till terroristbrott och utbildning för terroristsyften.
            Dessa brott ska införas i 2002 års rambeslut. Jag kanske glömde
            rekrytering för terroristsyften. Det finns med där också.
          </note>
          <note>
            I betänkandet framgår också klart att Sverige i förhandlingsarbetet
            tagit initiativ till bestämmelser med innebörden att rambeslutet
            inte ställer krav på lagstiftningsåtgärder som på något sätt berör
            den särskilda regleringen i Sveriges tryckfrihetsförordning respektive
            yttrandefrihetsgrundlagen eller den praxis som har utvecklats
            i anslutning till dessa grundlagar. Därmed ställs heller inga
            krav på åtgärder som står i strid med den särskilda reglering
            för straffrättsligt ansvar som följer av dessa.
          </note>
          <note>
            Det här tycker jag är värt att särskilt notera och betona.
          </note>
          <note>
            Mina kolleger i alliansen har sagt mycket, så jag ska inte förlänga
            detta, för det blir en upprepning. Men vi kristdemokrater ställer
            oss tillsammans med övriga allianspartier bakom förslaget i det
            föreliggande betänkandet. Jag yrkar därför bifall till förslaget
            i betänkandet och avslag på reservationerna.
          </note>
          <note type="speaker">
            Anf. 15 LENA OLSSON (v):
          </note>
          <note>
            Fru talman! Så här går det när man är lite slarvig och glömmer
            av att anmäla sig till talarlistan, men det är helt och hållet
            mitt fel.
          </note>
          <note>
            Det är mycket som har sagts i kammaren i dag om det nya förslaget
            när det gäller rambeslut om terroristbekämpning och det nya som
            man stoppar in.
          </note>
          <note>
            Fru talman! Även jag vill yrka bifall till reservation nr 1.
          </note>
          <note>
            Efter den 11 september 2001 kom Sveriges regering överens med
            regeringar i de övriga EU-länderna om att lagstifta mot terrorbrott.
          </note>
          <note>
            Tidigare hade man haft stora problem med att finna en definition
            som var klar och invändningsfri av vad som bör anses som ett sådant
            brott. Det lyckades man inte heller med denna gång. Ändå togs
            ett hastigt beslut.
          </note>
          <note>
            Den definition som finns i vår svenska lagstiftning från den
            1 juli 2003 för att uppfylla det som den föregående regeringen
            kommit överens om i EU har också denna svaghet och uppfyller inte
            rimliga krav på rättssäkerhet och legalitet.
          </note>
          <note>
            Mycket är redan sagt, men jag vill säga att just bristen på kvalitet
            i beslutsprocessen återigen manifesteras genom att man nu återigen
            föreslår en utvidgning av rambeslutet, trots att det inte skett
            en offentlig analys värd namnet av vad det tidigare beslutet har
            inneburit, hur effektivt det har varit och vilka negativa konsekvenser
            det har haft. Detta tycker vi är skäl nog att avslå det här förslaget.
          </note>
          <note>
            Jag är bekymrad över att man inte analyserar förslag som man
            tidigare har tagit för att verkligen se: Vad har vi haft för nytta
            av det här? Hur effektivt har det varit?
          </note>
          <note>
            Det är alltid så att vi ska bekämpa brott, och vi ska naturligtvis
            bekämpa den terrorism som finns, men vi ska också se till att
            det finns en rättssäkerhet när det gäller att komma åt det här
            problemet.
          </note>
          <note>
            Det är alltså det förstnämnda, kriminalisering av offentlig uppmaning,
            som vi anser är det största problemet i det nya rambeslutet. Man
            ska till att börja med vara medveten om en sak. Det låter här
            som att det aldrig har funnits några lagar och regler för det
            här med direkta uppmaningar. Det betraktas ju som brott redan
            i dag, och så bör det förbli, så att säga. Det är inte så att
            vi går från ingenting till någonting.
          </note>
          <note>
            Vi tycker att man använder sig av en väldigt bred och oprecis
            definition, vilket är olyckligt. När det handlar om vad en person
            kan tycka till om eller skriva om är det olyckligt att man vill
            göra sådana här inskränkningar i tryck- och yttrandefriheten.
            Det krävs nämligen ingen direkt uppmaning till terrorism, utan
            endast en persons yttrande kan framkalla fara för att terrordåd
            begås.
          </note>
          <note>
            Man riskerar att kriminalisera vad som kan tyckas Mehmet Kaplan
            var inne på mottagaren vara radikala åsikter. Det handlar om hur
            man ska tolka sådant. Vi tycker att detta står i direkt konflikt
            med de svenska grundlagarna. Det har också regeringen insett efter
            påbackning från remissinstanserna.
          </note>
          <note type="speaker">
            Anf. 16 THOMAS BODSTRÖM (s):
          </note>
          <note>
            Fru talman, ärade ledamöter! Först vill jag tacka för en, tycker
            jag, bra debatt med intressanta synpunkter. Två saker vill jag
            framhålla.
          </note>
          <note>
            För det första gäller det detta med undantag för tryck- och yttrandefriheten,
            någonting som är oerhört välkänt. Jag som har förhandlat om de
            här sakerna kan säga att det inte är fråga om någon större insats
            därför att detta är väl känt. Alla länder har sitt, och vi har
            vårt. Jag tror att vi inte någon enda gång har behövt ändra när
            det gäller tryck- och yttrandefriheten, och så ska vi fortsätta.
            Där har vi alltid haft en stor enighet. Sedan kan vi, som Johan
            säger, diskutera procedurfrågor. Jag vill bara klargöra att detta
            är oerhört väl känt.
          </note>
          <note>
            För det andra gäller det detta med följdlagstiftning. Där vill
            jag lite grann rekapitulera när det gäller vad som är ursprunget
            till hela den här diskussionen. Förra gången rambeslutet diskuterades
            var alla partier utom Vänsterpartiet och Miljöpartiet från början
            med på detta. Sedan under våren blev det minst sagt lite kaotiskt.
            Säkert hade det lite betydelse att det då var valår. Dessutom
            har alltid frestelsen funnits för en opposition att lite grann
            sätta krokben för regeringen detta oavsett sida.
          </note>
          <note>
            Resultatet blev att Folkpartiet, Kristdemokraterna och Socialdemokraterna
            ville gå fram med lagstiftning. Vi hade då majoritet, och på så
            sätt var vi tillsammans med de andra länderna överens om att se
            till att vi fick den här överenskommelsen. Vänsterpartiet och
            Miljöpartiet hade tidigt deklarerat att de inte ville ställa upp
            på det här, bland annat av det principiella skälet om följdlagstiftning.
          </note>
          <note>
            Moderaterna med min företrädare Fredrik Reinfeldt ändrade sig
            under tidens gång. Hur det var med Centern är jag lite osäker
            på. I slutändan var man i alla fall inte med, men det är möjligt
            att man i början reserverade sig; det kommer jag inte ihåg.
          </note>
          <note>
            Det blev väldigt snabba kast. I december 2001 hade man varit
            med på det här. Men samma dag som vi i mars 2002 lade fram propositionen
            gick Moderaterna ut och sade: Nej, vi ställer inte upp på det
            här därför att vi kräver följdlagstiftning.
          </note>
          <note>
            Nu har det gått så lång tid att jag tycker att detta egentligen
            inte är något att älta. Som jag sagt hade nog också ett annat
            parti kunnat göra detsamma. Problemet för Moderaterna är att man
            sedan försöker hålla en konsekvens i det här. Man säger: Vi vill
            egentligen ha en följdlagstiftning. Jag vet att Beatrice Ask många
            gånger har sagt: Egentligen vill vi ha det. Egentligen ska vi
            införa det.
          </note>
          <note>
            Det är bara det att det inte kommer att bli något införande.
            Men jag tror att vi som arbetat med det här, vilket Moderaterna
            nu gör, skulle tjäna på det. Dock går det inte med den ordning
            som finns, av det enkla skälet att det inte inryms i den procedur
            som finns. Vi har ganska snäva ramar för att hinna med rambeslutet
            som det är. Så enkelt är det. Alla skulle vi vilja ha en följdlagstiftning
            om det var möjligt. Det är bara det att det vi kände till, det
            Folkpartiet kände till och det Kristdemokraterna kände till och
            som Moderaterna nu känner till kanske ansluter sig också Centern
            är att det inte går.
          </note>
          <note>
            Jag tror att vi alla skulle tjäna på att Moderaterna sade: Nej,
            det går inte under nuvarande ordning. Vi får se vad det blir för
            ordning med Lissabonfördraget, om det går igenom. Vi ska inte
            försöka hålla oss kvar vid att vi egentligen vill, att vi kommer
            att försöka, att vi nog ska se till att nästa lag
          </note>
          <note>
            Det kommer inte att gå därför att vi inte hinner med hela den
            utredningsprocedur som finns och som vi ska vara rädda om när
            det gäller svensk lagstiftning. Vi behöver utreda saker, ha saker
            ute på remiss, få saker till Lagrådet och så vidare. Det går alltså
            inte med de snäva ramar som finns. Vi hinner inte.
          </note>
          <note>
            Alternativet vore att vi när vi har en överenskommelse i EU skulle
            säga: Ni andra länder kan ta två år på er, men vi behöver fyra
            eller fem år därför att vi ska ha en följdlagstiftning. Detta
            är inte acceptabelt under en ordning där vi ska samarbeta.
          </note>
          <note>
            Låt oss i stället säga: Ja, det hade varit bra. Men det är inte
            möjligt under nuvarande ordning.
          </note>
          <note>
            Jag är i alla fall beredd att släppa det svek som vi uppfattade
            år 2002; det kan vi inte älta hur länge som helst.
          </note>
          <note type="speaker">
            Anf. 17 JOHAN PEHRSON (fp) replik:
          </note>
          <note>
            Fru talman! Det är mycket glädjande att ordföranden i justitieutskottet
            försöker se till att inte vara bitter över det som han själv som
            justitieminister fick erfara när det i mycket viktiga frågor blev
            svettigt med det parlamentariska underlaget här i riksdagen.
          </note>
          <note>
            Jag tillhör ett parti, Folkpartiet, där man är van att ta ansvar.
            Oavsett om man regerar eller opponerar måste man, menar jag, ha
            Sveriges bästa för ögonen och hela tiden vara beredd att vara
            konstruktiv. Det finns en liten sådan fläkt i Thomas Bodströms
            anförande här. Jag hoppas att den kan bestå. Det kan ju bli diskussioner
            framöver om hur regeringsalternativen ska se ut.
          </note>
          <note>
            Vi rör oss på ett så viktigt område som det för rättssäkerhet,
            brottsbekämpning och människors trygghet. Jag har noterat att
            Socialdemokraterna i opposition ofta får vara lite ensamma. Det
            är lite svårt att samarbeta med Vänsterpartiet och Miljöpartiet.
            Man har lite olika syn. Någon vill, åtminstone i opposition, satsa
            mer på rättsväsendet och ska då jobba med några som kraftigt vill
            sänka anslagen för detsamma.
          </note>
          <note>
            Svensk säkerhetspolis har ju ansvaret för att just värna vår
            trygghet och vår frihet mot yttre hot, till exempel terrorism,
            eller för den delen mot inre hot. Kanske kan Thomas Bodström utveckla
            hur han mer positivt ska se till att vi jobbar för en bra sak,
            för Sveriges bästa, i stället för att gräva ned sig i en kortsiktig
            opposition.
          </note>
          <note type="speaker">
            Anf. 18 THOMAS BODSTRÖM (s) replik:
          </note>
          <note>
            Fru talman! Tack för det, Johan Pehrson! Att man har olika uppfattning
            och olika budgetar i opposition är väl inte så konstigt. Så var
            det också med de borgerliga. Jag tror att det skilde 1 miljard
            mellan Moderaterna och det parti som under förra mandatperioden
            ville satsa minst. Sedan, inför valet, hade man dels egna, dels
            gemensamma budgetar. Det skilde då betydligt mindre.
          </note>
          <note>
            Jag känner en oerhört stark oro för situationen inom rättsväsendet
            som ju just nu närmast är konkursmässigt. Jag ser gärna satsningar
            över gränserna alltså att alla sju partierna är med. Men det handlar
            inte bara om några hundra miljoner hit och dit, utan det handlar
            också om att få tillbaka kontrollen över rättsväsendet. Där tror
            jag att du, Johan Pehrson, kan göra en hel del nytta.
          </note>
          <note>
            När man, som jag, är ute och träffar representanter för rättsväsendet
            och träffar arbetsgivare och facket märker man att regeringen
            här helt har tappat kontrollen. Den 15 december har vi en budgetdiskussion.
            Då ska Beatrice Ask få möjlighet att svara. Jag vill inte kritisera
            henne när hon inte är här.
          </note>
          <note>
            Situationen är akut; det är ett faktum. Kom gärna med förslag,
            men försök inte få det till att det skiljer med ett par hundra
            miljoner mellan oppositionens tre partier! På olika sätt försöker
            vi få regeringen att förstå. Under ett års tid har vi talat om
            detta. Vi hade ju en kris förra året när det gäller rikspolischefen
            och den organisationen. Det slutade med att rikspolischefen avgick.
            Under ett års tid har jag sagt att det kommer att bli ekonomisk
            kris om man inte återtar kontrollen. I en budget om 17 miljarder
            handlar det inte om ett par hundra miljoner hit eller dit.
          </note>
          <note>
            Kom alltså gärna med konkreta förslag, Johan! Vi ska ställa upp
            i den mån vi kan därför att här är det på väg mot en katastrof.
            Då kan vi inte ägna oss bara åt partipolitik. Det här är mycket
            viktigare än så.
          </note>
          <note type="speaker">
            Anf. 19 JOHAN PEHRSON (fp) replik:
          </note>
          <note>
            Fru talman! Justitieutskottets ordförande Thomas Bodström borde
            kanske ha lite perspektiv på tillvaron. Kris och katastrof har
            man i andra länder. Man måste vara lite försiktig med orden.
          </note>
          <note>
            Det är klart att den här regeringen, som jag gillar så mycket,
            har gjort en rejäl ambitionshöjning. Jag kommer ihåg att ni pratade
            om 3 000 nya poliser. Nu håller vi på att få 3 000 fler poliser.
            Det är stor skillnad jämfört med att byta ut gamla mot nya.
          </note>
          <note>
            Självfallet frestar detta på. Hela tiden är det en ekonomisk
            styrning, för vi är väldigt noga med att inte slösa med skattepengar.
            Det ska bli rejält med poliser, och de poliserna ska komma ut
            och ska synas. Vi pratar alltså om fler poliser. Ni pratar om
            nya poliser ett trick som ni trodde skulle gå hem.
          </note>
          <note>
            Naturligtvis följer vi budgetutvecklingen mycket noga.
          </note>
          <note>
            Min oro gäller inte om ni ska komma överens om några hundra miljoner
            hit och dit med tanke på att ni inte kommer överens om hundra
            miljarder i oppositionen. Min oro gäller snarare att det finns
            olika syn i oppositionen på narkotikabekämpning, hur polisen ska
            få jobba och våra fängelser. Vi har nått lite längre vad gäller
            minskat antal rymningar, och vi fortsätter att fokusera på innehåll.
          </note>
          <note>
            Här finns det stora glapp och skillnader. Jag är glad att Socialdemokraterna
            i dag står bakom propositionen, fast jag tycker att man är bättre
            själv, och det kommer jag att fortsätta att göra.
          </note>
          <note type="speaker">
            Anf. 20 THOMAS BODSTRÖM (s) replik:
          </note>
          <note>
            Fru talman! Jag tror också att Johan Pehrson kommer att fortsätta
            att göra det. Det skulle oroa mig om det var motsatsen.
          </note>
          <note>
            Fakta är följande, Johan, och det känner du väl till. Vi sade
            att vi skulle utbilda 4 000 poliser. Det gjordes 2001. Enkelt
            räknat från 16 000 till 18 000, och den borgerliga regeringen
            har sagt från 18 000 till 20 000. Problemet är att vi satsade
            5 miljarder, den borgerliga har hittills satsat 3 miljarder. Vi
            vill satsa en halv miljard mer än den borgerliga regeringen.
          </note>
          <note>
            Det är inte det som är det huvudsakliga problemet. Det huvudsakliga
            problemet är att man har tappat kontrollen. Vi såg det på åklagarna
            i våras. Rättegångar ställdes in, vittnen fick gå hem, målsäganden
            blev svikna. Vi ser det nu inom polisen.
          </note>
          <note>
            Det handlar alltså inte om hundra miljoner hit och dit, utan
            det handlar om att återfå kontrollen. Det här säger jag för första
            gången i riksdagens talarstol, och jag tror tyvärr att jag även
            i opposition kommer att få upprepa det många gånger, och det är
            inte en önskvärd situation för en opposition heller. Det skulle
            kunna hända att vi övertar ansvaret 2010, och då har den borgerliga
            regeringen som du gillar, och jag förstår att du gör det gått
            från en budget i balans på varje rättsområde till en budget som
            är katastrofal, och jag tycker att det är katastrofalt. Vi har
            det största underskottet i Sveriges historia vid utgången av 2010.
            Och märk väl att det är budgetar som lades fram före finanskrisen.
            Hur ska det inte bli nu? Du ska veta, och det vet du säkert, hur
            orolig man är från högsta ledningen i alla delar av vårt rättsväsen.
            När man fick så här lite pengar före en finanskris, hur kommer
            det att se ut efter finanskrisen? Beatrice Ask sade häromdagen
            att inga löften kan ges.
          </note>
          <note>
            Om du inte kallar det här för en kris i rättsväsendet då vet
            jag inte riktigt vad som är en kris i rättsväsendet. Men låt oss
            i stället jobba med detta tillsammans därför att här är det stora
            problem som väntar.
          </note>
          <note type="speaker">
            Anf. 21 ANDRE VICE TALMANNEN:
          </note>
          <note>
            Jag får erinra om att talare ska hålla sig till ämnet. Det handlade
            om rambeslut.
          </note>
          <note>
            Överläggningen var härmed avslutad.
          </note>
          <note>
            5 § Dataskyddsrambeslutet
          </note>
          <note>
            Föredrogs
          </note>
          <note type="speaker">
            Anf. 22 MARYAM YAZDANFAR (s):
          </note>
          <note>
            Fru talman! Det handlar alltså om dataskyddsrambeslutet, och
            jag vill börja med att yrka bifall till reservationen från Socialdemokraterna,
            Vänsterpartiet och Miljöpartiet.
          </note>
          <note>
            I grunden menar jag att dataskyddsrambeslutet är bra för det
            rättsliga samarbetet inom EU. I takt med att samarbetet blir tätare
            måste också system för skydd av personuppgifter utvecklas.
          </note>
          <note>
            Det finns dock en hel del frågeställningar kvar, som bland annat
            Datainspektionen pekar på i sitt yttrande över rambeslutet. Vi
            menar att regeringen ska ta initiativ till att utröna dessa och
            förbättra där. De här frågorna rör bland annat tillämpningsområdet,
            principen om ändamålsbegränsning, frågor som rör uppgifternas
            kvalitet, gallring och tillsyn. Här menar vi oppositionspartier
            att regeringen bör ta initiativ. Datainspektionen som yttrandepart
            har en tyngd i de här frågorna, och vi menar att det bör beaktas.
          </note>
          <note type="speaker">
            Anf. 23 LENA OLSSON (v):
          </note>
          <note>
            Fru talman! Vi ska fatta beslut om att godkänna dataskyddsrambeslutet.
            I takt med att EU-samarbetet har fördjupats i fråga om utbyte
            av personuppgifter på det rättsliga området är det viktigt att
            trygga ett gott skydd för uppgifterna. Vänsterpartiet välkomnar
            därför dataskyddsrambeslutet, men vi tycker samtidigt att det
            finns vissa brister. Dessa brister har lyfts fram av Datainspektionen
            och den europeiska datatillsynsmannen. Vi lyfter fram några av
            dessa.
          </note>
          <note>
            Fru talman! I hela världen finns en oroande utveckling som innebär
            att man gör undantag från rättssäkerheten på allt fler områden.
            I rambeslutet märks detta genom det undantag som säger att rambeslutet
            inte är tillämpligt på nationell säkerhetstjänst. Att det bör
            ställas upp rättssäkerhetsgarantier även på detta område är för
            oss självklart.
          </note>
          <note>
            Vidare finns det i rambeslutet en otydlighet vad gäller ändamålsprincipen,
            samtidigt som det anges att uppgifter endast får användas för
            de syften för vilka de samlats in. Det finns ett undantag som
            säger att om ett land som har lämnat en uppgift till ett annat
            land som godkänner ett utvidgat användningsområde är detta tillåtet.
            Det är mycket problematiskt, tycker vi, eftersom ändamålsprincipen
            är grundläggande för dataskydd. Denna formulering bör regeringen
            försöka att ändra.
          </note>
          <note>
            Datainspektionen har lyft fram problemen med att personer som
            anser sig felaktigt registrerade kommer att få problem om uppgifter
            sänds till ett annat land. I dessa fall kan man tvingas att driva
            processer i andra länder, vilket självklart är väldigt svårt.
            I stället anser inspektionen att man ska kunna vända sig till
            sitt eget lands myndighet.
          </note>
          <note>
            Slutligen finns i rambeslutet varken regler eller uppgifter som
            ska åtskiljas med hänsyn till tillförlitligheten eller när det
            gäller registrerade personer, beroende på om det exempelvis är
            misstänkta eller brottsutsatta. Inte heller finns det bestämmelser
            om gallring av uppgifter, vilket är en annan grundläggande dataskyddsprincip.
            I stället sägs att uppgifter får lagras så länge de behövs för
            ändamålet. Det vill vi i Vänsterpartiet att regeringen också ska
            jobba vidare med.
          </note>
          <note>
            Även om vi inte är helt nöjda med förslaget konstaterar vi att
            alla länder inom EU även fortsättningsvis är bundna av de regler
            som följer av Europakonventionen, och vi förutsätter att den följs.
          </note>
          <note>
            Vi i Vänsterpartiet tycker att det här i alla fall är en bra
            start och ger ett visst skydd. Det är bättre än hur det var innan,
            men det finns vissa invändningar. Man kanske ska försöka jobba
            med detta.
          </note>
          <note>
            Det finns de som säger att det här handlar om att godkänna eller
            inte godkänna. Vi tycker att det är att gå för långt att avslå
            förslaget på grund av det. Det kan inte vara så, utan regeringen
            måste kunna arbeta med detta vidare för att föra in det som vi
            och remissinstanserna har kommit fram till.
          </note>
          <note type="speaker">
            Anf. 24 MEHMET KAPLAN (mp):
          </note>
          <note>
            Fru talman! Efter denna utmärkta genomgång finner jag inte några
            ytterligare saker att lägga till utan yrkar bifall till den reservation
            som vi har tillsammans med Socialdemokraterna och Vänsterpartiet.
          </note>
          <note type="speaker">
            Anf. 25 KRISTER HAMMARBERGH (m):
          </note>
          <note>
            Fru talman! I dessa tider då vi får ett allt öppnare Europa,
            men tyvärr i takt med det också en alltmer gränsöverskridande
            brottslighet där människor tjänar pengar på narkotika, vapen,
            människohandel, är det naturligtvis väldigt viktigt att vi fortsätter
            med det rättsliga samarbetet och får möjligheter att se till att
            de människor som tjänar pengar på andras olycka inte ska få fortsätta
            att göra det.
          </note>
          <note>
            Där har Europasamarbetet delvis varit framgångsrikt. Vi har Europol
            som innebär att poliser mycket lättare kan samarbeta. Det finns
            klarare möjligheter. Vi har Prümsamarbetet för poliser för samverkan
            mellan de olika medlemsstaterna, och vi har Eurojust, det europeiska
            rättsliga nätverket, med mera. Schengenavtalet innebar en möjlighet
            för polisen att förfölja någon över en gräns. Och Prümsamarbetet,
            som jag nyss nämnde, har varit så pass lyckosamt att även Norge
            och Island nu gärna vill ansluta sig till Prümrådsbeslutet.
          </note>
          <note>
            Det är klart att det här också innebär en del problem, därför
            att en hel del i samarbetet innebär per automatik att information
            måste kunna överföras mellan polisen i de olika medlemsländerna.
            Det finns naturligtvis en stor risk att man samlar på sig stora
            mängder information och inte har ett gemensamt ramverk som innebär
            att informationen behandlas på ett sätt som känns säkert vad gäller
            personskydd och integritet.
          </note>
          <note>
            Nu får vi tack och lov äntligen detta dataskyddsrambeslut, vilket
            innebär ett stärkande av integriteten och det personliga rättsskyddet.
            Det så kallade dataskyddsdirektivet, som tidigare har införlivats
            i svensk rätt, finns nu huvudsakligen i personuppgiftslagen. Till
            stora delar kommer det att vara tillämpligt också i fortsättningen.
            Problemet har varit att det tidigare direktivet inte tog upp det
            polisiära och straffrättsliga området. Det rättas nu till.
          </note>
          <note>
            Nu ska man veta, fru talman, att förhandlingarna inte har varit
            någon lätt resa. Det finns de ute i Europa som har varit motståndare
            till direktivet.
          </note>
          <note>
            Oktober 2005 lade kommissionen fram ett förslag om hur det här
            skulle gå till. Man kom ingen vart. Man lyckades inte lösa detta
            i förhandlingarna. Det räcker ju att en medlemsstat säger nej
            så är det stopp, åtminstone med det fördrag som gäller för närvarande.
          </note>
          <note>
            Slutligen blev det, tack och lov, en öppning under det tyska
            ordförandeskapet. Våren 2007 startade diskussionen som ledde till
            att vi i slutet av förra året fick en överenskommelse. Det är
            därför vi nu har det här utkastet.
          </note>
          <note>
            Jag ska bara kort nämna förändringarna. Det är 30 artiklar som
            reglerar hur man får tillämpa den här typen av uppgifter i de
            olika medlemsstaterna. Det är begränsningar i rätten att behandla
            uppgifter, så att man inte gör det hur som helst. Det är begränsningar
            för hur man ska kunna vidarebehandla en uppgift som används i
            ett adb-system, alltså en automatiserad databehandling, så att
            man i huvudsak ska använda uppgiften för det ändamål som det lämnas
            över eller samlas in för. Det innebär att man reglerar rätten
            att överföra en uppgift till tredjeland eller en gemensam polisorganisation
            som till exempel Interpol, så att det inte sker på vilket sätt
            som helst och så att uppgifterna inte fortsätter att spridas.
            Det reglerar att man ska gallra uppgifter, dock med vissa undantag
            som har pekats ut, men det finns en klar artikel som reglerar
            gallringen. Uppgifterna ska gallras när de inte längre behövs.
            Det reglerar vilken information den registrerade faktiskt har
            rätt till. Den som har registrerats ska veta att det skett. Det
            reglerar de rättelser som måste göras om det finns felaktiga uppgifter
            och hur man ska stoppa användandet av en felaktig uppgift. Det
            reglerar möjligheten för en registrerad att föra talan mot en
            stat, i det fall man har blivit registrerad på ett felaktigt sätt.
          </note>
          <note>
            Det här välkomnar uppenbarligen alla sju partier i riksdagen.
            Det är bra.
          </note>
          <note>
            Det här kommer att påverka svensk lagstiftning, inte på något
            genomgripande sätt. Huvudsakligen kommer de förändringar i personuppgiftslagen
            som vi tidigare har beslutat att gälla. Men det kommer att behöva
            ske en del förändringar i förordningstexten vad gäller myndigheters
            sätt att tillämpa sina regelverk men eventuellt också en del lagändringar.
          </note>
          <note>
            Det är viktigt att slå fast att de regelförändringar som kommer
            att göras kommer att innebära att integriteten och skyddet av
            personuppgifter kommer att stärkas även i Sverige jämfört med
            i dag. Det är positivt.
          </note>
          <note>
            Det känns skönt att vi i den här majoriteten nu kan få igenom
            ett beslut här i riksdagen som innebär att vi får en balans mellan
            repressiv lagstiftning, som i vissa fall behövs för bekämpande
            av terrorism och annan brottslighet, och ett stärkande av rättssäkerheten.
            Det var det som den tidigare regeringen många gånger fick kritik
            för att man hade svårt att få igenom i förhandlingarna i Europa.
          </note>
          <note>
            Nu vill oppositionen göra det här, som de tycker är bra, bättre.
            Det är ju lovvärt. Samtidigt tycker jag att det är lite synd att
            de kastar in jästen efter degen. De synpunkter de kommer med är
            viktiga. Frågan är varför de inte har framfört dem förrän allting
            är klart, i ett skede där det är slutförhandlat.
          </note>
          <note>
            Jag sitter i EU-nämnden nu. Jag gjorde det inte när det här behandlades,
            men det fanns andra som gjorde det. Den 6 november gjorde EU-nämnden
            ett ställningstagande i ärendet och partierna hade möjlighet att
            lämna sina synpunkter. Närvarande då var från Vänsterpartiet Lena
            Olsson, från Miljöpartiet Mehmet Kaplan och från Socialdemokraterna
            Maryam Yazdanfar. Och vad sade de? Enligt protokollet sade de
            ingenting, utan ordföranden konstaterade att det fanns ett stöd
            för regeringens uppfattning och regeringens sätt att föra förhandlingarna.
            Det var bra att de gav regeringen det stödet. Men det är klart
            att om uppfattningar och information då hade framförts till regeringen
            kanske det hade varit lättare att genomföra just det som oppositionen
            nu i efterhand säger sig vilja ha genomfört.
          </note>
          <note>
            Den 30 november kom återrapporteringen i EU-nämnden. Då hade
            de kunnat ta upp detta med tanke på vad som blev det faktiska
            slutresultatet. Då var inte Lena Olsson närvarande, däremot Mehmet
            Kaplan och Maryam Yazdanfar. Vilka synpunkter hade de då på det
            uppnådda förhandlingsresultatet? Inga, enligt protokollet.
          </note>
          <note>
            Så kan man naturligtvis arbeta. Vi har ett arbetssätt när det
            gäller EU-frågor i riksdagen som innebär att vi får kontinuerlig
            information och ibland saksamråd i utskotten. Inför ett rådssammanträde
            fattar vi ett faktiskt beslut och partierna deklarerar sina ställningstaganden
            i EU-nämnden. Det är för att ta reda på om regeringen har stöd
            eller inte.
          </note>
          <note>
            Jag tycker mycket väl att vi ska fortsätta arbeta för att få
            igenom detta, det är jätteviktigt. Då är frågan vad oppositionen
            vill. På vilket sätt ska vi ta ett initiativ här? Är det så att
            de menar det som den svenska justitieministern tillsammans med
            Tyskland, Portugal, Slovenien, Frankrike, Tjeckien och kommissionen
            sade den 6 september i en artikel i Dagens Nyheter? Det var i
            stor utsträckning ett initiativ för att göra just det som oppositionen
            nu i efterhand vill göra. Jag hoppas att man med initiativet inte
            menar att vi ska försöka göra om det här rådsbeslutet. Då ser
            jag en risk för att det blir stopp i maskineriet igen, och det
            skulle inte skydda integriteten.
          </note>
          <note>
            Jag välkomnar era uppfattningar, och jag tar dem tillsammans
            med andra gärna innan.
          </note>
          <note type="speaker">
            Anf. 26 LENA OLSSON (v) replik:
          </note>
          <note>
            Fru talman! Jag ska ge dig rätt, Krister Hammarbergh. Du har
            faktiskt rätt i det du säger, att vi inte har påpekat det här
            förut. Det tar jag på mig. De andra får tala för sig. Men där
            har du en poäng.
          </note>
          <note>
            Jag kan väl säga att det kanske är lite bättre sent än aldrig,
            för vi råkar ju vara ganska överens om det här. Jag har hört i
            bakgrunden att det är förhandlat och klart och att då kan man
            inte göra någonting åt det. Men när det var förhandlat och klart
            skickade man ut det på remiss för att få in synpunkter.
          </note>
          <note>
            Fru talman! Vi kom ur rytmen lite med rambeslutet. Men det här
            är en ändring av ett rambeslut när det gäller terrorsyften. Där
            gick det jättebra att stoppa in tre nya saker, att förändra någonting
            som vi har haft förut. Det tror jag är helt möjligt att göra också
            i det här förslaget.
          </note>
          <note>
            Jag tar till mig av kritiken. Vi borde ha reagerat. Vi gjorde
            inte det, och det tar jag på mig. Vi tycker att det här är ett
            rimligt förslag. Vi föreslår inte att det ska avslås. Jag hoppas
            att regeringen jobbar vidare med att få till det som remissinstanserna
            har tyckt till om för att förbättra det här. Det är ju en förbättring
            för den personliga integriteten.
          </note>
          <note type="speaker">
            Anf. 27 KRISTER HAMMARBERGH (m) replik:
          </note>
          <note>
            Fru talman! Jag uppskattar att Lena Olsson inte vill kasta grus
            i maskineriet. Det skulle motverka syftet. Det är bra att vi är
            överens på den punkten.
          </note>
          <note>
            Helena Bargholtz kommer nog att nämna lite närmare vad ministrarna
            från de olika länderna egentligen uttryckte redan innan riksdagen
            startade. Det visar nog att vi är överens i grunden.
          </note>
          <note>
            Jag tror också att det är viktigt när vi nu blir ordförandeland
            att alla partier samarbetar och inte för en debatt för debattens
            egen skull för att försöka få någon annan att tro att här hade
            vi kunnat göra mer eller här hade vi kunnat göra mindre.
          </note>
          <note>
            Förhandlingar är svåra. Oavsett vilka partier som ingår i regeringen
            det må vara allianspartierna nu och efter kommande val så är det
            viktigt att de som representerar regeringen får stöd i riksdagen.
            Annars skadar vi Sveriges sak. I grunden är vi överens i dessa
            frågor.
          </note>
          <note type="speaker">
            Anf. 28 JOHAN LINANDER (c):
          </note>
          <note>
            Fru talman! I dag kan vi äntligen godkänna ett rambeslut om skydd
            av personuppgifter som behandlas inom ramen för polissamarbete
            och straffrättsligt samarbete. Detta borde ha varit på plats för
            länge sedan, men precis som Krister Hammarbergh sade tidigare
            har det tyvärr funnits andra länder som inte har varit lika angelägna
            som vi i Sverige. Vi är, trots allt, eniga över partigränserna
            om att det är bra att dataskyddsrambeslutet nu är på plats.
          </note>
          <note>
            Det har varit ett rättssäkerhets- och integritetsproblem att
            EU antagit ett stort antal andra rambeslut om till exempel överförande
            av personuppgifter utan att det har funnits övergripande dataskyddsregler.
            Det har i varje enskilt rambeslut tagits fram dataskyddsregler,
            men det är såklart mycket bättre att ha ett rambeslut som gäller
            övergripande. Inte minst är det rättssäkrare eftersom medborgarna
            på ett enklare sätt kan veta vad det är som egentligen gäller.
          </note>
          <note>
            Eftersom tidigare talare redan gått igenom vad rambeslutet innehåller,
            och kanske inte innehåller, så tänker jag inte orda mer om det.
            Vi har också hört vad representanter från oppositionen anser.
            De tycker att det är bra, men de skulle vilja ha ett ännu bättre
            dataskyddsrambeslut.
          </note>
          <note>
            Fru talman! Jag håller med. Jag skulle också vilja ha ett ännu
            mer heltäckande dataskyddsrambeslut. Det är ingen tvekan om saken.
            Nu är det dock inte Sverige som självt tar fram rambeslut, utan
            det handlar om ett samarbete mellan 27 självständiga stater. Hade
            vi haft Lissabonfördraget på plats hade det varit enklare att
            få fram ett vassare förslag, men det är en förändring som Miljöpartiet
            och Vänsterpartiet säger nej till. De vill ha vassare förslag
            men säger nej till att ge EU verktygen för att ta fram vassare
            förslag.
          </note>
          <note>
            Jag måste också ta upp, precis som Krister Hammarbergh, att det
            är en mycket märklig ordning att nu när rambeslutet är på plats
            säga att regeringen ska ta initiativ till att återuppta förhandlingarna
            för att förbättra förslaget. Det hade givetvis varit enklare att
            ta upp frågan när förhandlingarna pågick. Men då gjorde socialdemokraterna,
            vänsterpartisterna och miljöpartisterna ingenting.
          </note>
          <note>
            Det var inte bara vid två tillfällen under 2007. Jag har också
            gått igenom EU-nämndens stenografiska uppteckningar. Det var vid
            hela fem tillfällen under 2007 som justitieminister Beatrice Ask
            tog upp dataskyddsrambeslutet i EU-nämnden. Inte vid ett enda
            av dessa tillfällen begärde oppositionen ordet. Man höll bara
            med om att de förhandlingar som skedde och de resultat som uppnåddes
            var bra.
          </note>
          <note>
            Jag ska dock inte strö ytterligare salt i såren. Det är bra när
            oppositionen tar på sig att den inte har gjort sin oppositionella
            uppgift så bra som den kanske själv hade velat.
          </note>
          <note>
            Med det, fru talman, vill jag yrka bifall till förslaget i betänkandet
            och avslag på reservationen.
          </note>
          <note type="speaker">
            Anf. 29 HELENA BARGHOLTZ (fp):
          </note>
          <note>
            Fru talman! En av EU:s absolut viktigaste uppgifter är att minska
            brottsligheten inom EU. Det är vi alla överens om. Därför är vi
            i Folkpartiet så angelägna om att få till stånd gemensamma insatser
            för att möta den organiserade brottsligheten. Vi vill skapa ett
            europeiskt FBI.
          </note>
          <note>
            Brottsligheten är i hög grad global och gränsöverskridande. Det
            handlar om den ekonomiska brottsligheten, om handeln med narkotika
            och om människohandel för sexuella och andra ändamål. Det är en
            trist utveckling för oss globaliseringsanhängare och en utveckling
            som vi måste sätta stopp för. Den organiserade brottsligheten
            ligger alltid ett steg före brottsbekämparna. Det får vi aldrig
            acceptera.
          </note>
          <note>
            De kriminella organisationerna tar minsann ingen hänsyn till
            människors integritet. Det måste dock de rättsvårdande myndigheterna
            göra. Ett effektivare polissamarbete måste balanseras mot grundläggande
            rättigheter som rätten till privatliv och rätten till skydd för
            personuppgifter.
          </note>
          <note>
            Dataskyddsrambeslutet är ett komplement till olika instrument
            för ett utvidgat polisiärt samarbete och ett rättsligt samarbete
            inom EU som är inriktat på ett utökat gränsöverskridande informationsutbyte.
          </note>
          <note>
            Genom att ta fram gemensamma normer för behandling och skydd
            av personuppgifter bidrar man till ett effektivare samarbete som
            värnar om grundläggande rättigheter. Det handlar om rätten till
            privatliv och rätten till skydd för personuppgifter.
          </note>
          <note>
            Balansen mellan integritet och rättssäkerhet å ena sidan och
            effektiv brottsbekämpning å den andra sidan är en fråga som regeringen
            prioriterar mycket högt. Det är en fråga som Sverige driver med
            framgång i EU.
          </note>
          <note>
            Krister Hammarbergh nämnde att jag skulle säga ett par ord om
            vad regeringen faktiskt gör. Det framgår av en DN-artikel i september
            där Beatrice Ask tillsammans med fem andra justitieministrar och
            EU-kommissionen kräver en oberoende dataskyddsmyndighet. De pekar
            på att dagens EU-arbete inom rättvisa, frihet och säkerhet är
            osynligt och ineffektivt.
          </note>
          <note>
            Man skriver också att skyddet för känsliga personuppgifter måste
            stärkas. Vi måste arbeta för att minska de risker som är förenade
            med elektronisk lagring av personuppgifter. Ett starkt skydd för
            personliga uppgifter är fundamentalt för rätten till privatliv,
            vilket är en grundläggande rättighet i ett demokratiskt samhälle.
            För att säkerställa detta krävs reglering av frågor som exempelvis
            rätt till information om vilka uppgifter som lagrats och möjlighet
            att ta bort och korrigera felaktiga uppgifter, kompensation till
            personer vars uppgifter missbrukats, inrättande av en oberoende
            dataskyddsmyndighet liksom ett effektivt dataskydd som förhindrar
            att obehöriga kan skaffa sig tillgång till personliga uppgifter.
          </note>
          <note>
            Som ni hör pågår det mycket arbete. Det är en fråga som den svenska
            regeringen prioriterar högt och uppenbarligen driver med framgång
            i EU. Det är viktigt att regeringen får stöd av oss i riksdagen.
          </note>
          <note>
            Jag instämmer i den kritik som Krister Hammarbergh framförde
            mot oppositionens reservation. Jag uppfattade dock att Lena Olsson
            delvis backade från den. Det vore kanske en idé att överväga att
            avstå från den. Vi tycker uppenbarligen lika i grund och botten.
          </note>
          <note>
            Med detta, fru talman, vill jag yrka bifall till utskottets förslag
            som innebär att riksdagen ska godkänna det inom Europeiska unionen
            upprättade utkastet till rambeslut om skydd av personuppgifter
            som behandlas inom ramen för polissamarbete och straffrättsligt
            samarbete, alltså det som kallas dataskyddsrambeslutet.
          </note>
          <note type="speaker">
            Anf. 30 OTTO VON ARNOLD (kd):
          </note>
          <note>
            Fru talman! Att skydda Sverige mot terrorism har vi berört. Det
            är också viktigt att den grova brottsligheten inom Europa bekämpas
            på ett effektivt sätt. Samtidigt har vi en integritetsfråga som
            ska balanseras.
          </note>
          <note>
            I dag har vi äntligen kommit fram till att fatta beslut om dataskyddsrambeslutet.
            Det har varit på tapeten länge. Sverige har varit drivande på
            ett föredömligt sätt. Även de nya tankar som alliansregeringen
            och vår justitieminister har tagit fram om att få fram en europeisk
            dataskyddsmyndighet är positiva. Detta är i alla fall ett steg
            på vägen.
          </note>
          <note>
            Den övergripande reglering som vi nu får på plats inom EU är
            viktig. Samtidigt har vi en ganska stor förändring inom den svenska
            integritetslagstiftningen. Det pågår ett reformarbete inom polisen,
            tullen, Kustbevakningen med flera. Därför kanske det är svårt
            att få fram en kompletterande lagstiftning i det här fallet redan
            nu, men det kommer.
          </note>
          <note>
            Det är positivt att vi kan häva vår parlamentariska reservation
            och gå vidare. Det gläder mig också att vi ser en samsyn med oppositionen
            och att de tycker att det här är bra. Vi ska givetvis gå vidare
            och stärka integriteten så långt vi kan. Vi måste framför allt
            ha en effektivitet i det straffrättsliga och polisiära samarbetet
            inom Europa.
          </note>
          <note>
            Jag yrkar bifall till förslagen i betänkandet och avslag på motionen.
          </note>
          <note>
            Överläggningen var härmed avslutad.
          </note>
          <note>
            6 § Ändring i lagen om elcertifikat
          </note>
          <note>
            Föredrogs
          </note>
          <note type="speaker">
            Anf. 31 ALF ERIKSSON (s):
          </note>
          <note>
            Fru talman! Nu ska vi debattera något så upphetsande som ändring
            i lagen om elcertifikat. Det kan låta tekniskt och komplicerat,
            men skenet bedrar här finns viktiga energipolitiska avväganden.
          </note>
          <note>
            Lagen om elcertifikat trädde i kraft 2003. Den syftar ytterst
            till att stimulera framställning av förnybar energi. Den förändring
            som vi nu ska ta ställning till gäller vilka som ska undantas
            från kvotplikten för elcertifikat och därmed få lägre energikostnader.
            Det handlar närmare bestämt om definitionen av vilka som är elintensiva
            företag.
          </note>
          <note>
            Den nya definitionen innebär att elintensiteten för en industri
            ska beräknas i förhållande till förädlingsvärdet av produktionen.
            I dag beräknas elintensiteten i förhållande till försäljningsvärdet.
          </note>
          <note>
            Fru talman! I stort kan vi dela regeringens bedömning och definition,
            men det finns några mindre lyckade gränsdragningar som kan få
            allvarliga konsekvenser. Den internationellt konkurrensutsatta
            industrin kan inte ta ut de ökade kostnaderna genom prisökningar
            eftersom systemet bara finns i Sverige och inte hos konkurrenterna.
          </note>
          <note>
            Utskottet har uppvaktats om problemen. Vi socialdemokrater tycker
            att utskottet skulle ta större hänsyn till framför allt stålindustrins
            påpekanden. Det handlar om var de framtida investeringarna ska
            genomföras. Det är en bit i denna bedömning som kan få konsekvenser
            för var förädlingen och jobben kommer att hamna i framtiden.
          </note>
          <note>
            Mot den bakgrunden anser vi att riksdagen bör begära att regeringen
            återkommer med förslag till justeringar av bestämmelserna om undantag
            från kvotplikten där företagens konkurrensförhållanden beaktas
            i högre utsträckning än vad som görs i det förslag som nu läggs
            fram. Det finns i reservation nr 2, och jag yrkar bifall till
            den.
          </note>
          <note>
            Fru talman! Utskottet är däremot enigt i ett tillkännagivande
            till regeringen om att se över effekterna av de olika klimat-
            och energipolitiska styrmedlen för den internationellt konkurrensutsatta
            industrin. En sådan översyn görs ju inte på några dagar och får
            därför inte någon direkt betydelse för de närstående investeringsbesluten
            i stålindustrin.
          </note>
          <note>
            Det viktigaste som skulle ha varit med i detta betänkande saknas.
            Det handlar om utvidgning av systemet med elcertifikat. Enligt
            Svensk energi kan så mycket som 25 terawattimmar åstadkommas till
            2020. Svensk vindenergi bedömer att vi kan ha så mycket som 30
            terawattimmar från vindkraften till 2020.
          </note>
          <note>
            Målet för oss socialdemokrater är 30 terawattimmar till 2020,
            men då måste industrin få planeringsförutsättningar. I annat fall
            kommer inte dessa nödvändiga bidrag till klimatpolitiken att komma
            till stånd.
          </note>
          <note>
            Vi har begärt i en motion att regeringen snarast ska återkomma
            till riksdagen med ett förslag om hur elcertifikatssystemet ska
            kunna utformas för att uppfylla målet 30 terawattimmar förnybar
            energi till 2020.
          </note>
          <note>
            Den frågan fick vi inte behandlad i utskottet eftersom regeringspartiernas
            majoritet röstade ned oss. Den frågan ska skjutas på framtiden.
            Därmed förlorar vi ytterligare tid, och marknaden kan inte få
            några besked om framtida spelregler.
          </note>
          <note>
            Detta har vi utvecklat i ett särskilt yttrande till betänkandet.
            Det är ytterligare ett exempel på den nonchalans som vi upplever
            att regeringspartierna uppvisar i de energipolitiska frågorna.
          </note>
          <note>
            Det finns nog inte någon, utom regeringen, som inte efterlyser
            besked om den framtida energipolitiken. Ingen vet vad som ska
            gälla om ett par år. Krav på en blocköverskridande överenskommelse
            kommer från många håll, men regeringen skjuter bara frågan framför
            sig.
          </note>
          <note>
            Senast i går kväll träffade delar av utskottet Svenska kraftnät.
            Där fick vi klart besked. Man kan inte bygga några kraftledningar
            på spekulation. Det är säkert sant. Man bygger heller inga vindkraftverk
            om man inte vet vilka spelregler som ska gälla de närmaste åren.
            Vi måste ha ett besked när det gäller certifikatfrågan för att
            de här investeringarna ska komma till stånd.
          </note>
          <note>
            Fru talman! Jag yrkar därmed bifall till reservation nr 2.
          </note>
          <note>
            Ajournering
          </note>
          <note>
            Kammaren beslutade kl. 13.47 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 32 TALMANNEN:
          </note>
          <note>
            Vi ska övergå till dagens frågestund med delar av regeringen.
            Jag vill hälsa statsråden välkomna.
          </note>
          <note>
            Stöd till varslade i Arvika
          </note>
          <note type="speaker">
            Anf. 33 BERIT HÖGMAN (s):
          </note>
          <note>
            Herr talman! Min fråga går till statsrådet Littorin. I måndags
            besökte jag två av de företag i Arvika där det är väldigt stora
            varsel lagda. Arvika Gjuteri med drygt 300 anställda blir av med
            100 av dessa nu. Medan deras systerföretag i Tyskland får ett
            statligt stöd till utbildning på arbetsplatsen som täcker uppemot
            60 procent av kostnaden har ledningen för Arvika Gjuteri inga
            som helst besked att ge till sina anställda om vilket stöd de
            kan förvänta sig från vare sig Arbetsförmedlingen eller regeringen.
          </note>
          <note>
            De resurser som statsrådet i debatten i går morse sade sig ha
            är ingenting som företagsledning, fack eller kommunledning i Arvika
            har hört talas om över huvud taget. Däremot är företagsledning
            och fack väldigt överens om att vad som behövs är satsningar på
            utbildning under en period i väntan på att konjunkturen vänder.
          </note>
          <note>
            Vad kan företaget, de varslade och de redan arbetslösa räkna
            med från den borgerliga regeringen? Vilka besked kan statsrådet
            Littorin ge Arvikaborna när han besöker dem den 3 december?
          </note>
          <note type="speaker">
            Anf. 34 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag beklagar att Berit Högman inte var närvarande
            i går, när vi hade den här debatten och gav de tydliga besked
            som Berit Högman efterfrågar.
          </note>
          <note>
            Det är naturligtvis så att vi ser varslens numerär, men vi vet
            ännu inte vilka fysiska personer, vilka individer som kommer att
            bli berörda. Det pågår förhandlingar nu om turordningskretsar
            och annat. Det är först den dag när vi har klart för oss vilka
            personer det är fråga om som de individuella insatserna kan sättas
            in.
          </note>
          <note>
            Men Berit Högman torde veta att vi har trygghetsavtal som täcker
            halva arbetsmarknaden. Framför allt är det kommunal sektor som
            inte har det. Till det kommer Arbetsförmedlingens 38 miljarder,
            varav 1 ½ miljard finns omedelbart redo för just den typ av insatser
            som Berit Högman efterlyser.
          </note>
          <note>
            Nästa år har vi mer än fördubblat antalet platser utöver garantierna
            för dem som är under kort tid i arbetslöshet för att få den typen
            av utbildning och annat som behövs och efterfrågas. Det motsvarar
            att 60 000 personer kan få tremånadersutbildningar för att ta
            ett CNC-operatörsbevis, ett truckförarbevis, ett lastbilskörkort
            eller vad som behövs.
          </note>
          <note type="speaker">
            Anf. 35 BERIT HÖGMAN (s):
          </note>
          <note>
            Herr talman! Jag kan berätta att det är åtskilliga i Arvika och
            runt om i Sverige som redan har drabbats av arbetslöshet utan
            varsel. Det handlar om alla tillfälligt anställda, inhyrd personal,
            mindre företag och firmor som ganska snabbt tvingas stänga luckan
            till följd av tvärstopp i orderingången. Att enbart mäta varsel
            ger ett väldigt dåligt mått och ger en dålig bild av verkligheten.
          </note>
          <note>
            Varken på Region Värmland, i Arvika kommun, på företagen eller
            på Arbetsförmedlingen ligger det några högar av pengar och väntar
            på att bli förbrukade. Det finns ingen av företrädarna för dessa
            organisationer eller företag som i dag kan beskriva för de anställda
            hur vägen framåt ser ut för dem med varsel och de redan arbetslösa.
          </note>
          <note>
            Vilket stöd kan exempelvis Arvika kommun räkna med när kön till
            socialkontoret börjar bli väldigt lång? Den blir ännu längre efter
            nyår, när kunderna från Försäkringskassan kommer till socialkontoret.
          </note>
          <note type="speaker">
            Anf. 36 Arbetsmarknadsminister SVEN OTTO LITTORIN (m):
          </note>
          <note>
            Herr talman! Först och främst har vi utsett samordningsmän, till
            exempel i Värmland. Landshövdingen Eva Eriksson är en av dem.
            Deras uppgift är att samordna alla de resurser som finns. Det
            finns resurser inom Arbetsförmedlingen, 38 miljarder, varav 1
            ½ miljard är omedelbart redo för den nationella samordningsorganisation
            som Arbetsförmedlingen har ställt upp för att göra den typ av
            åtgärder som Berit Högman efterlyser. Det är ingen brist på resurser.
            Det är brist på kunder och krediter hos de företag som är drabbade.
          </note>
          <note>
            Däremot är jag naturligtvis väldigt glad över att vi nu inte
            har en socialdemokratisk regering, som till exempel skulle göra
            det 20 miljarder dyrare att anställa ungdomar. Det skapar inte
            ett enda jobb. Det skapar en kraftigt höjd arbetslöshet.
          </note>
          <note>
            Handlingsplanen mot våld mot kvinnor
          </note>
          <note type="speaker">
            Anf. 37 HENRIK VON SYDOW (m):
          </note>
          <note>
            Herr talman! Jag har en fråga till justitieminister Beatrice
            Ask.
          </note>
          <note>
            Snart visas filmatiseringen av författaren Stieg Larssons bok
            Män som hatar kvinnor på våra biografer. Berättelsen är fiktion,
            men vi känner alla till fakta från verkligheten om våldet mot
            kvinnor i Sverige.
          </note>
          <note>
            Stödtelefonen Kvinnofridslinjen rapporterar att jouren i år under
            tio månader har tagit emot 31 000 samtal från kvinnor eller anhöriga
            till kvinnor som utsatts för våld.
          </note>
          <note>
            Regeringen fattade ett tidigt beslut om en handlingsplan för
            att bekämpa våld mot kvinnor med 56 konkreta punkter som syftar
            till att minska antalet övergrepp och öka kvinnors trygget.
          </note>
          <note>
            Jag vill fråga justitieministern hur hon följer arbetet med handlingsplanens
            genomförande och hur hon försäkrar sig om att rättsväsendet och
            andra berörda organisationer tar sitt ansvar för att genomföra
            de åtgärder som listas i regeringens handlingsplan mot kvinnovåld.
          </note>
          <note type="speaker">
            Anf. 38 Justitieminister BEATRICE ASK (m):
          </note>
          <note>
            Herr talman! Det är riktigt att regeringen har lagt ned stor
            energi på att försöka förstärka och bredda arbetet när det gäller
            mäns våld mot kvinnor och övergrepp generellt. I den handlingsplan
            som vi har lagt fram finns åtgärder av många olika slag, inte
            minst stöd till olika jourer och allt vad det nu kan vara.
          </note>
          <note>
            Det som ligger mig närmast när det gäller ansvar är naturligtvis
            att försäkra att polis och rättsväsende har den kompetens som
            krävs för att möta kvinnor som anmäler brott. Det handlar om kravet
            att det i varje polismyndighet ska finnas folk som är ansvariga
            för brottsoffer och som har den kompetens som krävs. Det handlar
            om insatser för att sjukvården runt om i hela Sverige ska ha den
            kunskap som krävs för att på rätt sätt möta kvinnor som har blivit
            utsatta för våld. Där har vi tillsammans med Kvinnocentrum i Uppsala
            tagit fram ett underlag och genomför nu utbildningar. Jag försöker
            följa detta så noga som det går. Det går sakta framåt, och det
            är otroligt viktigt att allt görs.
          </note>
          <note type="speaker">
            Anf. 39 HENRIK VON SYDOW (m):
          </note>
          <note>
            Herr talman! Jag tackar justitieministern för svaret. Moderaterna
            i riksdagens justitieutskott har besökt Kvinnocentrum i Uppsala
            och där diskuterat det viktiga och angelägna i att ge utsatta
            upprättelse. Vi måste höja skyddsvärdet för utsatta människor.
          </note>
          <note>
            Ett sätt att göra det är att skärpa tillämpningen av straffskalor
            för brott som misshandel, våldtäkt och kvinnofridskränkning. Nu
            har regeringen precis fått en utredning på bordet om detta, Straff
            i proportion till brottets allvar . Jag undrar när det kommer
            en proposition från regeringen till riksdagen som ger skärpta
            straff för våldtäkt, misshandel och kvinnofridskränkningar.
          </note>
          <note type="speaker">
            Anf. 40 Justitieminister BEATRICE ASK (m):
          </note>
          <note>
            Herr talman! Vi kommer att skärpa straffen för grova våldsbrott.
            En del av de brott som drabbar kvinnor i det här sammanhanget
            är just grova våldsbrott. Vi kommer också i nästa steg att göra
            en översyn av påföljderna generellt, eftersom det finns en del
            ojämnheter och obalanser som för gemene man kan verka orimliga
            i straffsystemet. Det är viktigt.
          </note>
          <note>
            Det viktigaste för att de som har blivit utsatta för brott ska
            få upprättelse är att uppklaringen ökar. Det måste klarläggas
            vad som har hänt, och den som har begått ett brott ska dömas.
            Där är det fortfarande långt ifrån en nivå som vi kan acceptera.
          </note>
          <note>
            Nu är den här typen av brottslighet oerhört svår att bevisa.
            Men vi måste arbeta väldigt enträget för att öka kompetensen när
            det gäller vittnesförhör, vittnesmål, teknisk bevisning och mycket
            annat. Vi kommer också att se över lagstiftningen för att se om
            det är någonting man kan göra där för att få ännu bättre underlag,
            så att vi kan klara upp fler av de här brotten, som tyvärr fortfarande
            har för låg uppklaring.
          </note>
          <note>
            Exploatering av orörda älvsträckor
          </note>
          <note type="speaker">
            Anf. 41 JAN LINDHOLM (mp):
          </note>
          <note>
            Herr talman! Min fråga riktar sig till näringsminister Maud Olofsson.
          </note>
          <note>
            Jag tror att många uppfattat att Centerpartiet tidigare värnat
            orörda älvsträckor. Hur kan det då komma sig att statliga Vattenfall
            tillåts planera för att leda bort Vojmåns vatten till ett nytt
            vattenkraftverk i strid med riksdagens uppsatta och även uppnådda
            mål om högst 66 terawattimmar normalårsproduktion av vattenkraft
            utan att regeringen reagerar?
          </note>
          <note>
            Många frågar sig vilket motiv näringsministern har för att tillåta
            att statliga Vattenfall kastar bort 15 miljoner på planering för
            det hittills längsta tunnelbygget, det mellan Vojmsjön och Malgomajsjön
            i Vilhelmina kommun. Projektet berör ett Natura 2000-reservat,
            och en miljöprövning måste ändå rimligen resultera i ett avslag.
          </note>
          <note>
            Tar näringsministern inte ansvar för Vattenfalls planer när de
            strider mot tidigare riksdagsbeslut?
          </note>
          <note type="speaker">
            Anf. 42 Näringsminister MAUD OLOFSSON (c):
          </note>
          <note>
            Herr talman! Projektet har inte kommit så långt som till en ansökan
            om tillstånd. Det som nu pågår är en diskussion i Vilhelmina kommun
            om man över huvud taget ska gå vidare med projektet. Det ska vara
            en folkomröstning alldeles nyligt, och det pågår en mycket intensiv
            diskussion i Vilhelmina kommun.
          </note>
          <note>
            Det är också viktigt att säga att när detta prövas kommer det
            att prövas mot den lagstiftning som finns. Naturskyddsområden,
            miljöprövning och annat kommer att prövas mot de projekt som finns.
            Det råder lite delade meningar om vilken naturpåverkan som överledningen
            har.
          </note>
          <note>
            Jag kommer att invänta och se vad befolkningen i Vilhelmina tycker
            och i nästa steg studera vad det får för effekter på naturen,
            fisket och allt vad det kan vara i det här sammanhanget.
          </note>
          <note type="speaker">
            Anf. 43 JAN LINDHOLM (mp):
          </note>
          <note>
            Herr talman! Det rådde fullständig politisk enighet när riksdagen
            antog energipropositionen år 1975, och Centerpartiet var med då.
            Det var då man fastslog ett tak för vattenkraftsutbyggnad i Sverige.
            Beslutet byggde på de avvägningar som hade gjorts i en utredning
            som hette Vattenkraft och miljö där man provade de sakerna mot
            varandra.
          </note>
          <note>
            Sedan har Centerpartiet varit med i partiöverenskommelsen år
            1991 om energipolitiken där man också bekräftade taket. Man gjorde
            det också genom att rösta på naturresurslagen samma år. Det upprepades
            sedan år 1997 och även år 2002.
          </note>
          <note>
            Det finns alltså ingen tvekan om att uppgörelsen och målet för
            vattenkraften ligger fast. Det finns inga senare beslut i riksdagen
            för det. Riksdagens energipolitiska inriktningsnivå är mycket
            klarlagd. Därför måste man fråga om regeringen driver en energipolitik
            som inte är förankrad i riksdagsbeslut när man nu ser att detta
            pågår.
          </note>
          <note>
            Det är inte bara en miljöfråga. Det finns ett inriktningsbeslut
            för vattenkraft i Sverige.
          </note>
          <note type="speaker">
            Anf. 44 Näringsminister MAUD OLOFSSON (c):
          </note>
          <note>
            Herr talman! Det råder ingen politisk oenighet om att skydda
            de älvar som vi har pekat ut i Sverige. Där tror jag att det finns
            en väldigt bred politisk enighet om att skydda till exempel Vindelälven.
          </note>
          <note>
            När det gäller effektiviteten i våra vattenkraftsverk har både
            den förra regeringen och den här regeringen tillåtit en ökad effektivisering
            i våra befintliga vattenkraftsverk. Det är en viktig del för att
            få ut så mycket som möjligt av de utbyggnader som redan har skett
            och de exploateringar som redan har varit.
          </note>
          <note>
            Jag kan inte heller påminna mig att Miljöpartiet har protesterat
            mot en ökad effektivisering i befintliga vattenkraftsverk. Jag
            kan ha fel, men jag kan inte påminna mig det. Vi övriga partier
            har tyckt att när det redan är exploaterat finns det anledning
            att göra det.
          </note>
          <note>
            Det är olika hur man ser på överledningen. Jag menar att det
            finns rätt många politiska grupperingar i kommunen som tycker
            att det vore en bra sak. Men vi ska naturligtvis som vanligt pröva
            det utifrån den lagstiftning som finns i nästa del.
          </note>
          <note>
            Innovationer inom den offentliga sektorn
          </note>
          <note type="speaker">
            Anf. 45 PER ÅSLING (c):
          </note>
          <note>
            Herr talman! Jag vill ställa en fråga till näringsminister Maud
            Olofsson.
          </note>
          <note>
            För en tid sedan fick vi på riksdagens bord den så kallade forskningspropositionen,
            Ett lyft för forskning och innovation . Det är klart att det är
            en angelägen fråga. Vårt välstånd bygger på att universitet och
            högskolor har en framtidsinriktad forskning. Det är alltmer viktigt
            i en globaliserad värld.
          </note>
          <note>
            När det gäller det privata näringslivet görs det riktade insatser.
            Det är värdefullt. Den stimulans av ekonomin som det innebär resulterar
            i en ekonomisk utveckling och tillväxt.
          </note>
          <note>
            Min fråga till näringsministern är: Vilka åtgärder är regeringen
            beredd att vidta? Vilka samlade grepp är man beredd att vidta
            när det gäller den offentliga sektorn för att även där nå utvecklingsinriktade
            syften?
          </note>
          <note type="speaker">
            Anf. 46 Näringsminister MAUD OLOFSSON (c):
          </note>
          <note>
            Herr talman! Tack för frågan. Det är en väldigt viktig fråga.
            Ofta talar vi om innovationer bara i den privata sektorn. Också
            inom den offentliga sektorn finns det många anställda som har
            mycket bra idéer. Men vi har inte haft ett samlat grepp för att
            möta detta.
          </note>
          <note>
            Nu har regeringen fattat ett beslut om att tillskjuta 20 miljoner
            kronor tillsammans med Vinnova, Innovationsbron, Almi och SKL.
            Vi planerar nu att genomföra ett projekt där vi ska följa upp
            de innovationer som kommer fram inom den offentliga sektorn.
          </note>
          <note>
            Ibland kan man använda de innovationerna för att förbättra den
            offentliga sektorn. Det handlar om effektivare användning av resurser,
            nya idéer när det gäller vård och omsorg och ny teknisk utveckling
            och så vidare. I en del fall kan det leda till kommersiella produkter
            i nästa steg.
          </note>
          <note>
            Jag tror att det är ett väldigt bra sätt att nu satsa också på
            kvinnors innovationer. Många kvinnor är anställda i den offentliga
            sektorn. Jag kan glädja Per Åsling med att regeringen nu tillför
            20 miljoner kronor till den typen av satsningar. Vi hoppas mycket
            på det framtida samarbetet kring det.
          </note>
          <note type="speaker">
            Anf. 47 PER ÅSLING (c):
          </note>
          <note>
            Herr talman! Jag tackar näringsministern för svaret. Det är värdefullt
            att den riktade satsningen görs mot den offentliga sidan för effektivisering
            och bättre resursutnyttjande men också för att skapa en bättre
            service för den allmänhet som nyttjar denna viktiga del av vår
            samhällsekonomi.
          </note>
          <note>
            Till syvende och sist är det också viktigt för den enskilda människan
            som jobbar inom den offentliga sektorn att utvecklingen och innovationen
            kan leda till kompetenshöjande insatser och därmed en bättre framtidsutsikt
            för den enskilde. Jag tackar för svaret.
          </note>
          <note type="speaker">
            Anf. 48 Näringsminister MAUD OLOFSSON (c):
          </note>
          <note>
            Herr talman! Det är viktigt att se att om vi ska klara oss igenom
            den här krisen och också satsa framöver måste vi vara innovativa.
            Då gäller det också att se att den offentliga sektorn spelar en
            roll i detta.
          </note>
          <note>
            Vi är duktiga på mycket av vård och omsorg, äldreomsorg, skolområdet
            och så vidare. Men vi har tyvärr inte varit tillräckligt duktiga
            på att stödja innovativa personer som finns i den här sektorn.
          </note>
          <note>
            Med de här pengarna försöker vi nu gå in och stödja den här typen
            av processer. Vi får då också en mer jämbördig syn på: Vad är
            innovationer? Är innovationer bara en produkt? Kan innovationer
            vara också andra saker?
          </note>
          <note>
            I projektet ligger väldigt mycket av nytänkande. Jag är också
            glad över att vi på det sättet lyfter fram all den personal som
            finns i offentlig sektor som verkligen bidrar till att hitta nya
            lösningar så att det blir en bättre balans mellan privat och offentlig
            sektor.
          </note>
          <note>
            Nu kan många kvinnor som länge har varit innovativa också få
            ett stöd i sitt innovationstänkande.
          </note>
          <note>
            Stöd till varslade lågutbildade
          </note>
          <note type="speaker">
            Anf. 49 AGNETA GILLE (s):
          </note>
          <note>
            Herr talman! Jag besökte i förra veckan Scan i Uppsala. Det är
            ett företag som varslar 69 personer. Jag träffade livsmedelsarbetarna
            där. Många var väldigt oroliga.
          </note>
          <note>
            Många frågor ställdes, och jag lovade att ta med mig dem till
            arbetsmarknadsministern. De främsta frågorna var: Hur många år
            krävs det för att jag ska få vara kvar? Hur ser det ut med varsellistor
            och så vidare?
          </note>
          <note>
            Efter mötet kom många fram till mig och sade att de var lågutbildade
            och hade svårighet att se att det fanns några industrijobb i Uppsala,
            vilket det dessvärre inte gör. Dessutom har Arbetsförmedlingen
            fått neddragna resurser.
          </note>
          <note>
            De frågor som jag har tagit med mig till ministern är: Varför
            gör inte regeringen någonting för att underlätta för företagen
            att ha arbetare kvar? Vad kan Arbetsförmedlingen bidra med för
            de lågutbildade nu när man har minskade resurser? Vad händer från
            första dagen på min arbetslöshet när jag har fru, barn och hus
            utanför Uppsala? Vad händer med mig då? Måste jag flytta långt
            bort någonstans i övriga landet?
          </note>
          <note type="speaker">
            Anf. 50 Arbetsmarknadsminister SVEN OTTO LITTORIN (m):
          </note>
          <note>
            Herr talman! Tack för frågan. Jag tror att det är många som ställer
            den typen av frågor. Det gör man naturligtvis när man ser hur
            den internationella finanskrisen nu slår över på arbetsmarknaden.
          </note>
          <note>
            Under perioden när vi nu vet antalet varslade men inte vet vilka
            individer som till slut får uppsägningsbeskedet är naturligtvis
            oron stor bland alla som finns på dessa arbetsplatser runt om
            i landet.
          </note>
          <note>
            Det allra första som händer när man får beskedet är naturligtvis
            att man sätter sig ned och diskuterar och förhandlar turordningskretsar
            och annat. När man får beskedet finns också trygghetsråd, trygghetsfond
            och en arbetsförmedling som trots allt har 38 miljarder i sin
            kassa. Det finns 1 ½ miljard redo just nu för att hantera precis
            de personer som berörs.
          </note>
          <note>
            I omställningsavtalen finns det också kontanta medel som kan
            utbetalas. Jag tittade på Metalls omställningsavtal i går. Där
            får man mellan 25 000 och 40 000 kronor i en engångsutbetalning
            under uppsägningstiden för att kunna hitta nytt arbete.
          </note>
          <note type="speaker">
            Anf. 51 AGNETA GILLE (s):
          </note>
          <note>
            Herr talman! Medskicket är också att resurserna inte riktigt
            räcker. I måndags hade vi i finansutskottets opposition en offentlig
            utfrågning. Där hade vi bland andra med oss Arbetsförmedlingens
            prognoschef Tord Strannefors. Det var oroväckande siffror att
            se.
          </note>
          <note>
            Precis som på Scan och på andra arbetsplatser är det de ungdomar
            som nu har kommit in i arbetslivet och fått arbete som lika snabbt
            åker ut nu. Det var också det budskap vi fick från den offentliga
            utfrågningen; ungdomarna har ingen chans på dagens arbetsmarknad.
            Det är jättebesvärligt.
          </note>
          <note>
            Regeringen har valt att finansiera alla ungdomars arbetsgivaravgifter.
            Vi vill prioritera de arbetslösa ungdomarna och tycker att detta
            ska gälla bara dem. Det ger rätt instans.
          </note>
          <note>
            Vad säger arbetsmarknadsministern angående Strannefors oro? Han
            säger att så här negativa tal inger stor oro.
          </note>
          <note type="speaker">
            Anf. 52 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag delar naturligtvis den bedömningen. Därför är
            det så glädjande att vi har mer än fördubblat antalet helårsutbildningsplatser
            inför nästa år. Det innebär att om vi bara gör tremånadersutbildningar
            är det 60 000 personer som kan gå den här typen av kortare utbildningar
            för att få ett CNC-operatörsbevis, ett lastbilskörkort, ett truckförarbevis
            eller något annat.
          </note>
          <note>
            Om vi tittar upp på läktaren, herr talman, ser vi kanske 200250
            ungdomar som sitter där uppe. Jag tror att det skulle vara intressant
            också för dem att få höra varför Socialdemokraterna vill göra
            det dubbelt så dyrt att anställa dem. Ni vill ju fördubbla arbetsgivaravgifterna.
            Det blir 20 miljarder dyrare att anställa.
          </note>
          <note>
            (TALMANNEN: Det ska inte ställas några frågor till oppositionen
            nu.)
          </note>
          <note>
            Herr talman! Vi måste ändå ha kontrasterna, eftersom frågan alldeles
            nyss togs upp i frågeställningen.
          </note>
          <note>
            Jag vill påminna om att vi inte vill göra det dyrare. Svaret
            är att göra det billigare att anställa genom sänkta arbetsgivaravgifter,
            som vi föreslår, och som kommer att träda i kraft den 1 januari.
            Ni vill göra det 900 miljoner billigare att anställa långtidsarbetslösa.
            Vi säger nej till 20 miljarder i ökade kostnader.
          </note>
          <note type="speaker">
            Anf. 53 TALMANNEN:
          </note>
          <note>
            Detta är en frågestund om regeringens ledamöters tjänsteutövning
            och ingen debatt. Jag vill bara förtydliga det.
          </note>
          <note>
            Socialtjänstens arbete med barn
          </note>
          <note type="speaker">
            Anf. 54 EVA JOHNSSON (kd):
          </note>
          <note>
            Herr talman! Jag har en fråga till justitieminister Beatrice
            Ask. För ett par veckor sedan kunde vi läsa i en av våra större
            dagstidningar om hur domstolarna brister i bedömningar som rör
            vård och boende för barn.
          </note>
          <note>
            Ny forskning vid Lunds universitet visar på brister i socialtjänstens
            arbete, där man i ca 40 procent av fallen avstår från åtgärder
            trots stark misstanke om våld inom familjen. Att dessa utredningar
            sedan används som underlag i domstolarna gör bristerna extra allvarliga.
            Många experter anser också att rättsväsendets kunskap om barn
            och vårdnadstvister är bristfälliga.
          </note>
          <note>
            Min fråga till statsrådet är därför: Hur ser statsrådet på de
            här forskningsresultaten, som visar allvarliga brister i rättsväsendet?
            Och på vilket sätt avser regeringen att åtgärda bristerna när
            det gäller den här utsatta gruppen?
          </note>
          <note type="speaker">
            Anf. 55 Justitieminister BEATRICE ASK (m):
          </note>
          <note>
            Herr talman! Fördelen och nyttan med forskning är just att vi
            får kvalificerat underlag för bedömningar av hur det ser ut i
            olika verksamheter. Jag tror att vi har en hel del kvar att göra
            för att barns röst ska höras ordentligt i olika rättsprocesser.
          </note>
          <note>
            Just när det gäller ärenden om vård och boende finns det flera
            saker att göra också när det handlar om barns rättigheter och
            annat. Jag ska inte gå in på det. Men en sak som jag tycker att
            vi har gjort bra är att vi har skapat barnahus runt om i Sverige,
            och det skapas fler och fler. Barn som är föremål för utredning
            och som ska vittna eller förhöras får där i en lugnare miljö möta
            myndighetspersoner av olika slag. Det är ett sätt att försöka
            möta barnen.
          </note>
          <note>
            Det handlar också om att utbilda personal inom rättsväsendets
            olika delar för att bättre förstå vad barn berättar men också
            för att få barn att berätta rätt saker. Det är ibland annorlunda
            att tala med barn än med vuxna, och man måste möta barn på ett
            särskilt sätt.
          </note>
          <note>
            Vi jobbar med frågorna. Vi hade nu senast en stor internationell
            konferens som Sverige stod värd för. Det var Europarådet som var
            ansvarigt i grunden, tror jag. Den handlade just om barn i rättsprocessen.
            Jag tror att vi kan dela med oss länderna emellan av erfarenheter.
          </note>
          <note type="speaker">
            Anf. 56 EVA JOHNSSON (kd):
          </note>
          <note>
            Herr talman! Tack för svaret! Jag vill ändå understryka att redan
            för två år sedan kom en lagändring som skulle förstärka riskperspektivet
            vid domstolsbeslut i vårdnadstvister. Trots det finns det fortfarande
            allvarliga brister. Ingen översikt har ännu gjorts av hur lagen
            tillämpas. Många domstolar sätter uppenbarligen frågan om medling
            mellan föräldrarna före barnskyddet.
          </note>
          <note>
            Det verkar faktiskt finnas en rädsla hos domstolarna att skriva
            att en förälder är olämplig. Barnet offras.
          </note>
          <note>
            Min följdfråga blir därför: På vilket sätt och när kommer regeringen
            att göra den här nödvändiga uppföljningen av lagen?
          </note>
          <note type="speaker">
            Anf. 57 Justitieminister BEATRICE ASK (m):
          </note>
          <note>
            Herr talman! Jag vågar inte svara på när vi kommer att göra en
            uppföljning av just den delen. Men det som frågeställaren pekar
            på är också lagstiftningsfrågor och regelverk för hur domstolarna
            ska agera när det gäller barn och vårdnadstvister. När det handlar
            om frågan om var barnen ska bo och hur det hela ska delas upp
            blir det tyvärr ofta, som också sägs här, diskussion föräldrarna
            emellan och barnet blir ett slags tredjehandsalternativ.
          </note>
          <note>
            Riksdagen har flera gånger tydliggjort under de senaste åren
            att man ska ta större hänsyn till barnperspektivet. Vi har också
            en utredning där vi arbetar med remissvaren och annat. Den handlar
            om ifall det ska vara möjligt att bestämma att en förälder bestämmer
            i viktiga frågor om barnet medan man sliter tvisten. I dag finns
            det barn som kanske inte får besked om i vilken skola de ska gå,
            eller så kan man inte komma överens om att de ska få söka sjukvård
            därför att föräldrarna tvistar. Det är naturligtvis helt otillständigt.
            Vi jobbar med en del av frågorna, men det finns mer kvar att göra.
          </note>
          <note>
            Stöd till Island i finanskrisen
          </note>
          <note type="speaker">
            Anf. 58 MARIA STENBERG (s):
          </note>
          <note>
            Herr talman! Min fråga går till utrikesminister Carl Bildt.
          </note>
          <note>
            Rapporter om varsel och kris står som spön i backen. Människor
            som oroar sig över sin framtid finns både här hemma och i våra
            grannländer. Som bekant är den isländska ekonomin i mycket djup
            kris. När Nordiska rådet samlades till session för någon vecka
            sedan i Helsingfors uttryckte mina parlamentariska kolleger från
            Island sin oro över den ekonomiska krisen och därmed effekterna
            för det isländska folket.
          </note>
          <note>
            Med den öppna arbetsmarknad som finns i Norden i dag drabbar
            varsel och uppsägningar på Island inte bara islänningarna. På
            ön finns det också gott om arbetskraft från de övriga nordiska
            länderna. På så sätt blir också Islands sak vår sak.
          </note>
          <note>
            Från Nordiska rådets sessions talarstol vädjade islänningarna
            om nordisk samling och nordiskt stöd. Hittills verkar det vara
            endast Norge som har hörsammat deras vädjan.
          </note>
          <note>
            Jag vill därför fråga utrikesminister Carl Bildt, som också närvarade
            vid sessionen, hur han och den övriga regeringen ser på Islands
            situation och Sveriges eventuella roll i den.
          </note>
          <note type="speaker">
            Anf. 59 Utrikesminister CARL BILDT (m):
          </note>
          <note>
            Herr talman! Tack för frågan! Den är viktig. Islands sak är vår
            av flera olika skäl. Några av de skälen gav vi uttryck för vid
            Nordiska rådets session. Ett annat är det faktum att vi är finansiellt
            och i andra hänseenden beroende av andra.
          </note>
          <note>
            Sverige har i dag ledningen i de samtal som sker från de nordiska
            ländernas sida med de isländska myndigheterna för att försöka
            få en lösning på krisen. Det råder ingen oenighet. Även om norrmännen
            har lyckats göra några uttalanden som får dem att framstå som
            något annorlunda är det en enig linje mellan de olika länderna
            som gäller i detta sammanhang.
          </note>
          <note>
            Vad vi hoppas är att Island så snabbt som möjligt ska fullfölja
            de samtal man har om en överenskommelse med IMF. Överenskommelser
            med IMF öppnar dörren till de stödpaket som vi har förberedda
            från de olika nordiska länderna och från andra länders sida Polen
            har till exempel ställt upp i sammanhanget för mycket betydande
            summor. Det handlar om att göra detta paket. Vi kan inte undvika
            alla problem i den isländska ekonomin; det går inte. Fel har varit
            begångna där också. Men paketet gör det möjligt att undvika några
            av de synnerligen allvarliga konsekvenser som annars kommer att
            inträffa.
          </note>
          <note>
            Ju snabbare vi får den önskade överenskommelsen mellan Island
            och IMF, desto snabbare kommer de samlade nordiska stödpaketen
            att kunna bli verksamma för att hjälpa Island.
          </note>
          <note type="speaker">
            Anf. 60 MARIA STENBERG (s):
          </note>
          <note>
            Herr talman! Tack så mycket för svaret! Men jag undrar om mina
            isländska kolleger håller med utrikesministern när han hänvisar
            till att Sverige har tagit ledningen i samtalen. Av de rapporteringar
            som kommer från Island att döma verkar det vara så att man i det
            här sammanhanget ser det närmaste brödraskapet med Norge.
          </note>
          <note>
            Eftersom vi i ett nordiskt sammanhang brukar betona vårt långa
            och framgångsrika samarbete och eftersom den nordiska samhörigheten
            är så stark blir frågan igen: Hur ser den svenska regeringen på
            det nordiska samarbetet? När det är kris brukar man ju säga att
            det är då vännerna verkligen prövas.
          </note>
          <note type="speaker">
            Anf. 61 Utrikesminister CARL BILDT (m):
          </note>
          <note>
            Herr talman! Så är det. På den tekniska nivån är det så att det
            är det svenska Finansdepartementet som för den nordiska förhandlingen
            också å Norges vägnar med Island. Den förhandlingen sker på det
            sätt som jag angav.
          </note>
          <note>
            Island är inte unikt. Det har varit många sådana här fall genom
            historien. Vi har några fall aktuella i andra delar av Europa
            just nu också. En förutsättning i alla sådana här situationer
            är en överenskommelse med Internationella valutafonden. En överenskommelse
            med Internationella valutafonden ger alltid den ram som öppnar
            för andra länder och för den internationella kapitalmarknaden
            att hjälpa. Det handlar också om att hjälpa till i de andra rätt
            segslitna tvister som finns i det här sammanhanget, nota bene
            med Storbritannien.
          </note>
          <note>
            Det isländska finansväsendet expanderade till en storlek som
            var nio gånger den samlade isländska bruttonationalprodukten.
            Det var en förfärlig massa pengar, en förfärlig massa tillgångar
            och en förfärlig massa skulder spridda över världen. Att sortera
            ut det är inte alldeles enkelt. I viss utsträckning kommer det
            att kräva också våra pengar för att sortera ut isländska misstag.
            Vi är beredda att göra detta, och det är viktigt. Det gäller också
            de andra nordiska länderna och även andra länder, men det förutsätter
            att det sker inom ramen för en politik som har förutsättningar
            att vara framgångsrik.
          </note>
          <note>
            Det är inte alldeles enkelt jag förstår det isländska politiska
            systemet att acceptera allt som måste göras. Krissituationer är
            svåra och kräver svåra beslut. Det kan ta sin tid att nå fram
            till dem. Men jag vill vädja till Island att så snabbt som möjligt
            fullfölja samtalen med IMF för att därmed också öppna möjligheten
            för det mycket omfattande nordiska stöd som vi har förberett för
            Island.
          </note>
          <note>
            Stimulanspaket med anledning av lågkonjunkturen
          </note>
          <note type="speaker">
            Anf. 62 ULF HOLM (mp):
          </note>
          <note>
            Herr talman! Min fråga går till arbetsmarknadsministern. I dag
            fick vi besked om att Sahlgrenska sjukhuset i Göteborg ska varsla
            ca 500 personer om uppsägning. Man behöver spara 260 miljoner.
          </note>
          <note>
            I dag kom också OECD med nya siffror inför det kommande G 20-mötet
            i New York. De siffrorna var ganska dystra. OECD efterfrågade
            ytterligare stimulanspaket runt om i världen.
          </note>
          <note>
            I går hade vi en debatt här i kammaren med anledning av de ökade
            varslen, och då sade Littorin att det inte skulle komma någonting
            mer. Han hade inga nya besked alls att ge om den svenska situationen.
            Efter debatten däremot, när arbetsmarknadsministern pratade med
            journalister, gav han beskedet att det kan bli aktuellt med ytterligare
            insatser och att det absolut inte ska uteslutas.
          </note>
          <note>
            Min fråga är: När kommer de här stimulanserna i Sverige och i
            vilken form?
          </note>
          <note type="speaker">
            Anf. 63 Arbetsmarknadsminister SVEN OTTO LITTORIN (m):
          </note>
          <note>
            Herr talman! Låt mig först be om ursäkt för att jag hamnade i
            interpellationsdebattläge vid den förra frågan lite för snabbt.
            Det är lätt hänt. Jag ber om ursäkt för det.
          </note>
          <note>
            Ulf Holms fråga är viktig och intressant. Jag tror att det är
            varje regerings uppgift att vara beredd att göra de saker som
            krävs när man får ett bättre underlag efter hand. Det måste vara
            en grundläggande inställning.
          </note>
          <note>
            I det här läget är det vår bedömning att den offensiva budget
            som vi lade på riksdagens bord för någon månad sedan och som är
            den näst mest expansiva i hela Europa innehåller just mycket av
            det som vi behöver och som efterlyses för att kunna skapa förutsättningar
            för nya jobb. Det handlar om investeringar i infrastruktur, investeringar
            i forskning och utveckling, utbildning och annat.
          </note>
          <note>
            Det är samtidigt väldigt svårt i det här läget att göra goda
            prognoser eftersom siffrorna förändras dag från dag. Men ingen
            regering kan säga att om kartan och verkligheten inte stämmer
            överens är det kartan som gäller, utan då är det nog verkligheten
            man får anpassa sig till.
          </note>
          <note>
            Vi behöver hela tiden jobba vidare med att analysera och gå djupare
            in för att vara beredda att göra det som krävs.
          </note>
          <note type="speaker">
            Anf. 64 ULF HOLM (mp):
          </note>
          <note>
            Herr talman! Arbetsmarknadsministern menar alltså att det inte
            finns någon lågkonjunktur. Det finns inte tillräckligt många institut
            som har sagt motsatsen. Senast i måndags sade ju Konjunkturinstitutet
            att det skulle bli nolltillväxt och att vi skulle kunna räkna
            med en mycket högre arbetslöshet än den regeringen har som underlag
            för sin budgetproposition.
          </note>
          <note>
            Eftersom arbetsmarknadsministern i går, till journalisterna i
            alla fall, sade att det skulle komma ett stimulanspaket framöver
            vore det ganska bra om vi redan nu fick besked om när i tiden
            detta skulle ske och även om inriktningen.
          </note>
          <note>
            I debatten i går gav vi besked om att vi gärna ser investeringar
            ganska snart, bland annat när det gäller klimatsatsningar för
            att se till att vi blir av med de fossila bränslena, och satsar
            på vindkraftverk och utbyggnad av hela den sektorn. Det behovet
            finns ju nu när vi ska möta både klimathotet och den finansiella
            krisen. Jag hoppas att arbetsmarknadsministern kan ta till sig
            detta.
          </note>
          <note type="speaker">
            Anf. 65 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag tackar för det inlägget. Läget på arbetsmarknaden
            är väldigt allvarligt. Om det var en enda sak vi möjligen var
            överens om i går så var det just det.
          </note>
          <note>
            Däremot är det min utgångspunkt att det vi hittills har sett
            av varsel är sådant som vi har möjlighet att hantera med den budget
            vi presenterade för någon månad sedan. Vi gör det med våra samordningsmän,
            som är utsedda, tillsammans med alla de aktörer som finns och
            som har olika skyddsnät runt omkring sig. Det handlar om företagens
            ansvar, de omställnings- och trygghetsavtal som finns och Arbetsförmedlingens
            insatser. Det handlar om kommuner, regioner, andra myndigheter
            och andra som är berörda.
          </note>
          <note>
            Men samtidigt har vi inte sett slutet på den internationella
            finanskrisen, och vi har inte sett slutet på dess härjningar i
            den reala ekonomin. Man kan naturligtvis aldrig utesluta att det
            behöver göras mer. Hur det kommer att se ut eller när någon sådan
            sak eventuellt skulle komma kan jag dock inte berätta i dag. Det
            är någonting man får jobba med i takt med att prognoserna kommer
            in.
          </note>
          <note>
            EU:s förhandlingar med Ryssland om ett partnerskapsavtal
          </note>
          <note type="speaker">
            Anf. 66 MARIETTA DE POURBAIX-LUNDIN (m):
          </note>
          <note>
            Herr talman! Efter kriget mellan Georgien och Ryssland i augusti
            i år avbröt EU sina förhandlingar om ett nytt partnerskapsavtal
            med Ryssland. Sverige och utrikesminister Carl Bildt var väldigt
            aktiva i denna markering mot Ryssland. Det var nog inte bara jag
            som blev förvånad när vi fick veta att EU nu har beslutat att
            återuppta förhandlingar med Ryssland trots att Ryssland inte har
            infriat sin del av överenskommelsen när det gäller fredsavtalet,
            det vill säga att dra tillbaka alla trupper från georgiskt territorium.
          </note>
          <note>
            Min fråga är: Vad är det som har gjort att Sverige och utrikesminister
            Carl Bildt har ändrat sin inställning och gått med på att EU ska
            återuppta förhandlingarna med Ryssland?
          </note>
          <note type="speaker">
            Anf. 67 Utrikesminister CARL BILDT (m):
          </note>
          <note>
            Herr talman! Vi inställde det möte i de då inledda förhandlingarna
            om ett partnerskapsavtal med Ryssland som var planerat för att
            lägga en ökad politisk press på Ryssland. Den politiska pressen
            lägger vi på Ryssland i en lång rad andra hänseenden som måhända
            är mer effektiva än så.
          </note>
          <note>
            Vi har för närvarande en mer omfattande politisk dialog med Ryssland
            än med något annat land i världen, skulle jag vilja säga. Denna
            politiska dialog är huvudsakligen koncentrerad kring just kravet
            att de fullt ut ska respektera avtalet från den 12 augusti. Det
            har de ännu icke gjort, och det upprepar vi.
          </note>
          <note>
            Däremot innebär detta inte att vi avbryter alla förhandlingskontakter
            med Ryssland i olika frågor. De fortsätter när det gäller WTO-förhandlingarna,
            PCA-förhandlingarna och åtskilliga andra förhandlingar. Men de
            politiska samtalen, som är det viktiga i det här sammanhanget,
            domineras, och kommer att fortsätta att domineras, av den georgiska
            krisen. Det gäller också det toppmöte mellan Europeiska unionen
            och Ryssland som kommer att äga rum i Nice i södra Frankrike i
            morgon. Jag kan försäkra att denna fråga kommer att dominera diskussionen
            där.
          </note>
          <note type="speaker">
            Anf. 68 MARIETTA DE POURBAIX-LUNDIN (m):
          </note>
          <note>
            Herr talman! Jag tror i och för sig att Ryssland kommer att uppfatta
            att det är business as usual när EU nu börjar prata med Ryssland
            igen. De kommer förmodligen inte att känna samma press att dra
            bort alla trupper från georgiskt territorium.
          </note>
          <note>
            Sverige är ordförandeland i Europarådet och Carl Bildt är ordförande
            i Europarådets ministerkommitté, och så är det i 14 dagar till.
            Den 27 november ska vi lämna över till Spanien. Vilket medskick
            får Spanien när det gäller konflikten mellan Ryssland och Georgien
            i ett Europarådsperspektiv?
          </note>
          <note type="speaker">
            Anf. 69 Utrikesminister CARL BILDT (m):
          </note>
          <note>
            Herr talman! Det är ett rätt omfattande medskick. Låt mig först
            bara säga att det inte är så att vi börjar tala med Ryssland.
            Vi har talat med Ryssland hela tiden. Vi har haft mer samtal med
            Ryssland sedan Georgienkrisen än med USA eller andra länder över
            huvud taget. Jag har själv haft samtal med dem, och det gäller
            nästan alla andra utrikesministrar vi har. Vi har haft trojkaöverläggningar.
          </note>
          <note>
            Sedan kan man gärna erkänna att den politiska dialogen har haft
            lite karaktären av skyttegravskrig. Det har inte förändrats så
            mycket. Den ryska positionen är rätt hård och rätt oförändrad.
            Det finns inga tecken som tyder på att de kommer att göra det
            de har lovat att göra.
          </note>
          <note>
            Det är inget skäl för EU att ändra sin ståndpunkt. Vi kommer
            att fortsätta i de dialoger som följer. PCA-förhandlingarna är
            förhandlingar på tjänstemannanivå som är långsiktiga precis som
            många andra förhandlingar förut. Jag tror inte att man ska blanda
            ihop de två.
          </note>
          <note>
            I Europarådet ger vi ett betydande medskick. Den spanske utrikesministern
            Miguel Moratinos var här för några dagar sedan, och vi gick igenom
            den agenda som vi överlämnar till Spanien när det gäller både
            Georgienkonflikten och det omfattande arbete som Europarådet gör
            i övrigt för både demokrati och mänskliga rättigheter, och inte
            minst den viktiga roll som Europadomstolen för mänskliga rättigheter
            spelar.
          </note>
          <note>
            IT-infrastrukturen i Norrbotten
          </note>
          <note type="speaker">
            Anf. 70 HANNAH BERGSTEDT (s):
          </note>
          <note>
            Herr talman! I ett län som Norrbotten, där en av utmaningarna
            är de stora avstånden, är det särskilt viktigt med en väl utbyggd
            IT-infrastruktur. Det ger möjlighet att erbjuda en likvärdig service
            inom skola, vård och omsorg. Det kan handla om allt från rätten
            till hemspråksundervisning till en effektiv medicinbedömning.
          </note>
          <note>
            I dag saknar närmare en tredjedel av hushållen i landet tillgång
            till en god IT-infrastruktur, och det här duger inte. Därför vill
            jag ställa min fråga till infrastrukturministern: Vad avser regeringen
            att göra för att snabba på utbyggnaden av bredband?
          </note>
          <note type="speaker">
            Anf. 71 Statsrådet ÅSA TORSTENSSON (c):
          </note>
          <note>
            Herr talman! Tack för frågan! Infrastruktursatsningar är väldigt
            avgörande för att skapa livskraftiga miljöer i hela landet, vägar
            likaväl som järnvägar och modern IT-infrastruktur. I dagsläget
            har regeringen två utredningar på sitt bord som berör just IT-infrastruktur.
            Det är dels Bredband 2013 och utredningen om hur vi ska använda
            frekvensutrymmet. De två utredningarna arbetar nu regeringen med,
            just i syfte att hitta rätt åtgärder för att vi ska ha en bra
            infrastruktur i alla delar av landet.
          </note>
          <note>
            Inte desto mindre tror jag att det också är avgörande att de
            åtgärder vi nu vidtar också skapar incitament för att marknaden
            också ska sköta utbyggnaden av IT-infrastruktur i alla delar av
            landet. Vi har därmed stora förhoppningar om att marknaden också
            sköter sitt ansvar här.
          </note>
          <note type="speaker">
            Anf. 72 HANNAH BERGSTEDT (s):
          </note>
          <note>
            Herr talman! Jag lade märke till i propositionen att regeringen
            har lagt ned lite nya pengar på det här där man tidigare har fryst
            sina satsningar. Men jag tycker att det i någon mån liknar regeringens
            övriga politik. Man tar lite grann, och sedan kastar man in en
            50-lapp och kallar det för storsatsningar.
          </note>
          <note>
            Av budgetpropositionen kan man också utläsa, precis som ministern
            säger, att det är marknaden som ska se till att bredbandet byggs
            ut i hela landet. Det jag frågar mig är då om regeringen anser
            att det är marknadens uppgift att se till att grunden för likvärdig
            samhällsservice finns för dem som bor i Norrbotten.
          </note>
          <note type="speaker">
            Anf. 73 Statsrådet ÅSA TORSTENSSON (c):
          </note>
          <note>
            Herr talman! Regeringen är mycket angelägen om de infrastruktursatsningar
            som vi gör vad gäller alla former av kommunikation och att de
            just kommer alla delar av landet till del, inte minst Norrbotten.
            Det framgår mycket tydligt av budgetpropositionen.
          </note>
          <note>
            Inte desto mindre finns det naturligtvis ett ansvar hos marknaden
            att i infrastruktursatsningar det är också mycket viktigt möta
            sin marknad på ett mycket offensivt sätt. Därtill har vi två utredningar
            som analyserar vikten av detta och hur och när staten ska vara
            en part i detta för att skapa fullständig infrastruktur så att
            alla företag och de flesta hushåll runt om i landet ska kunna
            ha en bra och tillgänglig infrastruktur. Jag tror att det är en
            förutsättning för att fullfölja det som regeringen är så noga
            med, att skapa livskraftiga miljöer för företagande och för människor
            i alla delar av landet.
          </note>
          <note>
            Arbetsmarknaden i Stockholmsregionen
          </note>
          <note type="speaker">
            Anf. 74 YILMAZ KERIMO (s):
          </note>
          <note>
            Herr talman! Jag skulle vilja ställa en fråga till näringsministern
            och vice statsministern om regeringen avser att göra något för
            att bemöta den snabbt försämrade arbetsmarknaden i Stockholmsregionen.
          </note>
          <note>
            Den här regionen har normalt stark tillväxt och en bra arbetsmarknad,
            men nu vänder det snabbt nedåt. Företagskonkurserna ökade med
            hela 19 procent under oktober månad. Bara i Stockholms län ökade
            konkurserna med 53 procent jämfört med samma månad föregående
            år. Varslen ökar rekordsnabbt i Stockholm och närmar sig nu 3
            000. Inom byggverksamhet, finanssektorn, data, postorderföretag
            och små företag överallt ökar varsel och konkurser. Jag möter
            stor oro på de företag som jag är ute och besöker. Byggsektorn
            är särskilt hårt drabbad, och här upprörs många över regeringens
            handlingsförlamning.
          </note>
          <note>
            Den budget regeringen lade för några månader sedan är anpassad
            för en helt annan arbetsmarknadssituation och är nu helt överspelad
            av verkligheten. Jag förstår inte att regeringen kan sitta med
            armarna i kors i det här läget. Vad tänker näringsministern göra
            för att bemöta den hårda situationen i Stockholms län?
          </note>
          <note type="speaker">
            Anf. 75 Näringsminister MAUD OLOFSSON (c):
          </note>
          <note>
            Herr talman! Tack för frågan! Regeringen vidtar mycket kraftfulla
            åtgärder för att möta den nedgång i konjunktur som drabbat Stockholms
            län och många andra delar av landet. Låt mig påminna om att vi
            i en närtidssatsning satsar 10 miljarder kronor på infrastruktur.
            En stor del av de här infrastruktursatsningarna kommer att komma
            Stockholms län till del. Det är väldigt bra att satsa på infrastruktur
            just i tider när lågkonjunkturer kommer, därför att då kan vi
            få efterfrågan på arbetskraft, och många av företagen kan också
            köpa maskiner och anställa människor.
          </note>
          <note>
            Vi sänker arbetsgivaravgifterna med 1 procent och särskilt för
            ungdomar så att det blir 12 procent billigare att anställa. Vi
            sänker bolagsskatten och expansionsfondsskatten. Vi ser till att
            satsa på yrkesutbildning så att vi kan möta de önskemål som finns
            från en hel del företag om yrkesutbildad arbetskraft. Vi satsar
            på forskning och innovation, och vi har vässat våra organisationer
            så att vi kan möta alla dem som blir arbetslösa med att få nya
            jobb, med att få utbildning, med att starta eget. Vi ska finnas
            där för dem som blir arbetslösa, och våra organisationer ska funka
            när det är skarpt läge.
          </note>
          <note type="speaker">
            Anf. 76 YILMAZ KERIMO (s):
          </note>
          <note>
            Herr talman! Det är glädjande att höra att regeringen i alla
            fall tänker. Sedan får vi se när något händer. Det sker mycket
            snabbt, och snabba åtgärder behövs nu.
          </note>
          <note>
            Jag kan bara konstatera att näringsministern och regeringen tyvärr
            inte tycks ta företagarnas och löntagarnas oro på allvar. Det
            är faktiskt inte bara vi i oppositionen som är oroade av regeringens
            passivitet. Även Stockholms handelskammare rekommenderar snabba
            insatser i form av rejäla satsningar bland annat på infrastruktur
            för att få i gång hjulen igen. Men även här står regeringen tomhänt.
            Vi har hört ord, men vi får se om resurserna kommer till de instanser
            som behöver dem.
          </note>
          <note>
            Ni har dragit ned på arbetsmarknadsutbildningar, utbildningsmöjligheterna
            och komvux. De som nu kommer att drabbas har inte möjligheter.
            Inte heller Arbetsförmedlingen har möjlighet att hjälpa dessa
            människor.
          </note>
          <note type="speaker">
            Anf. 77 Näringsminister MAUD OLOFSSON (c):
          </note>
          <note>
            Herr talman! Jag vet inte om man kan kalla det tomhänt att vi
            satsar 10 miljarder på infrastruktur utöver den planperiod som
            finns. 10 miljarder är väldigt mycket pengar. Det är den mest
            kraftfulla infrastruktursatsning som någonsin gjorts vid sidan
            av den ordinarie planperioden.
          </note>
          <note>
            Detsamma gäller forskning och innovation. Vi satsar 15 miljarder
            kronor fram till 2012 med en nivåhöjning på 5 miljarder 2012.
            Vi har, precis som Sven Otto Littorin har sagt här tidigare, 1
            ½ miljard kronor över inom arbetsmarknadspolitiken därför att
            vi har minskat arbetslösheten. De pengarna kan vi nu använda för
            att möta dem som behöver utbildning och dem som behöver insatser.
            Vi har precis fattat beslut om extra resurser till Almi, 2 miljarder
            kronor, och 5,2 miljarder till exportkrediter för att hjälpa företag
            som i dag inte får låna pengar på den ordinarie marknaden när
            de ska exportera eller expandera. Vi satsar på sänkta arbetsgivaravgifter
            och sänkta kostnader, inte minst för unga. Det blir 12 procent
            billigare från den 1 januari att anställa unga.
          </note>
          <note>
            Om 32 miljarder, som det ligger i den här budgeten, är att vara
            tomhänt föreligger en missuppfattning om vad vi har för betydelse
            i ord. Men 32 miljarder är för mig väldigt mycket pengar. Och
            inte en enda krona är ännu använd av dessa.
          </note>
          <note>
            Fallande oljepriser och Rysslands ekonomi
          </note>
          <note type="speaker">
            Anf. 78 GUNNAR ANDRÉN (fp):
          </note>
          <note>
            Herr talman! Den finansiella turbulensen går över hela världen.
            Jag har en fråga som berör Ryssland.
          </note>
          <note>
            Oljepriset har fallit från som högst 147 dollar per fat till
            50 dollar per fat. Jag skulle vilja fråga utrikesministern vilken
            bedömning han gör av detta. Det gäller dels hur det påverkar den
            svenska exporten, för vi måste ha några som kan köpa våra varor,
            dels och framför allt hur detta påverkar Rysslands ekonomi och
            därmed även Östersjöprojektet.
          </note>
          <note type="speaker">
            Anf. 79 Utrikesminister CARL BILDT (m):
          </note>
          <note>
            Herr talman! Just oljepriser är en av mina bästa grenar, så jag
            tar mig gärna an frågeställningen.
          </note>
          <note>
            Det är alldeles uppenbart att det för Ryssland är bättre om oljepriset
            är 140 dollar per fat än 50 dollar per fat. Det är to state the
            obvious . Vilken inverkan detta får överlåter jag till dem som
            kanske är något mer sakkunniga än jag att bedöma. Det Gunnar Andrén
            är inne på gäller lönsamheten för olika pipelineprojekt, som ju
            mer är beroende av gaspriset. Gaspriset är dock med viss tidsfördröjning
            relaterat till oljepriset.
          </note>
          <note>
            Jag kan inte säga så mycket mer om detta än vad som är rätt uppenbart,
            nämligen att vi befinner oss i en situation där man på ett eller
            annat sätt åter kommer att behöva titta på åtskilliga investeringsprojekt,
            också inom energisektorn, som är mycket kapitalkrävande. I de
            olika energiföretagen sker löpande en sådan prövning, och jag
            noterar att Internationella Energiagenturen i sin världsprognos,
            som offentliggjordes i går, uttalar en mycket stark oro för den
            neddragning av investeringsaktiviteten som just nu sker inom energisektorn
            i världen. Den är orsakad av den finansiella krisen, och det riskerar
            att förvärra energisituationen längre fram.
          </note>
          <note>
            Mer än så ankommer det icke på en fattig utrikesminister att
            uttala sig om.
          </note>
          <note type="speaker">
            Anf. 80 GUNNAR ANDRÉN (fp):
          </note>
          <note>
            Herr talman! Det kan jag förstå, men min fråga var ställd mot
            bakgrund av att vi måste öka efterfrågan i hela världen på bland
            annat svenska produkter. Då är det skiftande oljepriset, Carl
            Bildts specialitet, en mycket viktig faktor för att vi runt om
            i världen ska få i gång efterfrågan på Volvos hjullastare och
            vad det nu kan vara.
          </note>
          <note>
            Vi har hört om många ställen, Arvika och andra platser, där man,
            med all rätt, är mycket bekymrad över den vikande efterfrågan
            på våra produkter. Ytterst handlar det nämligen om hur vi ska
            få mer fart på ekonomin runt om i världen.
          </note>
          <note type="speaker">
            Anf. 81 Utrikesminister CARL BILDT (m):
          </note>
          <note>
            Herr talman! Man måste se på detta från olika utgångspunkter.
            Det är som Gunnar Andrén säger att om vi har fallande energipriser
            är det inte negativt för ekonomierna. Tvärtom skulle det vara
            positivt för ekonomierna. Det gäller i synnerhet efterfrågan från
            fordonsindustrin där det även finns andra problem. Det har också
            att göra med världshandeln som ju är beroende av att transportkostnaderna
            inte blir alldeles orimliga.
          </note>
          <note>
            Mot detta ska ställas andra målsättningar som vi har, till exempel
            när det gäller klimat- och miljöpolitiken, där vi i någon utsträckning
            är beroende av att vi får en sådan prissättning på framför allt
            fossila bränslen att det gynnar övergången till andra bränslen.
            Nu hoppas vi att vi ska ha en svensk fordonsindustri som gör en
            relativt snabb omställning till fordon och bränslen som är mer
            förenliga med våra långsiktiga klimatkrav.
          </note>
          <note>
            Kortsiktigt är det ingen tvekan om att fallande energipriser
            är bra för en nation som är mer energiimporterande än energiexporterande,
            såsom Sverige. Långsiktigt handlar det om en omställning av vårt
            transportsystem som gör att vi kan förena både våra ekonomiska
            och våra miljömässiga krav.
          </note>
          <note>
            Det ökande antalet varsel
          </note>
          <note type="speaker">
            Anf. 82 TOMAS ENEROTH (s):
          </note>
          <note>
            Herr talman! Jag vill rikta min fråga till arbetsmarknadsminister
            Littorin.
          </note>
          <note>
            Inte på 15 år har vi haft så många varsel under en månad som
            nu. Senast det hände var väl när vi hade en borgerlig regering.
            I mitt hemlän Kronoberg tror jag att det var ungefär 700 personer
            som varslades under oktober månad. Det kan jämföras med de 27
            som varslades året innan under samma period. Det innebär att det
            i lilla Kronobergs län nu varslats ungefär 1 600 personer.
          </note>
          <note>
            Därtill ska vi komma ihåg att vi har många som går direkt ut
            i arbetslöshet även om regeringen i stor utsträckning talar om
            att det bara är fråga om varsel och att vi ännu inte sett effekterna
            av varslen. Det gäller bemanningsanställda, visstidsanställda
            och också direkta konkurser, såsom Trivselhus och båtindustrin
            i Ryd. Arbetslösheten ökar, och den kommer under mandatperioden
            att öka så mycket att den blir större än när regeringen tillträdde.
            Dessutom går dessa människor ut till den lägsta a-kasseersättningen
            i mannaminne. Knappt 50 procent av lönen är vad de får räkna med.
          </note>
          <note>
            Vi har en budget som är överspelad och där regeringens största
            satsning snarast är sänkt skatt för dem som redan har ett arbete.
            Allvarligt talat, är det verkligen statsrådets uppfattning att
            den budgetprognos som alla andra dömt ut fortfarande är den som
            regeringen ska anpassa sin politik efter?
          </note>
          <note type="speaker">
            Anf. 83 Arbetsmarknadsminister SVEN OTTO LITTORIN (m):
          </note>
          <note>
            Herr talman! Låt mig konstatera att situationen för de enskilda
            som berörs naturligtvis är oerhört allvarlig. Problemet med de
            många varslen är att de enskilda som berörs knappt vet om de berörs
            eller inte. I dag vet vi nämligen volymerna, men det är också
            nu man förhandlar om turordningskretsar och turordningslistor.
            Det gör att många som så småningom kanske inte kommer att bli
            uppsagda just nu är nervösa.
          </note>
          <note>
            Det första man kan säga är att det är tur att vi lyckats så bra
            med vår politik som vi gjort, att 180 000 personer lämnat utanförskapet
            och kommit in och tillbaka på arbetsmarknaden. Det gör att vi
            nu står i ett mycket bättre läge än någonsin tidigare. Aldrig
            tidigare har så många arbetat på svensk arbetsmarknad som nu.
            Vi fick i dag på förmiddagen uppgifter från AKU som visar att
            arbetslösheten inte ökat ännu. Det gör att vi står redo att göra
            just den typ av hjälpinsatser som behövs för att de enskilda som
            så småningom får besked om att de blir uppsagda ska veta vad som
            gäller, att vi står beredda, att vi gör allt vi kan för att de
            ska komma tillbaka i nytt arbete.
          </note>
          <note type="speaker">
            Anf. 84 TOMAS ENEROTH (s):
          </note>
          <note>
            Herr talman! Jag är förvånad och besviken över att arbetsmarknadsministern
            fortfarande säger att det bara är varsel. Det är inte bara varsel.
            Människor blir arbetslösa, och en stor del av de inneliggande
            varslen kommer att leda till att människor blir uppsagda. Trots
            det skjuter regeringen inte till några nya resurser, utan bygger
            hela sin politik på bedömningar som gjordes i juli eller augusti.
            Alla andra dömer ut regeringens prognoser i budgetpropositionen
            utom regeringen själv.
          </note>
          <note>
            Jag tror att Sven Otto Littorin i någon debatt häromdagen sade
            att nu är det slut med det här, och då menade han arbetsmarknadspolitiken
            och en a-kassa värd namnet. Jag tycker att det nu får vara slut
            med en regering som blundar för det som sker i verkligheten. Nu
            får det vara slut med en regering som inte inser att a-kassan
            är viktig för människor som går ut i arbetslöshet.
          </note>
          <note>
            Återigen: Avser statsrådet verkligen inte att skjuta till några
            extra resurser med anledning av den utveckling vi nu ser på arbetsmarknaden?
          </note>
          <note type="speaker">
            Anf. 85 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag kan bara beklaga att Tomas Eneroth tydligen
            inte var med på varseldebatten i går när vi belyste den här frågan
            under en timme och en kvart.
          </note>
          <note>
            32 miljarder i budgeten är nya resurser. Vi har den näst mest
            expansiva budgeten i hela Europa. I den ingår precis de saker
            som i en lågkonjunktur är extra viktiga för att se till att skapa
            förutsättningar för nya jobb infrastruktursatsningar, som nämndes
            tidigare, satsningar på utbildning, forskning och utveckling och
            annat som behövs just för att skapa förutsättningar för nya jobb.
          </note>
          <note>
            Inte bara varsel, sade Tomas Eneroth. Nej, det är det naturligtvis
            inte, men arbetskraftsundersökningen som publicerades i dag visar
            att arbetslösheten än så länge inte har ökat. Den kommer att öka,
            det är helt riktigt, och därför är det viktigt och bra att vi
            har 38 miljarder i Arbetsförmedlingens resurslåda. Vi har 1 ½
            miljard redo just nu för att möta dem som blir uppsagda när varslen
            omsätts i uppsägningar, vilket kommer att ske på det nya året.
          </note>
          <note>
            Ungas situation på bostadsmarknaden
          </note>
          <note type="speaker">
            Anf. 86 FREDRIK LUNDH (s):
          </note>
          <note>
            Herr talman! Min fråga går till vice statsminister Maud Olofsson.
          </note>
          <note>
            I dag larmar regeringens egen myndighet Boverket om ungas situation
            på bostadsmarknaden. Det är en mycket oroande och mörk bild som
            målas upp. Majoriteten av kommunerna i storstadsregionerna uppger
            att det råder bostadsbrist. De stora utförsäljningarna av allmännyttan
            har ökat bristen på hyresrätter. Bostadsbyggandet minskar markant,
            och minskningen förväntas fortsätta även under nästa år. Om man
            frågar de unga hur de ser på sin bostadssituation uppger de som
            saknar en egen bostad att de efterfrågar framför allt hyresrätter
            och ett eget kontrakt. Regeringens bostadspolitik går uppenbart
            stick i stäv med de ungas behov.
          </note>
          <note>
            Min fråga till statsrådet är, herr talman: Vilket råd vill vice
            statsminister Maud Olofsson ge alla de unga som i dag efterfrågar
            eget hyreskontrakt och står utanför bostadsmarknaden?
          </note>
          <note type="speaker">
            Anf. 87 Näringsminister MAUD OLOFSSON (c):
          </note>
          <note>
            Herr talman! Det populistiska svaret skulle vara att rösta på
            alliansregeringen så att vi får en bostadspolitik värd namnet,
            men nu ska jag försöka vara lite mer konkret än så.
          </note>
          <note>
            Till att börja med handlar det om att vi just måste få en bostadspolitik
            värd namnet och öka byggandet. Hur ska vi få det? Jo, vi måste
            få en förbättrad konkurrens inom byggsektorn. Konkurrensverket
            har tittat på hur byggsektorn fungerar, och det är ett av de områden
            där Sverige inte står särskilt högt i rang utan vi behöver förbättra
            den konkurrensen. Det innebär också att vi måste få ett förändrat
            byggande som gör att det blir billigare att bo. Den industriella
            produktion som vi nu ser växa fram på byggmarknaden är mycket
            positiv, för det håller nere kostnaderna. Det i sin tur gör det
            möjligt för unga att flytta hemifrån och ha råd att bo i en egen
            bostad.
          </note>
          <note>
            Sedan tror jag att vi har en del att lära från andra delar av
            världen om hur vi i större utsträckning får en marknad som fungerar
            också på det här området. Men jag håller med om att vi behöver
            både bostadsrätter och hyresrätter. Vi behöver både stora och
            små lägenheter, och vi behöver en förbättrad konkurrens så att
            vi får ned kostnaden för att hyra en lägenhet.
          </note>
          <note type="speaker">
            Anf. 88 FREDRIK LUNDH (s):
          </note>
          <note>
            Herr talman! Om det är vice statsministerns svar får hon gärna
            vara populist för min del. För Boverket konstaterade också att
            andra- och tredjehandsmarknaden troligen kommer att fortsätta
            att vara omfattande åren framöver. Så länge som bristen kvarstår
            kommer många unga att vara hänvisade till att bo i andra hand.
          </note>
          <note>
            Boverket säger också i dag i sin rapport att olagligheter som
            att ta ut överhyra och att hyra ut utan värdens tillstånd även
            fortsättningsvis kommer att vara vanligt i storstadsregionerna.
            Det kommer också att bli mer omfattande när konkurrensen ökar.
          </note>
          <note>
            De ungas situation på bostadsmarknaden kommer därmed att fortsätta
            att vara mycket osäker, långt ifrån önskemålet om ett eget kontrakt.
            Regeringen har dessutom spätt på utvecklingen genom att ta bort
            stödet för nyproduktionen av hyresrätter, vilket fått bostadsbyggandet
            att rasa när vi jämför 2007 med 2006.
          </note>
          <note>
            Därför vill jag upprepa min fråga: Vilket råd vill vice statsminister
            Maud Olofsson i dag ge en bostadslös ung människa i Stockholmsregionen?
          </note>
          <note type="speaker">
            Anf. 89 Näringsminister MAUD OLOFSSON (c):
          </note>
          <note>
            Herr talman! Om mer subventioner och planekonomi skulle vara
            svaret skulle det ha funnits ett överskott av lägenheter på marknaden,
            eftersom Socialdemokraterna ju har styrt Sverige i tolv år. Så
            är inte fallet. Det är de felaktiga ingångarna som har skadat
            marknaden.
          </note>
          <note>
            Det visar också Konkurrensverket när de granskar bostadssektorn
            och byggsektorn. Vi behöver mer av konkurrens. Vi behöver mer
            av öppna gränser så att vi får en ökad konkurrens. Vi behöver
            mer av industriellt byggande så att vi får ned kostnaderna. I
            slutänden handlar det alltid om kunden. Det är klart att ungdomar
            har minst pengar att spendera på ett boende. Det gör att det är
            svårast för dem.
          </note>
          <note>
            Men möjligheten att få en bostad är kopplad till möjligheten
            att få ett jobb. Det är därför som vi har inriktat vår jobbpolitik
            på att unga ska få jobb. Det är därför som det är alarmerande
            att Socialdemokraterna tänker införa en straffskatt på unga efter
            den 1 januari.
          </note>
          <note>
            Vi sänker kostnaden för att anställa en ung. Det ökar möjligheterna
            för unga att få ett jobb och därmed också en bostad.
          </note>
          <note type="speaker">
            Anf. 90 TALMANNEN:
          </note>
          <note>
            Därmed var dagens frågestund med regeringen avslutad. Vi tackar
            deltagande statsråd och ledamöter.
          </note>
          <note>
            8 § (forts. från 6 §) Ändring i lagen om elcertifikat (forts.
            NU8)
          </note>
          <note type="speaker">
            Anf. 91 JAN LINDHOLM (mp):
          </note>
          <note>
            Herr talman! Många pratar numera om klimatfrågan. Det påstås
            vara den stora utmaningen som regeringscheferna brottas med. Men
            har de verkligen förstått vad det handlar om?
          </note>
          <note>
            Vi har cirka åtta år på oss att vända båten om vi ska klara det
            så kallade tvågradersmålet. Och visst uttrycker sig statsministrar
            och presidenter som om de menar allvar med att de verkligen vill
            nå målet. Det kan man förstå, eftersom ett misslyckande att nå
            tvågradersmålet innebär att obrukbara markytor på grund av torka
            och erosion breder ut sig i en sådan omfattning att det blir svårt
            att upprätthålla fred och ordning i den knapphetens skugga som
            då blir en global realitet.
          </note>
          <note>
            Jag brukar ställa mig frågan om ledarna verkligen har förstått
            varje gång vi behandlar konkreta politiska förslag där det skulle
            vara möjligt att skapa ett verktyg för att nå målet. När det är
            på väg att bli verkstad backar man nämligen nästan alltid.
          </note>
          <note>
            Näringsutskottets betänkande 8 är ett exempel på ett sådant tillfälle
            som liksom en hal ål glider oss ur händerna. Uppenbarligen har
            varken statsministern eller någon av partiledarna gett order om
            att här är klimatarbetet överordnat, eftersom hela betänkandet
            är så genomsyrat av ansträngningar att till varje pris slippa
            undan.
          </note>
          <note>
            Hur nära avgrundens brant måste vi stå för att klara av att ta
            relevanta beslut? Det kan man undra, samtidigt som vi kan konstatera
            att åtta år är en väldigt kort tid. Så mycket närmare avgrundens
            brant kan vi knappast komma.
          </note>
          <note>
            Jag menar att det är ett nederlag av stora mått när ett betänkande
            som detta inte innehåller mer av vikt. Som påpekas i båda reservationerna
            från Miljöpartiet måste en reformering av elcertifikaten ha omställning
            som huvudsakligt mål.
          </note>
          <note>
            Alla tycks ha missat det centrala i IPCC:s budskap. Klimatfrågan
            är inte enbart en teknikfråga utan i främsta rummet en global
            demokrati- och solidaritetsfråga. Den fattiga delen av världen
            kommer inte att bromsa in sina försök att nå vår konsumtionsnivå
            förrän vi visar på allvar att vi är beredda att dra ned på vår
            belastning av jordens ekosystemtjänster.
          </note>
          <note>
            Visst, vi är ett litet land, men vi kan inte gömma oss bakom
            det. Vi tillhör de rikaste, dessutom de kanske mest lyckligt lottade
            på jorden. Om inte vi kan gå före och visa att det går att avstå,
            att det går att utvecklas, att det går att bygga en hållbar framtid,
            hur ska då någon annan någonstans kunna gå före och ta den investeringsbörda
            som det innebär att visa på allt det som måste göras de närmaste
            åren?
          </note>
          <note>
            Elcertifikaten behöver utvecklas. Det är vi överens om, men inte
            om hur. En möjlighet hade naturligtvis varit att utforma systemet
            så att den från kvotplikt undantagna elförbrukningen totalt sett
            hade minskat substantiellt. Det hade bidragit till att skynda
            på utvecklingen av mer förnybar el.
          </note>
          <note>
            Men då väljer regeringen i stället, och även Socialdemokraterna,
            att krama den elintensiva industrin. Varför minska trycket på
            de företagen att effektivisera och utveckla sin produktionsteknik?
            Vi vet ju att sådant tryck egentligen bara gagnar företagen på
            den globala marknaden. Med vilken logik är konkurrenskraft viktigare
            än klimatarbetet?
          </note>
          <note>
            Polen, Estland, Turkiet, Ungern, Kina och många andra länder
            som man kan räkna upp kommer inte att öka kraven på sina industrier
            om inte vi hos oss ökar trycket på våra. Man kan inte både äta
            kakan och ha den kvar. Vi kan inte förvänta oss att andra ska
            vidta åtgärder som minskar deras konkurrensfördelar om inte vi
            är beredda att gå före och sätta samma tryck på vår industri.
          </note>
          <note>
            Det är faktiskt bara med en rättvisare värld som vi kan undvika
            en global klimatkatastrof. Det är dags att börja inse det.
          </note>
          <note>
            Elcertifikaten får inte heller utformas så att de bidrar till
            att utarma den biologiska mångfalden och förstöra de ekosystemtjänster
            som vi alla är beroende av. Frisk luft, rent vatten, produktiva
            jordar, skogar och vatten är sådant som vi inte klarar oss utan.
          </note>
          <note>
            Att ny vattenkraft tilldelas elcertifikat är förödande, och det
            bidrar inte alls på något som helst sätt till en teknikutveckling.
            Effekten är i stället att ändliga resurser som levande produktiva
            vattendrag som till exempel Vojmån i Vilhelmina riskerar att förstöras
            för all framtid. Utan elcertifikat för ny vattenkraft skulle en
            sådan utbyggnad aldrig ha kommit på tal.
          </note>
          <note>
            Den av regeringen föreslagna förändringen av hur man beräknar
            vilken produktion som kan komma i fråga för undantag från kvotplikten
            bygger på ett försök att skapa någon sorts rättvisa. Men är det
            en överordnad och viktig fråga? Borde inte motivet för en sådan
            omfördelning i stället vara att försöka bidra till klimatarbetet
            i ökad utsträckning?
          </note>
          <note>
            Förändringen får konsekvenser, och det är inte självklart att
            alla är av godo. Ett exempel kan vara närodlat som efterfrågas
            av många konsumenter och som kan betyda väldigt mycket mindre
            transportarbete än den renodlat marknadsanpassade arbetsfördelning
            som på något sätt är helig.
          </note>
          <note>
            Växthusodlande företag som enligt de nuvarande reglerna har kunnat
            begära undantag från kvotplikten kommer med de nya reglerna inte
            längre att kunna göra det. Detta innebär betydande fördyringar
            för den verksamheten, och sannolikt försvinner ett stort antal
            arbetstillfällen från landet.
          </note>
          <note>
            Är det så att de nya beräkningsgrunderna för hur vi definierar
            elintensiv produktion återspeglar hur väl olika branscher lyckas
            med sin lobbyverksamhet, är det bara ett typiskt fall av könsdiskriminering
            på arbetsmarknaden eller finns det andra motiv? Har det varit
            regeringens mening med förslaget att slå ut vissa näringar till
            förmån för andra? Det är inte en oväsentlig fråga.
          </note>
          <note>
            Herr talman! Riksdagen borde snarast besluta om ett fastprissystem,
            likt det i Tyskland, för teknikdrivande hållbar och förnybar energi.
            Vi borde undanta ny vattenkraft från certifikat och stegvis år
            för år minska möjligheten till undantag från kvotplikt. Riksdagen
            bör därför bifalla de två reservationerna från Miljöpartiet men
            för tids vinnande yrkar jag enbart bifall till reservation 1.
          </note>
          <note>
            Det är positivt att utskottet föreslår ett tillkännagivande om
            en samlad granskning av effekterna av alla styrmedel på energiområdet.
            Men det viktiga är hur man sedan använder kunskapen från en sådan
            granskning. Då får man inte glömma bort att huvudsyftet måste
            vara att nya förändringar stimulerar en omställning till klimatvänlig
            och hållbar energiproduktion så snabbt som möjligt.
          </note>
          <note>
            För övrigt, herr talman, anser jag att Banverket snarast möjligt
            ska bygga dubbelspåret mellan Falun och Borlänge.
          </note>
          <note type="speaker">
            Anf. 92 KARIN PILSÄTER (fp):
          </note>
          <note>
            Herr talman! Jag vill börja med att be om ursäkt för att jag
            inte hann hit till kammaren när Alf Eriksson som fick tala före
            frågestunden påbörjade sitt anförande. Vi var nog många som inte
            var tillräckligt snabba i fötterna för att hinna hit till dess.
            Men jag hann i alla fall höra en bit av det.
          </note>
          <note>
            Vad vi ska ta ställning till här i dag handlar om en ändring
            av hur man definierar undantag från kvotplikt för elcertifikaten.
            Det är alltså inte elcertifikatssystemet som sådant eller vad
            pengarna används till utan hur man definierar vilka som har fått
            det undantag som har funnits hela tiden. Det lades för övrigt
            fast av den tidigare majoriteten där Miljöpartiet, Socialdemokraterna
            och Vänsterpartiet utarbetade de tidigare reglerna.
          </note>
          <note>
            Det är alltså en beställning från utskottet från den tiden som
            regeringen nu har återkommit med. Jag tycker att det är viktigt
            att vi har med oss det när vi funderar på varför denna fråga behandlas
            separat jo, därför att utskottet och sedan kammaren under den
            tidigare majoritetens tid har sagt att man vill ha den här förändringen
            gjord.
          </note>
          <note>
            Det handlar inte om att ta ställning till storleken på undantagen
            i sig, utan beställningen var att det skulle vara samma omfattning
            på undantagen el men att det skulle vara ett enklare system som
            är mer förutsägbart för företagen.
          </note>
          <note>
            Med det som kommer här definierar man inte undantaget på elintensitet
            i förhållande till försäljningsvärdet på de färdiga produkterna,
            som ju kan variera ganska mycket beroende på insatsråvarornas
            prisfluktuationer som kan vara väldigt stora, utan i stället på
            förädlingsvärdet som är ett mer konstant mått på verksamheten
            i företaget som sådant.
          </note>
          <note>
            Man kommer också att kunna få undantag om man redan är definierad
            som elintensiv enligt lagen om skatt på energi. Då får man göra
            undantag med samma mängd el som man får enligt den lagen.
          </note>
          <note>
            Det här ger mer förutsägbara spelregler för de företag det gäller.
            Låt mig säga som så: Var man än drar den här gränsen, hur snävt
            eller hur brett undantaget är, kommer det alltid att finnas företag
            och verksamheter som hamnar precis innanför och andra företag
            och verksamheter som hamnar precis utanför. Det spelar absolut
            ingen roll var vi drar gränsen; den diskussionen kommer ändå att
            uppstå.
          </note>
          <note>
            Därför är det väldigt viktigt att det inte går till på det viset
            att det är de som har de skickligaste lobbyisterna som får hamna
            på insidan medan de som har något mindre skickliga lobbyister
            hamnar på utsidan. Det måste vara en relevant och objektiv bedömning.
          </note>
          <note>
            Det är också därför vi från majoritetens sida har sagt att självklart
            ska förändringen i sig utvärderas om den är praktisk och bra,
            men det kan ske först vid en senare tidpunkt. Däremot vill vi
            ha en samlad analys av hur de olika styrmedlen påverkar den konkurrensutsatta
            elintensiva industrin, för elcertifikat och undantag från den
            kvotplikten är bara en begränsad del av den påverkan på företagens
            villkor som de här frågorna har.
          </note>
          <note>
            Herr talman! Med detta vill jag yrka bifall till utskottets förslag
            och avslag på reservationerna.
          </note>
          <note>
            Samtidigt kan man när det gäller de långsiktiga spelreglerna
            fråga sig vilka besked oppositionen tycker att de lämnar med tanke
            på att de enbart i den begränsade frågan om hur man ska definiera
            undantagen har tre vitt skilda ståndpunkter.
          </note>
          <note type="speaker">
            Anf. 93 ALF ERIKSSON (s) replik:
          </note>
          <note>
            Herr talman! Jag tänkte komma in där Karin Pilsäter slutade om
            de långsiktiga spelreglerna. Det är klart att det är ganska enkelt
            att försöka komma ifrån frågan genom att skylla på oppositionen.
            Men nu tycker jag och jag tror att de allra flesta gör det, utom
            regeringen själv att regeringen med alla sina utredningsresurser
            har ett speciellt ansvar när det gäller att leverera framtida
            uppfattningar.
          </note>
          <note>
            Vi har hört under i stort sett hela den här mandatperioden att
            regeringen vill inbjuda till diskussioner och förhandlingar om
            en långsiktig energipolitik. Men vi har fortfarande inte sett
            någonting.
          </note>
          <note>
            Vi behandlar här elcertifikaten. Vi försökte på ett hovsamt sätt
            få in den frågan så att regeringen skulle ha möjlighet att leverera
            en utvidgning av elcertifikaten till de framtida kraven i tid
            så att vi skulle kunna få behandla dem under hösten eller i alla
            fall under vintern. Men den frågan fick vi inte behandla. Den
            är skjuten på framtiden av majoriteten i utskottet.
          </note>
          <note>
            Samtidigt pågår det lite runt om i landet rundabordssamtal, till
            exempel i Malmö, och alla ställer de krav på en blocköverskridande
            överenskommelse om den framtida energipolitiken efter 2010.
          </note>
          <note>
            När, Karin Pilsäter, blir det någon diskussion, och när kommer
            propositionen?
          </note>
          <note type="speaker">
            Anf. 94 KARIN PILSÄTER (fp) replik:
          </note>
          <note>
            Herr talman! Jag förstår att Alf Eriksson gärna vill föra en
            allmän energipolitisk debatt här, men det är faktiskt inte ämnet
            för dagen.
          </note>
          <note>
            Regeringen har levererat det av riksdagen beställda förslaget
            till en ändring i lagen om elcertifikat och hur man ska definiera
            undantag från kvotplikten. Just att man har dessa utredningsresurser
            var väl en av orsakerna till att utskottet och sedan riksdagen
            den gången det begav sig 2006 beslutade att man skulle begära
            detta av regeringen.
          </note>
          <note>
            Jag kan bara konstatera att alla de andra frågorna inte har med
            det här att göra. Det är väl rimligt att man först fastställer
            vilket mål för förnybar energi man vill ha, vilka tidsplaner och
            så vidare. Sedan arbetar man vidare med vilken roll elcertifikatssystemet
            ska ha i detta och vilka andra styrmedel och regleringar man ska
            använda för att uppnå de målsättningar man slår fast.
          </note>
          <note>
            Alf Eriksson är säkert väl medveten om att det inte är jag som
            kallar till de energipolitiska överläggningar som ska hållas.
            Jag kan därför naturligtvis inte ange något datum för när det
            kommer att komma en sådan inbjudan. Men det är klart och tydligt
            utsatt i budgetpropositionen att så ska ske. Vi kommer att ha
            många tillfällen att diskutera de övergripande energipolitiska
            frågorna.
          </note>
          <note type="speaker">
            Anf. 95 ALF ERIKSSON (s) replik:
          </note>
          <note>
            Herr talman! Jag trodde kanske att vi skulle kunna föra en dialog
            om de här frågorna eftersom de är så avgörande för investeringsviljan
            när det gäller förnybar energi. Elcertifikaten, som det här betänkandet
            handlar om, har en väldigt väsentlig roll i den framtidsbedömning
            som marknaden ska göra innan man fattar sina investeringsbeslut.
          </note>
          <note>
            Det finns väl ingen som anser att vi ska minska andelen förnybar
            energi. Jag har i alla fall inte hört någon sådan uppfattning
            från regeringsmajoritetens sida. Det borde också vara i majoritetens
            intresse att få systemet med elcertifikat klart så att det harmoniserar
            med de framtida krav som behöver ställas. Jag trodde att vi skulle
            kunna diskutera det och att vi skulle kunna få något besked till
            marknaden om vad som ska gälla framöver.
          </note>
          <note>
            Jag trodde att Karin Pilsäter som ordförande i utskottet kanske
            hade lite kontakter på andra sidan vattnet, men om vi nu inte
            kan få något besked om när en sådan här inbjudan kan komma måste
            det ändå ha förts en dialog om när propositionen på klimat- och
            energiområdet väntas. Den är också utlovad under en nära framtid.
            Hur nära är det?
          </note>
          <note type="speaker">
            Anf. 96 KARIN PILSÄTER (fp) replik:
          </note>
          <note>
            Herr talman! Det står i propositionsförteckningen som jag tyvärr
            inte har med mig i talarstolen, och jag kommer inte ihåg exakt
            vilket datum som står där. Men det kan Alf Eriksson slå upp väldigt
            enkelt efter den här diskussionen.
          </note>
          <note>
            Det här betänkandet handlar om undantag från kvotplikten. Det
            ni socialdemokrater vill är att utvidga undantaget. Det skapar
            varken stabila spelregler för de företag som kan hoppas på att
            komma in under undantaget eller för dem som inte kan hoppas på
            det. Ju större undantaget blir desto dyrare blir det naturligtvis
            för de företag som inte är undantagna. Det skapar ju inte stabila
            spelregler över huvud taget.
          </note>
          <note>
            När det gäller utvidgningen av undantaget delar dessutom era
            samarbetspartier hur man nu ska definiera dem, det verkar vara
            lite oklart vilken relation ni har till resten av oppositionen
            inte alls er uppfattning i den här frågan. Vad är det för besked
            till en marknad om långsiktiga spelregler?
          </note>
          <note>
            Jag tycker att vi i dag kan nöja oss med att konstatera att regeringen
            har gjort precis det som riksdagen har begärt av den, nämligen
            kommit tillbaka efter utredande med ett förslag om hur man ska
            definiera de här undantagen på ett mer förutsägbart och stabilt
            sätt än tidigare. Det kan börja gälla den 1 januari. Då har företagen
            de beskeden.
          </note>
          <note type="speaker">
            Anf. 97 CECILIE TENFJORD-TOFTBY (m):
          </note>
          <note>
            Herr talman! Jag vill börja med att yrka bifall till förslagen
            i näringsutskottets betänkande och avstyrker därmed Socialdemokraternas
            respektive Miljöpartiets motioner.
          </note>
          <note>
            Den svenska, internationellt konkurrensutsatta, elintensiva industrin
            ska värnas. Därför finns det undantag från kvotplikten på el för
            vissa elintensiva företag i lagen om elcertifikat. Förutsägbarhet
            är en viktig framgångsfaktor för våra svenska företag, som också
            Karin Pilsäter framhäver. Vi måste ständigt arbeta för att skapa
            bästa möjliga förutsättningar. Därför lägger vi i dag fram ett
            förslag om ändringar i lagen om elcertifikat.
          </note>
          <note>
            I lagen om elcertifikat finns en definition på elintensiva företag
            som ska fritas från kvotplikten. Syftet med undantagen från kvotplikten
            är att värna våra svenska elintensiva företag som verkar på den
            internationella, konkurrensutsatta marknaden. I den lag som finns
            nu definieras elintensiva företag utifrån antalet megawattimmar
            i förhållande till försäljningsvärdet.
          </note>
          <note>
            Det som har uppfattats som problematiskt med den nuvarande lagstiftningen
            är att försäljningsvärdet är beroende av priserna på råmaterial
            och därför mycket svåra att förutse. För att komma till rätta
            med denna oförutsägbarhet har vi nu tagit fram ett alternativt
            sätt att mäta elintensiteten. Det förslag till ny definition av
            elintensiva företag som nu föreligger bygger på mängden använd
            el i förhållande till förädlingsvärdet i stället för som för närvarande
            i förhållande till försäljningsvärdet. Förädlingsvärdet definieras
            i det nya lagförslaget som skillnaden mellan den elintensiva industrins
            sammanlagda omsättning och sammanlagda inköp.
          </note>
          <note>
            Herr talman! Det vi uppnår med denna lagändring är att röja undan
            den oförutsägbarhet som det medför att basera definitionen på
            världens råvarupriser, som de facto blir resultatet när försäljningsvärdet
            är utgångspunkten. Vi kan då på ett mer ändamålsenligt sätt peka
            ut den grupp av elintensiva industrier som kan få undanta el vid
            beräkningen av kvotplikten.
          </note>
          <note>
            För att minska administrationen presenteras också ett förslag
            om att deklarationsskyldigheten till tillsynsmyndigheten tas bort
            från de elintensiva industrier som bara använder el som undantas
            vid beräkning av kvotplikt.
          </note>
          <note>
            Enligt den nya definitionen är ett elintensivt företag en industri
            som registreras för en elintensitet som i genomsnitt är minst
            190 megawattimmar per miljon kronor av förädlingsvärdet. Utöver
            de industrier som uppfyller kraven på använd energi per miljoner
            kronor i förädlingsvärde får också el som används för ändamål
            som har fullständiga avdrag för energiskatt fritas från kvotplikten.
          </note>
          <note>
            Konsekvensen av lagändringen är, som tidigare nämnts, att bättre
            förutsägbarhet skapas och att nya gränsdragningar till vilken
            industri som hamnar inom definitionen uppstår. I förhållande till
            den nuvarande lagstiftningen kommer den nya gränsdragningen att
            medföra att färre företag hamnar i den grupp som fritas från kvotplikten.
            Orsaken till att en något snävare gränsdragning görs är att undgå
            att en större mängd el än tidigare fritas från kvotplikten, något
            som skulle kunna påverka hela systemet med elcertifikat.
          </note>
          <note>
            Det har varit ett uttalat önskemål från regeringens sida att
            regeländringen ska påverka elcertifikatssystemet så lite som möjligt.
            En större mängd el som fritas från kvotplikten skulle medföra
            en minskad andel el som blir kvar inom elcertifikatssystemet och
            därmed en oönskad ökning av priserna på elkvoter, något som jag
            inte heller tror att Socialdemokraterna skulle vilja se. Energimyndigheten,
            som har gjort utredningen, har utifrån detta bedömt att andelen
            undantagen el bör uppgå till max 3940 terawattimmar.
          </note>
          <note>
            Det har framförts en viss oro för hur den nya gränsdragningen
            kommer att påverka den svenska elintensiva exportindustrin. Självklart
            kan gränsdragningar alltid diskuteras. Men den gränsdragning som
            har gjorts här är gjord utifrån riktlinjerna att andelen undantagen
            el skulle påverka elcertifikatet så lite som möjligt. Vi måste
            ha en balans mellan miljöfrågor och näringsliv. Miljöpartiet vill
            ha bort undantagen helt, något som skulle få ödesdigra konsekvenser
            för vår svenska industri, medan Socialdemokraterna vill utöka
            kvoterna, något som inte är önskvärt utifrån ett miljöperspektiv.
          </note>
          <note>
            Självklart är också utskottet angeläget om att konsekvenserna
            följs upp. Men utskottet ser att konsekvenserna är beroende av
            så mycket mer än just fritagning eller inte fritagning från kvotplikten.
            Vi kan inte begränsa den frågan till detta. Vi måste också titta
            på andra styrmedel, som till exempel energibeskattning och utsläppsrätter.
          </note>
          <note type="speaker">
            Anf. 98 ALF ERIKSSON (s) replik:
          </note>
          <note>
            Herr talman! Vad jag förstår är detta Cecilie Tenfjord-Toftbys
            första kammardebatt. Jag hälsar dig välkommen.
          </note>
          <note type="speaker">
            (CECILIE TENFJORD-TOFTBY (m):
          </note>
          <u who="unknown" xml:id="i-38470f671459dfa1-0">
            <seg>
              Tack så mycket.)
            </seg>
          </u>
          <note>
            Det ska bli spännande. Vi har en hel del tid kvar på den här
            mandatperioden, så det blir säkert en hel del debatter.
          </note>
          <note>
            Jag har en undran. Hur resonerar ni från majoritetens sida när
            det gäller den uppvaktning som vi fick från Jernkontoret? De pekade
            på problemen för stålindustrin. Vad jag förstår av uppvaktningen
            och det har vi inte heller tagit upp i vårt förslag ska vi gå
            utanför den ram man räknade med finns. Vi ligger innanför även
            om man skulle ta hänsyn till stålindustrins behov. Hur har ni
            resonerat i den frågan? Tycker ni inte att det är angeläget att
            vi får bra besked till den industri som bearbetar våra råvaror
            så att även de ser en framtidstro i Sverige?
          </note>
          <note type="speaker">
            Anf. 99 CECILIE TENFJORD-TOFTBY (m) replik:
          </note>
          <note>
            Herr talman! Gränsdragningar är alltid svåra, Alf Eriksson. Visst
            har vi lyssnat på de åsikter som har framkommit.
          </note>
          <note>
            Nu måste du komma ihåg att vi fick höra åsikter från en bransch.
            Hade vi dragit gränserna på ett annat sätt hade andra branscher
            kommit och uppvaktat oss.
          </note>
          <note>
            Vi har i våra avvägningar tagit hänsyn till just önskemålet om
            att påverka elcertifikatssystemet så lite som möjligt. Som Karin
            Pilsäter sade kommer vi i ett senare skede att se över elcertifikatssystemet
            för att se hur det på bästa sätt ska gynna både den svenska industrin
            och miljön.
          </note>
          <note>
            Du säger att ert förslag inte skulle ha påverkat andelen el som
            skulle finnas kvar inom elcertifikatssystemet. Det är er uppfattning.
            Energimyndigheten har en annan uppfattning. Det är Energimyndighetens
            uppfattning och inte Socialdemokraternas uppfattning som utskottet
            har valt att gå på.
          </note>
          <note type="speaker">
            Anf. 100 ALF ERIKSSON (s) replik:
          </note>
          <note>
            Herr talman! Enligt de beräkningar som återfinns i propositionen
            finns ett utrymme på 42 terawattimmar för undantag. Med det tillägg
            som vi har kommer vi inte upp över de 42 terawattimmarna.
          </note>
          <note>
            I det tillkännagivande som utskottet också gör breddas översynen.
            Vad jag förstår kommer inte den att levereras de närmaste veckorna
            så att den kan ligga till grund för den typen av bedömningar från
            industrins sida. När tror Cecilie att den breda översynen av styrmedel
            på klimat- och energisidan kan vara färdig så att vi kan ta ställning
            till den i riksdagen?
          </note>
          <note type="speaker">
            Anf. 101 CECILIE TENFJORD-TOFTBY (m) replik:
          </note>
          <note>
            Herr talman! Nu måste vi vänta på att industrierna kan anpassa
            sig till den nya föreslagna lagstiftningen innan vi kan göra en
            översyn av de totala konsekvenserna av samtliga energipolitiska
            styrmedel som finns på miljösidan. Jag kan tyvärr inte ge Alf
            något svar på den frågan i dag. Jag återkommer gärna till den
            vid den senare energidebatt som jag ser fram emot att vi ska ha.
          </note>
          <note>
            Jag vill för övrigt påpeka att jag tycker att det är anmärkningsvärt
            att Socialdemokraterna och Miljöpartiet, som säger att de efter
            nästa val vill regera tillsammans, står så långt från varandra
            i en fråga som i dag är så viktig för det svenska näringslivet
            och för miljöfrågan.
          </note>
          <note type="speaker">
            Anf. 102 JAN ANDERSSON (c):
          </note>
          <note>
            Herr talman! Dagens debatt handlar om elcertifikatssystemet.
            Jag vill påminna om att när systemet med elcertifikat infördes
            var det både debatterat och kritiserat. I dagsläget är det skönt
            att konstatera att det är accepterat. Det har en betydelse för
            omställningen i det svenska energisystemet. Det handlar givetvis
            om den del som handlar om elen.
          </note>
          <note>
            Elcertifikatssystemet är en viktig drivkraft för att öka på produktionen
            av förnybar el i det svenska elsystemet. Man kan ibland av debatten
            tro att det inte händer något när det gäller investeringar. Det
            investeras kraftigt i förnybar energi runt om i Sverige. Det tror
            jag också att de som försöker ge bilden av att inget händer är
            väl medvetna om. Det är synd om vi försöker skapa en bild av verkligheten
            som faktiskt inte stämmer med den verklighet som finns runt om
            i våra bygder där investeringarna pågår för fullt.
          </note>
          <note>
            Det är betydelsefullt att elcertifikatssystemet upplevs som och
            är stabilt. Det handlar om långsiktiga investeringar. Som investerare
            vill du veta att det inte finns en ryckighet eller att några nya
            nycker från riksdagen ändrar förutsättningarna för investeringar
            som handlar om kanske 1020 års avskrivningstid.
          </note>
          <note>
            Därför är min grundinställning till elcertifikatssystemet att
            vi i princip inte ska göra några förändringar. Jag tror att vi
            är hyfsat överens om att elcertifikatssystemet är komplicerat.
            I komplicerade system krävs ibland finjusteringar. Men det gäller
            att vara försiktig med signalsystemet. Det här är en finjustering
            vi gör i undantagen från kvotplikten.
          </note>
          <note>
            Debatten har i mycket präglats av gränsdragningsproblemen. Så
            fort man gör ett undantag har vi ett gränsdragningsproblem. Det
            är oppositionens förmån att säga att gränsen ska dras någon annanstans
            där den är bättre lite ospecificerat var den ska dras någonstans.
          </note>
          <note>
            Nu har vi satt ned foten och sagt att gränsen går här. Givetvis
            trillar någon på en sida man tycker är bra och någon annan trillar
            på en sida där man inte tycker att det är bra. Så blir det med
            en gränsdragning. De enda som inte har gränsdragningsproblem är
            Miljöpartiet, som ju säger att det inte ska vara några undantag.
            Såvitt jag förstår är socialdemokratin inte helt inne på det.
            De vill snarare ha fler undantag. Det är väl möjligt att den tänkta
            regeringskonstellationen också kommer att ha vissa gränsdragningsproblem
            vid undantag i kvotplikten.
          </note>
          <note>
            Det är oerhört viktigt att elcertifikatssystemet uppfattas som
            stabilt och långsiktigt. Det är ett ansvar som jag tycker att
            majoriteten i utskottet har tagit. Vi sänder signalen till marknaden
            att det är ett långsiktigt och stabilt system. Med det yrkar jag
            bifall till utskottets majoritetsförslag och avslag på reservationerna.
          </note>
          <note type="speaker">
            Anf. 103 ALF ERIKSSON (s) replik:
          </note>
          <note>
            Herr talman! Jan Andersson började med att säga att det är bra
            att vi har ett system på plats med elcertifikat och att många
            har kritiserat det. Ja, det var det, men det var inte vi.
          </note>
          <note>
            Debatten började kanske lite tidigt för oss alla, så alla hann
            inte hit. I mitt anförande berättade jag om att vi i stort är
            överens när det gäller utformningen av systemet, men det finns
            en skönhetsfläck för stålindustrin.
          </note>
          <note>
            Det var inte den som jag tänkte ta upp nu, utan det var den fråga
            som Jan Andersson också berörde, att det nu investeras mycket
            i förnybar energi. Ja, just det det är alldeles riktigt. Det beror
            på att vi satte det här systemet med elcertifikat i sjön 2003
            och förändrade det delvis 2005 och 2006. Men vi riskerar att tappa
            tempo, eftersom de investeringsbeslut som nu ska fattas gäller
            framöver, efter det som nu byggs upp.
          </note>
          <note>
            Det är där problemet ligger, att det är en osäkerhet på marknaden
            och att man inte vet vad som ska hända. Det är det som finns med
            i vårt särskilda yttrande till betänkandet. Vi vill att man ska
            snabba på det här för att få fram signalsystemet, så att det inte
            blir ett sådant här tidstapp.
          </note>
          <note>
            Jag såg att växthusodlingen har problem med de här frågorna.
            Har Jan Andersson någon kommentar till växthusens problem? De
            säger sig också hamna mellan stolarna i det här systemet.
          </note>
          <note type="speaker">
            Anf. 104 JAN ANDERSSON (c) replik:
          </note>
          <note>
            Herr talman! När det gäller utvecklingen av den förnybara elenergin
            tycker jag att man försöker måla upp bilden av att inget händer.
            Siffrorna för 2007 visar att vi hade en ökning på 1 ½ terawattimme
            förnybar energi i systemet, om vi räknar bort förändringar i vattenkraften.
            En 2-procentig ökning tycker jag är en bra ökning. Då vet vi att
            väldigt många investeringar inte är igångsatta utan är på projekteringsstadiet
            och är på väg. Så visst händer det saker och ting på området förnybar
            energi.
          </note>
          <note>
            Sedan frågar Alf Eriksson ännu en gång om det som finns utanför
            undantagen från kvotplikten. Jag kan läsa i betänkandet att Socialdemokraterna
            anser att regeringens förslag innehåller några mindre lyckade
            gränsdragningar. Jag skulle vara väldigt intresserad av att höra
            Alf Erikssons förslag till lyckade gränsdragningar. Det är ju
            det som är oppositionens linje: någon annanstans, där det inte
            drabbar.
          </note>
          <note>
            Jag tycker inte att det är en ansvarstagande linje att säga att
            man vill ha gränsen någon annanstans. Då får vi nästa uppvaktning.
            Alf Eriksson vet ju från regeringstiden att det är så det fungerar.
          </note>
          <note>
            Var är de lyckade gränsdragningarna? Låt oss få höra några exempel
            på var gränserna ska gå!
          </note>
          <note type="speaker">
            Anf. 105 ALF ERIKSSON (s) replik:
          </note>
          <note>
            Herr talman! En 2-procentig ökning av investeringarna 2007 ja
            visst; det var precis det jag syftade på. De är grundade på tidigare
            beslut. Man ska ta i beaktande att leveranstiden på ett vindkraftverk
            är uppe i fyra år. Det innebär att de beslut som ska verkställas
            om fyra år bör fattas i dag. Men det gör man inte, för man vet
            inte vilka spelregler som gäller. Det är det jag avser när jag
            säger att vi riskerar att få tapp i tiden.
          </note>
          <note>
            När det gäller gränsdragningar har vi pekat på att om man räknar
            in hela förädlingskedjan när det gäller internationellt konkurrensutsatt
            industri skulle man hamna inom undantagsområdet för kvoterna,
            inom de 42 terawattimmarna. Då skulle vi ha en gränsdragning som
            vi anser skulle kunna fungera väl.
          </note>
          <note>
            När det gäller växthusodlingen har vi inget annat förslag. Men
            eftersom ni sitter på alla utredningsresurser och alla informationskällor,
            i och med att ni har regeringsmakten, trodde jag att ni hade några
            signaler om hur vi ska klara det. Det här är lite allvarligt.
            De växthus som drabbas är utsatta för internationell konkurrens.
            Samtidigt vill vi ha närodlade livsmedel, och konsumenternas krav
            på närodlade livsmedel ökar.
          </note>
          <note>
            Därför var min fråga om Jan Andersson kanske hade något förslag
            på hur vi skulle kunna underlätta för dessa att förändra sin energiproduktion
            från fossil till förnybar uppvärmningsmetod.
          </note>
          <note type="speaker">
            Anf. 106 JAN ANDERSSON (c) replik:
          </note>
          <note>
            Herr talman! När Alf Eriksson pratar om växthusnäringen pratar
            han om uppvärmning. Men det är ju framför allt den del av växthusnäringen
            som är beroende av belysning som berörs av det här. När det gäller
            uppvärmningen finns det mycket goda alternativ som inte styrs
            av elcertifikatssystemet. Låt oss inte ge oss in i den diskussionen.
          </note>
          <note>
            Sedan kan jag bara peka på den väldigt skilda ingång som de två
            tänkta regeringspartierna Socialdemokraterna och Miljöpartiet
            har.
          </note>
          <note>
            Socialdemokraterna skriver i betänkandet: Enligt vår uppfattning
            är undantaget från kvotplikten avgörande för en fortsatt god konkurrenskraft
            i de företag som verkar på den internationella marknaden.
          </note>
          <note>
            Miljöpartiet skriver å sin sida: Att undanta den svenska elintensiva
            industrin från kvotplikten ligger inte i linje med detta; snarare
            borde detta undantag avskaffas.
          </note>
          <note>
            Det där, mina vänner, är en väldigt stor skillnad i ingång till
            den svenska industrin och den konkurrenskraft som vi har i botten.
          </note>
          <note type="speaker">
            Anf. 107 JAN LINDHOLM (mp) replik:
          </note>
          <note>
            Herr talman! Centerpartiet har ingått i de energipolitiska uppgörelserna
            sedan 1975, 1991, 1997 och 2002 tillsammans med Socialdemokraterna.
            Min fråga handlar om huruvida de ingångna avtalen fortfarande
            gäller.
          </note>
          <note>
            Vi fick under frågestunden tidigare i dag höra från Centerpartiets
            ordförande Maud Olofsson i egenskap av näringsminister att det
            inte längre är intressant huruvida produktionen ökar eller inte
            vid nybyggnation, utan det avgörande är miljöhänsynen i de enskilda
            projekten. Jag antar att Centerpartiets linje att 66 terawattimmar
            ett normalår skulle vara ett övre tak för vattenkraften i Sverige
            inte gäller numera. Det vore bra att få ett tydligt besked om
            det även i den här debatten.
          </note>
          <note>
            Det är nämligen så att kvotpliktens betydelse för investeringsviljan
            i certifikatsberättigad teknik inte är oväsentlig. Det tycks som
            att debattörerna på regeringssidan menar att det bara skulle vara
            undantagen som är väsentliga, men det är faktiskt kvotplikten
            som sådan som avgör.
          </note>
          <note>
            Visst har vi på oppositionssidan olika åsikter om undantagen.
            Däremot är vi överens om att man behöver öka trycket för att få
            en ökad investeringsvilja. Sedan systemet med elcertifikat infördes
            har vi haft en tillväxt på 2,1 terawattimmar per år i snitt. Vi
            hade hoppats att regeringen skulle våga fortsätta och fatta beslut
            som gör att den här takten ökar. Vi skulle behöva komma upp i
            en högre takt.
          </note>
          <note>
            Tyvärr är det så att mixen inte är den bästa. Tyvärr är det så
            att en stor del ligger i vattenkraft, och vi ser med oro på att
            det fortsätter så. Ligger energiuppgörelsen fast när det gäller
            66 terawattimmar el?
          </note>
          <note type="speaker">
            Anf. 108 JAN ANDERSSON (c) replik:
          </note>
          <note>
            Herr talman! Jan Lindholm säger att Miljöpartiet och Socialdemokraterna
            i princip är på samma linje. Det är ungefär som att säga att jag
            och min fästmö inte är överens om vårt bröllop för jag vill ha
            kyrkbröllop och hon vill slå upp förlovningen.
          </note>
          <note>
            När det gäller kvotplikten och undantagen i kvotplikten, som
            vi diskuterar i dag, säger Socialdemokraterna: Vi vill ha mer
            undantag i kvotplikten. Miljöpartiet säger: Vi vill avskaffa den.
            Jag ser inte att det finns särskilt mycket likheter i den politiken.
          </note>
          <note>
            När det gäller certifikaten och vattenkraften hade vi förra året,
            tror jag, eller möjligen året dessförinnan en diskussion i utskottet
            om den småskaliga vattenkraften skulle vara med i certifikatssystemet
            eller ej. Det var ett tydligt besked: Vi ändrar inte på regelverket
            om den småskaliga vattenkraften i certifikatssystemet.
          </note>
          <note type="speaker">
            Anf. 109 JAN LINDHOLM (mp) replik:
          </note>
          <note>
            Herr talman! Det är märkligt att Jan Andersson inte förstår skillnaden
            mellan att ha undantag i en volym eller i en annan volym. Det
            är ju inte enbart undantagen som är intressanta, utan frågan gäller
            från vad man gör undantag. Den stora skillnaden är alltså att
            det i oppositionen finns ett intresse av att driva på utvecklingen
            för ökad investering i alternativ, hållbar och framför allt teknikdrivande
            industri.
          </note>
          <note>
            Från Miljöpartiets sida ser vi med oro att som certifikatssystemen
            är utformade i dag det är tråkigt att man inte får något besked
            från Centern här är 16 procent av den nytillkommande produktionen
            av förnybar energi inget som har med teknikdrift att göra över
            huvud taget. Det handlar om vattenkraft, där det redan finns en
            teknik som fungerar bra.
          </note>
          <note>
            Vi behöver utforma certifikatssystemet så att det styr i riktning
            mot ny teknik och utveckling.
          </note>
          <note>
            Här får vi inget svar på huruvida uppgörelsen ligger fast. Om
            den gjorde det vore det faktiskt möjligt att i större utsträckning
            flytta certifikatsdelen från vattenkraft över till vindkraft,
            solenergi, vågenergi och så vidare och på det sättet få en snabbare
            utveckling av ny teknik.
          </note>
          <note>
            Jag måste säga att det här excellerandet när det gäller i vilken
            del man vill ha undantag egentligen är ganska barnsligt. Det är
            en sak som vi kan diskutera. Vi kommer naturligtvis att successivt
            trappa ned den, för det är enda sättet vi känner till att få en
            bra teknikutveckling även i den elintensiva industrin. Vi har
            ju den erfarenheten från andra industriområden.
          </note>
          <note type="speaker">
            Anf. 110 JAN ANDERSSON (c) replik:
          </note>
          <note>
            Herr talman! Jag tror inte att de som i dagsläget befinner sig
            på en konkurrensutsatt marknad tycker att det är en barnslig diskussion
            om var undantagen ligger. Det tror jag verkligen inte.
          </note>
          <note>
            Om Jan Lindholm dessutom hade lyssnat på mitt anförande skulle
            han ha hört att jag sade att det är oerhört viktigt att vi har
            en stabilitet i elcertifikatssystemet. Stabilitet innebär i det
            här fallet att vi inte bollar runt med vilken typ av system vi
            har. I dagsläget har vi valt att inte ha ett fill-in- tariffssystem,
            för vi vill få ut så många kilowattimmar förnybar el som möjligt
            för varje krona som sätts in i systemet. Det har betydelse för
            miljön att vi har en förhållandevis snabb övergång, och då gäller
            det att få ut maximalt antal kilowattimmar förnybar energi per
            insatt krona.
          </note>
          <note>
            För mig är en förnybar kilowattimme förnybar oavsett om den kommer
            från vindkraft, vågkraft eller någon annan energikälla. Förnybar
            el är förnybar.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            9 § Beslut om ärenden som slutdebatterats den 12 november
          </note>
          <note>
            Punkt 4
          </note>
          <note>
            Punkt 5
          </note>
          <note>
            Övriga punkter
          </note>
          <note>
            10 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            11 § Ändrad sammansättning i Arbetsdomstolen i diskrimineringstvister
          </note>
          <note>
            Föredrogs
          </note>
          <note type="speaker">
            Anf. 111 JOSEFIN BRINK (v):
          </note>
          <note>
            Fru talman! Det förslag som arbetsmarknadsutskottet i dag ska
            debattera handlar om huruvida sammansättningen i Arbetsdomstolen
            ska ändras i mål som rör diskrimineringstvister så att de partsnominerade
            ledamöterna inte som i övriga mål är i majoritet.
          </note>
          <note>
            Det skäl som regeringen anför för det här förslaget är att Arbetsdomstolens
            opartiskhet inte ska kunna sättas i fråga. Det är förstås viktigt.
            Frågan är bara på vilka grunder Arbetsdomstolens opartiskhet i
            diskrimineringsmål skulle kunna sättas i fråga. Regeringen kan
            nämligen inte visa att det i diskrimineringstvister i Arbetsdomstolen
            skulle ha varit ett annat utslag om partsledamöterna i stället
            hade varit i minoritet. Orsaken är helt enkelt att det inte förhåller
            sig på det sättet.
          </note>
          <note>
            Den kritik som framförts mot Arbetsdomstolen bland annat från
            företrädare för de olika diskrimineringsombudsmännen och från
            borgerliga företrädare, nämligen att partsledamöterna på något
            sätt skulle gadda ihop sig i syfte att försvara sina avtal mot
            de människor som anser sig utsatta för diskriminering, har faktiskt
            inget stöd i verkligheten.
          </note>
          <note>
            När LO granskade samtliga domar i diskrimineringsärenden i Arbetsdomstolen
            under åren 19912004 visade det sig att partsledamöterna inte i
            ett enda fall ensamma hade avgjort målet. När skiljaktiga meningar
            förekom var det i stället juristdomarna som i samtliga fall hade
            möjlighet att avgöra målet. Det betyder att utslaget inte hade
            blivit ett annat om parterna i stället hade varit i minoritet.
          </note>
          <note>
            Flertalet av de remissinstanser som har yttrat sig över förslaget
            ställer sig liksom Lagrådet helt frågande till på vilka grunder
            den här förändringen ska genomföras eftersom det helt saknas belägg
            för att den löser något reellt existerande problem.
          </note>
          <note>
            Fru talman! Diskriminering i arbetslivet däremot är ett stort
            och allvarligt problem. Det krävs kraftfulla insatser för att
            bryta ned de strukturer som upprätthåller diskrimineringen. Men
            att undergräva de etablerade tvistlösningsmekanismerna i arbetslivet
            genom att lyfta ut och särbehandla tvister som rör just diskriminering
            kan knappast gynna ett mer effektivt bekämpande av diskrimineringen.
            Tvärtom detta påpekar bland annat TCO i sitt remissyttrande minskar
            faktiskt domstolens kompetens ju färre ledamöter som deltar i
            besluten.
          </note>
          <note>
            Med tanke på att ärenden som rör diskriminering i arbetslivet
            inte sällan också rör tvister i enlighet med LAS, MBL eller internationella
            konventioner om arbetstagares rättigheter är de partsnominerade
            ledamöternas kompetens viktig att ha i domstolen just för att
            målen ska få en så korrekt bedömning som möjligt.
          </note>
          <note>
            Regeringens förslag om att ändra på sammansättningen i Arbetsdomstolen
            är därför inte bara meningslöst utan riskerar faktiskt också att
            göra Arbetsdomstolens bedömningar sämre.
          </note>
          <note>
            Därför yrkar jag avslag på utskottets förslag i betänkandet och
            bifall till Vänsterpartiets reservation.
          </note>
          <note>
            Slutligen vill jag bara be fru talmannen och närvarande utskottsledamöter
            om ursäkt för att jag nu på grund av ett annat åtagande lämnar
            debatten. Jag hoppas att det fortsättningsvis blir en bra debatt.
          </note>
          <note type="speaker">
            Anf. 112 ULF HOLM (mp):
          </note>
          <note>
            Fru talman! Jag börjar med att yrka bifall till reservation 2
            i betänkandet.
          </note>
          <note>
            Regeringen föreslår i sin proposition att mål där den nya diskrimineringslagen
            är tillämplig ska avgöras av Arbetsdomstolen i en sammansättning
            med fem ledamöter, varav en för vardera arbetsgivar- och arbetstagarsidan.
          </note>
          <note>
            Jag välkomnar detta beslut och tycker att det är bra. Det är
            ett steg i rätt riktning. Jag skulle till och med kunna gå så
            långt att jag säger att man helt och hållet borde flytta de här
            diskrimineringsmålen från Arbetsdomstolen. Det säger jag inte
            därför att jag tycker att Arbetsdomstolen gör ett dåligt jobb
            absolut inte! Det är väldigt viktigt att Arbetsdomstolen med den
            speciella lösning som vi i Sverige valt och som funnits väldigt
            länge fungerar och är viktig i de frågor som gäller där.
          </note>
          <note>
            Vi i Miljöpartiet tycker att de invändningar som kommer från
            bland annat HomO och JämO är väldigt viktiga: att diskrimineringsmål
            i arbetslivet inte skiljer sig från diskrimineringsmål i andra
            fall. Därför bör de för tydlighetens skull och för att det ska
            bli en rättvis tillämpning av lagstiftningen bedömas på samma
            ställe, det vill säga i allmän domstol detta i stället för att
            flytta alla diskrimineringsmål till Arbetsdomstolen, vilket helt
            enkelt inte är möjligt. Då är det bättre att ha alla mål på samma
            ställe i allmän domstol.
          </note>
          <note>
            JämO säger i tidningen Lag &amp; Avtal från den 25 september: I diskrimineringsmål
            ska fokus ligga på diskrimineringen och inte på arbetsrättsliga
            aspekter.
          </note>
          <note>
            Detta är väldigt viktigt. Samma invändning har HomO som menar
            att samtliga diskrimineringsmål bör handläggas av de allmänna
            domstolarna.
          </note>
          <note>
            Jag ser alltså regeringens proposition som ett steg i rätt riktning.
            Det här var ju också föremål för den diskrimineringslagstiftning
            som börjar gälla den 1 januari nästa år.
          </note>
          <note>
            I det här förslaget har Miljöpartiet dock inte i nuläget valt
            att gå riktigt så långt. Vi accepterar att det blir en sammansättning
            med fem ledamöter. Men vi anser att regeringen skulle ha sett
            till att i propositionen tillföra en skrivning om att en särskild
            ämbetsmannaledamot med erfarenhet av diskrimineringsfrågor borde
            tillföras just för att sätta fokus på att dessa mål inte är vanliga
            arbetsrättsliga tvister. Man behöver ha en särskild kunskap när
            det gäller diskrimineringslagstiftningen. Därför tycker vi att
            regeringen borde ha tillfört en skrivning om detta när man nu
            lägger fram sin proposition, som vi i Miljöpartiet, som sagt,
            ser som ett steg i rätt riktning. Dock har man alltså missat en
            viktig aspekt på det hela.
          </note>
          <note>
            Med detta yrkar jag, som sagt, bifall till reservation 2.
          </note>
          <note type="speaker">
            Anf. 113 LUCIANO ASTUDILLO (s):
          </note>
          <note>
            Fru talman! Det betänkande som vi nu hanterar handlar, som sagts
            här, om sammansättningen i Arbetsdomstolen när det gäller diskrimineringsmål.
          </note>
          <note>
            Bakgrunden är dock lite längre än så. När det gäller hela Arbetsdomstolen
            som konstruktion detta sagt delvis mot bakgrund av Ulf Holms tidigare
            inlägg har de fyra borgerliga partierna tillsammans med Miljöpartiet
            drivit linjen att lyfta över alla diskrimineringsmål från Arbetsdomstolen
            till civila domstolar.
          </note>
          <note>
            Vi och, i det här fallet, Vänsterpartiet har på olika sätt motverkat
            detta därför att vi tror på den svenska modellen och står upp
            för den. Där är Arbetsdomstolen oerhört viktig för att skydda
            löntagare och för att ha ett effektivt system.
          </note>
          <note>
            Vi var i minoritet även då vi regerade. Den utredning som då
            fanns Diskrimineringskommittén, som jag för övrigt satt med i
            fick ett tilläggsdirektiv för att hantera den här frågan.
          </note>
          <note>
            Vi vet för övrigt att den borgerliga regeringen har ett annat
            uppsåt än det Miljöpartiet har när det gäller Arbetsdomstolen.
            Här finns också, precis som i den övriga politiken, en vilja att
            försvaga den svenska modellen. I detta ligger att lyfta bort intresseledamöterna,
            parterna, ur den här typen av tvister. Men det lägger vi åt sidan.
          </note>
          <note>
            I Diskrimineringskommittén granskades den här typen av mål utifrån
            det Josefin Brink tog upp om man kunde se att de parter som är
            i majoriteten i målen någon gång röstat för att skydda sina intressen.
            Vi gick vidare till EG-rätten och kollade där. Det har funnits
            liknande tvister i andra länder i Europa där det finns den här
            typen av domstolar. All den granskning som gjordes ledde till
            att vi kunde konstatera att det inte finns någonting som gjorde
            att man kunde ifrågasätta den legitimitet som domstolarna hade
            med den sammansättning som tidigare fanns eller något annat sådant.
            Det som däremot konstaterades var att intresseledamöterna tvärtom
            var en viktig resurs i den här typen av mål. Det finns en dom
            i EG-rätten om det.
          </note>
          <note>
            För oss socialdemokrater i kommittén var det viktigaste att behålla
            den här typen av mål i Arbetsdomstolen så att vi inte tar ett
            första litet steg i att försvaga Arbetsdomstolen och kanske till
            och med avveckla den, som varit en linje hos en del av de borgerliga
            partierna.
          </note>
          <note>
            Vi gick med på en kompromiss och fick över Kristdemokraterna
            på den kompromissen och bestämde oss för att gå med på linjen
            att minska andelen intresseledamöter från fyra till två. Vi behöll
            fokus på det som vi socialdemokrater tycker är viktigt, att behålla
            Arbetsdomstolen och behålla där den typen av mål som diskrimineringsmålen
            är. Oftast är det så att diskriminering är en arbetsrättslig fråga
            också. Då är det viktigt att hålla samman allt i en och samma
            domstol.
          </note>
          <note>
            Vi tyckte att det var en rimlig kompromiss, och därför följer
            vi upp den kompromissen i vårt ställningstagande och det särskilda
            yttrande som finns med i betänkandet. Därför väljer vi att i övrigt
            avstå i det här ärendet. Man följer inte riktigt hela vägen, kan
            vi tycka.
          </note>
          <note>
            Diskrimineringskommittén kom också fram till att det var viktigt
            att se till att det fanns med någon som har särskild kompetens
            i diskrimineringsfrågor. Det finns inte med här. Vi har därför
            all sympati med Miljöpartiets ställningstagande, men vi väljer
            i det här fallet att stötta vårt särskilda yttrande och inte delta
            i beslutet.
          </note>
          <note type="speaker">
            Anf. 114 ANNIKA QARLSSON (c):
          </note>
          <note>
            Fru talman! Ärendet har en lång bakgrund. Luciano Astudillo tog
            upp en del kopplad till Arbetsdomstolen. Bakgrunden till själva
            förslaget är Diskrimineringskommittén som 2006 lämnade sitt slutbetänkande,
            En sammanhållen diskrimineringslagstiftning . Den samlade diskrimineringslagen
            är redan beslutad och träder i kraft den 1 januari 2009. Kommittén
            föreslog dessutom att intresseledamöter inte skulle vara i majoritet
            i Arbetsdomstolen i diskrimineringsmål. Skälet till det var att
            det utifrån sett inte får finnas några tvivel om att Arbetsdomstolen
            är opartisk.
          </note>
          <note>
            Det förslag vi debatterar i dag innebär att ett mål där ett yrkande
            helt eller delvis grundas på ett sådant förhållande som avses
            i den nya diskrimineringslagen ska avgöras av Arbetsdomstolen
            i en sammansättning med fem ledamöter, varav en för vardera, arbetsgivar-
            och arbetstagarsidan. Om parterna i målet begär att Arbetsdomstolen
            ska ha en sammansättning med sju ledamöter ska dock en sådan sammansättning
            få användas. Vidare föreslås att domstolen vid hanteringen av
            diskrimineringsmål även ska vara domför i en sammansättning med
            tre lagfarna domare vid behandling av frågor om prövningstillstånd
            eller vid prövning av annat än arbetsrättsliga frågor som inte
            sker vid huvudförhandling. Dessa ändringar föreslås träda i kraft
            den 1 januari 2009.
          </note>
          <note>
            Många remissinstanser har yttrat sig. Ombudsmannen mot etnisk
            diskriminering, Handikappombudsmannen och Sveriges Kommuner och
            Landsting tillstyrker förslaget. Sveriges advokatsamfund, Ombudsmannen
            mot diskriminering på grund av sexuell läggning och Jämställdhetsombudsmannen
            anser att domstolen helt ska bestå av lagfarna jurister för det
            fall målen ska handläggas i Arbetsdomstolen, medan Arbetsdomstolen
            och arbetstagar- och arbetsgivarorganisationer avstyrker förslaget.
          </note>
          <note>
            Fru talman! Med de diskussioner som funnits och med tanke på
            hur många som anger att de upplever sig diskriminerade i samhället
            och i arbetslivet är det viktigt att stärka arbetet för att komma
            åt problemet. Det finns flera undersökningar på olika områden
            som visar på hur utbrett det är. Brottsförebyggande rådet visade
            i slutet av februari att människor med utländsk bakgrund diskrimineras
            genom hela rättskedjan. Antidiskrimineringsbyrån i Umeå gjorde
            en attitydundersökning med hjälp av SCB, vilken visar att nio
            av tio svenskar är medvetna om att diskriminering förekommer men
            att bara 14 procent anser att arbetet mot det räcker.
          </note>
          <note>
            Arbetsmiljöverket visar i sin arbetsmiljörapport för 2007 att
            14 procent av kvinnorna och 5 procent av männen någon gång under
            de senaste tolv månaderna har varit utsatta för sexuella trakasserier
            eller trakasserier på grund av kön.
          </note>
          <note>
            Vad vill jag säga med dessa redovisningar? Ja, det är att diskriminering
            är mycket vanligt förekommande men att det inte leder till någon
            form av åtgärder, och det är ytterst få som i nästa steg når fram
            till Arbetsdomstolen. Det är främst Arbetsmiljöverkets undersökning
            som har direkt anknytning till Arbetsdomstolen och de fall som
            kommit dit. De andra två visar ändå på att attityder och förhållningssätt
            som genomsyrar vår vardag.
          </note>
          <note>
            Arbetsdomstolen får in ca 400 mål per år. För 2007 var det 274
            som stämdes in till Arbetsdomstolen direkt och 115 som överklagades
            från tingsrätter. Av de 274 var det 2 procent som var tvister
            enligt jämställdhetslagen och 5 procent enligt lagar om diskriminering.
            Det innebär att det var en handfull åtal enligt jämställdhetslagen
            och drygt ett dussin enligt de andra diskrimineringslagarna. Det
            kan jämföras med att 14 procent av kvinnorna och 5 procent av
            männen under de senaste tolv månaderna varit utsatta för trakasserier.
          </note>
          <note>
            Självklart är det inte bara partssammansättningen i Arbetsdomstolen
            som gör en avgörande differens, men det är ändå en viktig signal
            att visa att det är jurister som ska vara i majoritet. Reformen
            får självklart följas upp för att se om det blir fler fall som
            anmäls och som drivs längre än till de förhandlingar mellan parterna
            där de flesta anmälda fall avgörs i dag.
          </note>
          <note>
            Skälet till ändringen anförs från regeringen och från oss i allianspartierna
            i utskottet i termer av att det utifrån sett inte får finnas några
            tvivel om att Arbetsdomstolen är opartisk. Att så få fall av diskrimineringsärenden
            anmäls, drivs vidare och slutligen kommer till domstol över huvud
            taget är för mig och för alliansen en oroande situation, speciellt
            som det i undersökningar anges vara ett mycket större problem.
          </note>
          <note>
            Därför yrkar jag bifall till propositionen.
          </note>
          <note type="speaker">
            Anf. 115 ULF HOLM (mp) replik:
          </note>
          <note>
            Fru talman! Med anledning av det som Annika Qarlsson tog upp,
            antalet mål om diskriminering som går vidare, måste man ställa
            sig frågan: Varför fortsätter ni inte och tar hela steget ut och
            lägger över samtliga diskrimineringsärenden på allmän domstol?
            Det skulle ha varit det logiska, där man konsekvent skulle ha
            fått alla mål som rör diskrimineringsärenden behandlade på ett
            ställe. Med detta, fru talman, vill jag samtidigt passa på att
            säga att det är väldigt viktigt att vi behåller Arbetsdomstolen
            i dess egenskap av den domstol som ska handlägga arbetsrättsliga
            frågor. Så mycket jag vet är både arbetstagarsidan och arbetsgivarsidan
            väldigt objektiva i sina bedömningar. Jag har inte kunskap för
            att kunna bedöma det, men jag har heller ingen anledning att tro
            att det skulle vara osant.
          </note>
          <note>
            Diskrimineringsärenden är komplicerade. Därför har vi en partimotion
            om detta. Om regeringen inte orkar gå ända fram, vilket verkar
            konstigt med den argumentering som Annika Qarlsson har kunde man
            åtminstone se till att ha en särskild ämbetsmannaledamot med erfarenhet
            av diskrimineringsärenden just nu. Varför kan inte majoriteten
            tillstyrka detta?
          </note>
          <note type="speaker">
            Anf. 116 ANNIKA QARLSSON (c) replik:
          </note>
          <note>
            Fru talman! Vi har i alliansens fyra olika partier haft lite
            olika uppfattning. Det är två partier som har drivit att vi inte
            skulle ha specialdomstolar över huvud taget. Men den gemensamma
            gången är att vi vill ha kvar dem och att vi ändrar sammansättning
            på det viset som föreslås i dag. Anledningen till att vi ändrar
            förslaget i enlighet med hur det ser ut i dag är att det fanns
            ett utredningsunderlag klart. Det gjorde att förslaget kunde genomföras
            här och nu.
          </note>
          <note>
            Precis som Ulf Holm sade i sitt anförande var det från Centerpartiets
            sida ett steg i rätt riktning. Det var också ett steg som hela
            alliansen kände att man stod bakom och gemensamt kunde föra fram.
          </note>
          <note>
            Precis som Luciano Astudillo sade tidigare har man även gjort
            överväganden i Europadomstolen för att se om det stämmer. Det
            finns också med i utredningen. Det visar sig att i de fall som
            har drivits vidare har någon form av partiskhet inte visat sig.
            Det är väldigt tydligt att varken regeringen eller alliansen säger
            att det har förekommit oegentligheter och att det är därför som
            vi gör det.
          </note>
          <note>
            Jag tror att det kan finnas en risk att människor väljer att
            inte driva frågorna vidare bara på grund av att de upplever och
            känner sig felbehandlade. De frågor som eventuellt skulle kunna
            vara tveksamma drivs alltså inte vidare.
          </note>
          <note>
            I utredningen exemplifierar man med ett par olika fall där det
            skulle kunna finnas sådant som arbetsmarknadens parter gemensamt
            är intresserade av att gå emot. Man har alltså inget faktiskt
            fall, utan man visar bara på exempel där det skulle kunna finnas
            ett gemensamt intresse från arbetsmarknadens parter. Då gäller
            det någonstans att göra det möjligt även för dessa fall att bli
            anmälda och komma fram.
          </note>
          <note type="speaker">
            Anf. 117 ULF HOLM (mp) replik:
          </note>
          <note>
            Fru talman! Jag hoppas verkligen inte att regeringen kommer att
            lägga fram något förslag om att avskaffa specialdomstolarna. Det
            skulle vara hemskt om så skedde. Jag tror nämligen att AD med
            den kompetens som finns där är väldigt viktig när det gäller arbetsrättsliga
            frågor.
          </note>
          <note>
            Samtidigt måste jag säga att det låter som om Annika Qarlsson
            tycker att Miljöpartiet har rätt, det vill säga att diskrimineringsfrågor
            ska samlas på ett ställe och att det inte ska finnas någon tvetydighet
            när det gäller att vissa fall ska tas upp i AD och vissa i allmän
            domstol. Det är bara ett konstaterande. Jag lär inte få svar på
            den frågan.
          </note>
          <note type="speaker">
            Anf. 118 ANNIKA QARLSSON (c) replik:
          </note>
          <note>
            Fru talman! Ulf Holm får svar fast han inte ber om det.
          </note>
          <note>
            Nej, jag tycker inte det, så länge vi har kvar Arbetsdomstolen
            som har ansvaret för arbetsmarknadsfrågorna. Väldigt många gånger
            visar man att det sällan är rena diskrimineringsmål utan att de
            oftast är kopplade till flera andra saker som rör arbetsmarknaden.
            Jag kan lugna både Ulf Holm och de andra med att det inte finns
            en majoritet för att ta bort specialdomstolarna och att regeringen
            inte tänker lägga fram ett sådant förslag. De kommer att finnas
            kvar, och diskrimineringsmålen som rör arbetsmarknaden tycker
            vi ska vara kvar i Arbetsdomstolen, annars hade vi lagt fram ett
            annat förslag på riksdagens bord.
          </note>
          <note>
            Överläggningen var härmed avslutad.
          </note>
          <note>
            12 § Förbud mot utsläppande på marknaden av päls av katt och
            hund m.m.
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            13 § Skyldighet för kommunerna att lämna uppgifter om djurskydd
            m.m.
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan och hänvisning av ärenden till utskott
          </note>
          <note>
            Anmäldes
          </note>
          <note>
            Kammaren biföll talmannens förslag att dessa motioner omedelbart
            skulle hänvisas till finansutskottet.
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 november
          </note>
          <note>
            Luciano Astudillo
          </note>
          <note>
            Luciano Astudillo
          </note>
          <note>
            Helene Petersson
          </note>
          <note>
            Helena Leander
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 18 november.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 november
          </note>
          <note>
            Allan Widman
          </note>
          <note>
            Annie Johansson
          </note>
          <note>
            Carina Hägg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 november.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 13 november
          </note>
          <note>
            Maria Lundqvist-Brömster
          </note>
          <note>
            Gunnar Andrén
          </note>
          <note>
            Luciano Astudillo
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 18 november.
          </note>
          <note>
            19 § Kammaren åtskildes kl. 16.33.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
