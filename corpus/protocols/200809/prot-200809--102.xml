<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--102</head>
          <docDate when="2008-04-17">2008-04-17</docDate>
        </div>
      </front>
      <body>
        <div>
          <note n="216aa1d9">
            ﻿
          </note>
          <note n="5df9fc8a">
            Riksdagens protokoll
          </note>
          <note n="749dd97b">
            2008/09:102
          </note>
          <note type="date" n="ada00b1f">
            Fredagen den 17 april
          </note>
          <note n="7154204a">
            Kl. 09:00 - 12:23
          </note>
          <note n="275802fc">
            1 § Anmälan om fördröjda svar på interpellationer
          </note>
          <note n="abecab59">
            Till riksdagen hade inkommit följande skrivelser:
          </note>
          <note n="0b9a0ce4">
            Interpellation 2008/09:438
          </note>
          <note n="eaa0d322">
            Interpellation 2008/09:438 Resurser för kvalitet i grundutbildningarna
          </note>
          <note n="2be336e0">
            Interpellationen kommer att besvaras tisdagen den 5 maj 2009.
          </note>
          <note n="d6a7d328">
            Skälet till dröjsmålet är sedan tidigare inbokade möten där det
            inte är möjligt att ändra tidpunkten.
          </note>
          <note n="d37c674a">
            Lars Leijonborg
          </note>
          <note n="c869b97a">
            Interpellation 2008/09:441
          </note>
          <note n="f7a0b5e0">
            Interpellation 2008/09:441 Den dolda kvinnosjukdomen endometrios
          </note>
          <note n="699c47a9">
            Interpellationen kommer att besvaras tisdagen den 28 april 2009.
          </note>
          <note n="589ac9af">
            Skälet till dröjsmålet är sedan tidigare inbokade engagemang.
          </note>
          <note n="88530a53">
            Marianne Jenryd
          </note>
          <note n="c5158fa6">
            Interpellation 2008/09:444
          </note>
          <note n="df5fbb9d">
            Interpellation 2008/09:444 Regeringens syn på studentinflytande
          </note>
          <note n="2be336e0">
            Interpellationen kommer att besvaras tisdagen den 5 maj 2009.
          </note>
          <note n="d6a7d328">
            Skälet till dröjsmålet är sedan tidigare inbokade möten där det
            inte är möjligt att ändra tidpunkten.
          </note>
          <note n="d37c674a">
            Lars Leijonborg
          </note>
          <note n="9df59103">
            Interpellation 2008/09:445
          </note>
          <note n="0a620d50">
            Interpellation 2008/09:445 Anslag till studiesocial verksamhet
          </note>
          <note n="2be336e0">
            Interpellationen kommer att besvaras tisdagen den 5 maj 2009.
          </note>
          <note n="d6a7d328">
            Skälet till dröjsmålet är sedan tidigare inbokade möten där det
            inte är möjligt att ändra tidpunkten.
          </note>
          <note n="d37c674a">
            Lars Leijonborg
          </note>
          <note n="3cf029ad">
            2 § Hänvisning av ärenden till utskott
          </note>
          <note n="0cc25bd1">
            Föredrogs och hänvisades
          </note>
          <note n="820104d0">
            3 § Migration och asylpolitik
          </note>
          <note n="92431f0f">
            Föredrogs
          </note>
          <note type="speaker" n="ab3a5b07">
            Anf. 1 MAGDALENA STREIJFFERT (s):
          </note>
          <u who="Q4980790" xml:id="i-59c154f955e2525f-0" n="c8fe32dd">
            <seg n="b018529f">
              Fru talman! Många med mig har säkert läst Vilhelm Mobergs utvandrarepos
              om Karl Oskar och Kristina, som utvandrade från södra Småland
              till Minnesota i USA i mitten av 1800-talet. Vårt land var då
              mycket fattigt. Många dog på grund av hunger och svält. Frireligiösa
              förföljdes, och framtiden stavades arbetslöshet och fattigdom.
              I USA fick många en bättre framtid för sig och för sina barn.
            </seg>
            <seg n="5fe30626">
              I början av 1980-talet kom en ung man vid namn José Goñi till
              Sverige. Han flydde undan förföljelse av militärdiktaturen i Chile,
              en militärdiktatur som förbjöd alla organisationer som inte stödde
              juntan, vilket ledde till att många torterades, försvann eller
              mördades brutalt. I Sverige fick José Goñi en fristad undan förföljelse
              men fortsatte sin kamp för ett demokratiskt och fritt Chile. I
              dag har han återvänt till sitt hemland och har varit försvarsminister
              i den chilenska regeringen.
            </seg>
            <seg n="3a53d38d">
              Hassan Ali miste två av sina äldsta barn under en bombräd i början
              av 2004 i krigets Irak. Familjen var tvungen att fly från sitt
              hem i Bagdad. Först var de flyktingar i sitt eget hemland tillsammans
              med 2,2 miljoner andra irakier men lyckades sedan ta sig till
              grannlandet Syrien och befinner sig i dag i ett flyktingläger
              där de lever under mycket svåra förhållanden.
            </seg>
            <seg n="3691b1c5">
              Med dessa exempel vill jag visa att det inte är någonting nytt
              att människor flyttar till andra länder för att söka sig ett bättre
              liv och förbättra levnadssituationen för sig själva, sina barn
              och sin familj. Från att vara ett fattigt land för 150 år sedan
              har Sverige utvecklats och tillhör i dag världens rikaste länder.
              På senare tid är det fler som därför har kommit till Sverige för
              att arbeta eller för att få en fristad undan förföljelse.
            </seg>
            <seg n="26acfa9c">
              Vi socialdemokrater anser att Sverige har blivit ett rikare,
              öppnare och mer kulturellt berikat land med den mångfald som i
              dag finns i Sverige.
            </seg>
            <seg n="50f903b3">
              Fru talman! Vi socialdemokrater har alltid utgått från våra grundläggande
              värderingar när vi formar vår politik. Med alla människors lika
              värde i grunden vill vi förändra samhället så att alla ska ha
              samma möjligheter i livet och friheten att aktivt själv välja
              sina vägar, oavsett hur mycket pengar ens föräldrar har, vilket
              land man kommer ifrån, vilken religion man utövar, om man är man
              eller kvinna eller om man råkar älska någon av samma kön. Genom
              politiken och genom reformer är vi övertygade om att vi tillsammans
              kan skapa ett mer jämställt och jämlikt samhälle i Sverige och
              i världen.
            </seg>
            <seg n="30a99509">
              Internationell solidaritet handlar om att våga stå upp emot de
              orättvisor som sker också över nationsgränsen och att stå på de
              svagas och förtrycktas sida i kampen för frihet och rättvisa.
              Som socialdemokrat tycker jag att det är viktigt att vi följer
              de konventioner om mänskliga rättigheter som vi skrivit under
              och att vi vågar stå upp för våra gemensamma åtaganden när andra
              länder bryter mot dessa.
            </seg>
            <seg n="1de7c932">
              Migration är i grunden något positivt, men vi ser hur vinsterna
              blir orättvist fördelade. I dag är det marknadsekonomin som är
              den härskande ideologin i västvärlden, i EU och i Sverige, en
              ideologi som säger att politiken ska hålla sig borta. I stället
              är det marknaden som ska bestämma. Det leder till att de starkaste,
              de som har mest pengar, är de som profiterar på andras bekostnad.
            </seg>
            <seg n="b6bde04e">
              Vi ser hur migranter blir hänsynslöst utnyttjade av skrupelfria
              arbetsgivare som bara har företagets vinst för ögonen. Vi ser
              hur kvinnor och barn säljs som varor på den tyvärr alltmer växande
              sexmarknaden. Vi ser hur västvärlden profiterar på fattiga länders
              bekostnad, exempelvis genom att fiska ur deras eget vatten. Vi
              ser hur västvärlden bygger högre murar runt sina nationsgränser
              för att hindra människor att ta sig dit och därmed hindra dem
              från deras mänskliga rättighet att söka asyl.
            </seg>
            <seg n="8d4ec609">
              I dag ser vi hur det ideologiska får styra politiken i en riktning
              som skrämmer mig, både som socialdemokrat och som medmänniska.
              Jag tror att en rättvis värld är möjlig. Jag tror att alla vinner
              på minskade klyftor. Jag tror på människors inneboende kraft och
              förmåga. Men politiken går i en helt annan riktning.
            </seg>
            <seg n="e24e948d">
              När vi nu ser en djup ekonomisk kris med hög arbetslöshet är
              det viktigt att vi vågar stå upp för människors lika värde. Men
              jag är orolig för den retorik som vi hör i dag i Europa och i
              västvärlden men tyvärr också ibland i Sverige, en retorik som
              exempelvis statsrådet Tobias Billström också ger uttryck för,
              exempelvis med svenskkontraktet, men också med en retorik där
              man skapar en vi-och-de-känsla att acceptera och att bli accepterad.
            </seg>
            <seg n="4500ae18">
              Visst finns det problem inom svensk flykting- och integrationspolitik.
              Vi socialdemokrater kan också vara självkritiska. På samma sätt
              kan det också finnas problem inom skolan, inom vården och på arbetsmarknaden.
              Men vi löser det genom politik och utifrån människors lika värde
              och en demokratisk värdegrund, inte genom en högerpopulistisk
              retorik.
            </seg>
            <seg n="bfd8fa1e">
              Inom Europeiska unionen genomförs i dag en rad åtgärder för att
              nå en gemensam asyl- och flyktingpolitik. För de människor som
              kommer till Europa och söker en fristad är det viktigt att de
              får samma bemötande, samma rättigheter och samma skyldigheter
              oavsett vilket land de söker asyl i. Men då måste en gemensam
              asyl- och flyktingpolitik också utgå från en human och rättssäker,
              människovärdig grund där Genèvekonventionen respekteras och följs.
            </seg>
            <seg n="e37df58f">
              Vi vet att det finns främlingsfientliga krafter i Europa som
              vill annorlunda. Vi ser att de direktiv och beslut som nu diskuteras
              och genomförs går i en mer restriktiv riktning, och många medlemsländer
              uppfyller inte ens de miniminivåer för asylprocessen, mottagande
              och familjeåterförening som vi i EU gemensamt har åtagit oss.
            </seg>
            <seg n="d646dbfb">
              Kommissionen måste vara hårdare och tuffare mot de länder som
              redan i dag inte följer de åtagandena. Vi måste ha verktyg för
              att se till att vi har medlemsländer som kan uppfylla de miniminormer
              som vi redan har beslutat om innan vi säger att vi ska ha en gemensam
              asyl- och flyktingpolitik. För hur kommer den annars att se ut?
              Vilka grunder kommer den att vila på? Ja, det finns främlingsfientliga
              krafter som tyvärr också verkar vara i majoritet i Europa i dag.
            </seg>
            <seg n="63632c21">
              Vi socialdemokrater anser att Sverige inte är tillräckligt drivande
              för att harmoniseringen av Europeiska unionens flyktingpolitik
              blir mer rättssäker och ett mer öppet system som värnar asylrätten
              inte när det väl kommer till handling. Låt mig ta några exempel.
              Ett beslut som togs förra året och väckte stor kritik är det så
              kallade återvändandedirektivet, som gör det möjligt för medlemsländerna
              att hålla människor, också barn, i förvar i 18 månader på ganska
              lösa grunder. Även om det är en begränsning är det lätt att det
              också blir normalfallet. Sverige hade här ingen avvikande mening.
            </seg>
            <seg n="35861768">
              Den asyl- och invandringspakt som antogs i höstas och som ligger
              till grund för den kommande gemensamma asylpolitiken innehåller
              en rad olika förslag, och några av dem är faktiskt riktigt dåliga.
            </seg>
            <seg n="20ec76ee">
              EU ger nu ökade resurser och befogenheter till gränsövervakningssystemet
              Frontex, ett organ som har blivit starkt kritiserat av ett femtiotal
              europeiska människorättsorganisationer utifrån rapporter om att
              rätten till asyl inte värnas under dessa uppdrag. Människor som
              kommer i skrangliga båtar och som riskerar sina liv under färden
              över till Europa för att söka asyl motas bort och skickas tillbaka
              av Frontex utan att ens ha fått frågan om de vill söka asyl. Frontex
              har endast utvärderats av sig själva, och man har nu mångdubblat
              budgeten utan att kritiken från människorättsorganisationerna
              har tagits på allvar. Inte heller där hade Sverige någon avvikande
              mening.
            </seg>
            <seg n="5cbaaf6f">
              Ett annat exempel är ett förslag om familjeåterförening som också
              beslutades i samband med denna pakt. Familjeåterförening ska endast
              ske om personen som fått uppehållstillstånd i ett land har bostad
              och försörjning så att dennes make, maka, partner eller barn kan
              integreras på ett bra sätt. Om inte dessa kriterier är uppfyllda
              förhindras en person att få vara med sina barn och med den man
              älskar. Även dessa förslag har den svenska regeringen röstat igenom.
              Kanske är det inte så konstigt med tanke på att vi till hösten
              kan se ett sådant förslag också i Sveriges riksdag.
            </seg>
            <seg n="2b9cc70c">
              Vi socialdemokrater tycker att personer med uppehållstillstånd
              i Sverige ska ha möjlighet att leva tillsammans med sin fru, man,
              partner och sina minderåriga barn, och vi vänder oss därför starkt
              mot detta. Inte minst handlar det om barnens rätt att leva med
              sina föräldrar. Det innebär att ett sådant beslut också skulle
              stå i strid med FN:s barnkonvention. Ett inrättande av det föreslagna
              försörjningskravet löper också risk att vara kontraproduktivt
              och motverka integrationen.
            </seg>
            <seg n="a7aa9781">
              Kanske var det fler än jag som såg programmet Reflex för någon
              vecka sedan om en familj, en mamma och hennes två barn, åtta och
              tre år gamla, som hade flytt från kriget i Bosnien, lyckats ta
              sig till Sverige och sökt asyl. Här fick de uppehållstillstånd
              och hoppades att fadern, som var kvar i Bosnien, skulle kunna
              återförenas med familjen i Sverige. Med risk för sitt liv lyckades
              pappan ta sig hit. Det som pojken, som nu hade blivit några år
              äldre, berättade berörde mig starkt. Han sade att han vid åtta
              års ålder hade fått ta ett vuxenansvar eftersom han var den som
              mamman tillfrågade om olika saker. Han slutade vara ett barn.
              Det var först när pappan kom till Sverige som han kände trygghet
              och fick vara barn igen. Deras liv kunde få en nystart.
            </seg>
            <seg n="c4d219bc">
              Att då lägga fram ett förslag som kanske gör att människor inte
              kan förenas med sina barn eller med den man älskar tycker jag
              inte bara motverkar integrationen, utan jag tycker att det även
              är människofientligt.
            </seg>
            <seg n="634aeb37">
              Fru talman! År 2006 fattade en enig riksdag beslut om att införa
              en ny instans- och processordning. Den skulle öka rättssäkerheten,
              och asylprocessen skulle få ett tydligt slut. Mycket i den är
              bra, men vi ser också brister. Begreppet inre väpnad konflikt
              tolkas av juridiken mer restriktivt än i tidigare praxis. När
              lagstiftarna fattade beslutet var man enig om att den inte skulle
              bli mer restriktiv. Nu blev den det, och det gjorde att man började
              skicka tillbaka människor till krigets Irak och Afghanistan. Från
              oppositionens sida var vi starkt emot detta och lämnade in ett
              utskottsinitiativ om att en översyn av hur man tolkar begreppet
              inre väpnad konflikt skyndsamt skulle göras. Tyvärr fick det initiativet
              inte majoritet.
            </seg>
            <seg n="3dda3035">
              Nu säger man att det kommer en utredning i slutet av juni som
              ska utvärdera och eventuellt ta upp begreppet inre väpnad konflikt.
              Under cirka ett och ett halvt år har människor drabbats av att
              man inte har gjort någonting åt detta. Människor har tvingats
              tillbaka till sina hemländer, bland annat till Afghanistan, där
              vi ser att våldet och oron nu ökar. Jag tycker att det är helt
              oacceptabelt.
            </seg>
            <seg n="7083ebfb">
              Fru talman! Jag vill också ta upp och diskutera en annan mycket
              utsatt grupp, nämligen de barn som i dag lever med föräldrar som
              håller sig gömda i Sverige, även kallade papperslösa. Barnen har
              själva inte valt sin situation, och deras utsatthet får inte förstärkas
              genom att de inte ges möjlighet till skolgång och vård på samma
              villkor som barn som bor i Sverige. Lösningar har oftast skapats
              inom ramen för den kommunala kompetensen och inneburit olikheter
              över landet.
            </seg>
            <seg n="b924979a">
              Vi socialdemokrater anser att det är mycket angeläget att alla
              barn, oavsett om föräldrarna har varit inne i en asylprocess eller
              inte, ska få gå i skolan utan att behöva vara rädda för att polisen
              ska komma och hämta dem och att barnen ska få vård i samma omfattning
              som alla andra barn i dagens Sverige. Så är inte fallet i dag.
            </seg>
            <seg n="0a21d013">
              För ungefär ett år sedan hade vi i kammaren en debatt om just
              vård för papperslösa, en mycket angelägen fråga. Den moderatledda
              regeringen lovade då att en utredning skulle tillsättas för att
              se över detta. Jag vet att det ligger under socialminister Göran
              Hägglund, som inte är här i dag, men jag kan konstatera att en
              sådan utredning inte ens har påbörjats. Det tycker jag är djupt
              beklagligt.
            </seg>
            <seg n="f6f55ad7">
              Att vara papperslös eller illegal immigrant innebär inte att
              man är rättslös. Jag blir mycket arg när jag ser och hör att människor
              i dagens Sverige utnyttjas av oseriösa arbetsgivare som betalar
              skamliga löner om de över huvud taget betalar några löner och
              utnyttjar människors utsatthet genom att låta dem arbeta under
              fruktansvärda förhållanden. Kvinnor är särskilt utsatta. Tyvärr
              är det få som ställs till svars, och straffen är skamligt låga.
              Här vill vi socialdemokrater se över lagstiftningen för att bättre
              komma åt de oseriösa arbetsgivarna.
            </seg>
            <seg n="cd0e4bf6">
              Även om också vi är positiva till en utökad arbetskraftsinvandring,
              som vi tidigare fattat beslut om och som vann laga kraft den 15
              december, finns det ändå problem med förslaget. Det handlar om
              att enbart arbetsgivarna ska bestämma om arbetskraft behövs. Vi
              tycker att det är viktigt med ordning och reda, att det är de
              svenska kollektivavtalen som gäller, att man inte ska dumpa lönerna
              genom arbetskraftsinvandring. Vi tycker att det är olyckligt att
              det i stället för Arbetsförmedlingen är Migrationsverket som är
              den myndighet som ska granska lönevillkoren samtidigt som det
              är arbetsgivaren som beslutar ifall kompetensen finns i Sverige
              eller inte. Det riskerar att leda till ytterligare dålig konkurrens
              på arbetsmarknaden. Det finns företag som sköter sig och tycker
              att det är viktigt att ha bra arbetsvillkor och löner medan andra
              kan utnyttja människors utsatthet. På så vis får vi arbetare som
              konkurrerar med varandra. Vi dumpar lönerna på den svenska arbetsmarknaden.
            </seg>
            <seg n="89eae555">
              Fru talman! Vi socialdemokrater anser att politik skapas utifrån
              grundläggande värderingar, inte utifrån populistiska utspel. Vi
              ser med oro på den utveckling som i dag sker inom asyl- och flyktingpolitiken
              i Sverige och i Europa. Om EU ska ha en gemensam asyl- och flyktingpolitik
              måste den vara rättssäker, human och utgå från mänskliga rättigheter.
              Här ser vi att det går i en mer restriktiv riktning.
            </seg>
            <seg n="67454143">
              I juli månad kommer Sverige att ta över ordförandeskapet och
              inneha det under ett halvår. Under det halvåret ska vi besluta
              om det så kallade Helsingforssprogrammet som gäller den gemensamma
              asyl- och flyktingpolitiken. Sverige måste vara drivande för att
              en gemensam asyl- och flyktingpolitik ska utgå från de grundläggande
              värderingarna. Jag är tveksam, med facit i hand och med tanke
              på det som hänt tidigare, om det verkligen blir så, men jag hoppas
              verkligen att man fortsätter att driva frågan.
            </seg>
            <seg n="d4267186">
              Vi socialdemokrater anser att det även finns brister i den nya
              instans- och processordningen, och de behöver därför rättas till.
              Alla människor som kommer till Sverige och söker asyl ska få en
              rättssäker prövning och slippa vänta i flera år på ett slutgiltigt
              besked. De juridiska ombuden ska hålla en hög kvalitet, och de
              som får avslag ska få stöd och hjälp att på ett värdigt sätt återvända
              hem. De som får stanna ska snabbt få möjlighet att validera sina
              kunskaper, lära sig svenska och komma ut på arbetsmarknaden. Därför
              behöver fler kommuner ta ansvar för flyktingmottagandet och länsstyrelserna
              få en utökad roll för att samordna insatser.
            </seg>
            <seg n="959f283e">
              Jag tror att alla kan vinna på migration, men då måste vinsterna
              fördelas mer rättvist. Politiken måste utgå från alla människors
              lika värde och ge alla samma möjligheter i livet. Mot det står
              en högerpolitik som utgår från att man ska gynna de redan besuttna
              och dra undan förutsättningarna för dem som gör rätt för sig.
              Vi kan inte bara öka kraven på individen. Vi måste också ställa
              ökade krav på samhället. Här skiljer vi oss åt ideologiskt. Vi
              tror på människorna. Vi tror att man vill göra rätt för sig när
              man kommer till Sverige. Vi kan inte bara ställa krav på individen,
              utan vi måste också se till att vi har bra svenskundervisning
              så att de som kommer hit får möjlighet att komma ut i arbete.
            </seg>
            <seg n="b5991c23">
              Vi ställer oss bakom alla våra reservationer men för tids vinnande
              yrkar vi bifall till reservationerna 3 och 23.
            </seg>
          </u>
          <note n="78a3ed43">
            I detta anförande instämde Matilda Ernkrans, Kurt Kvarnström
            och Jasenko Omanovic (alla s).
          </note>
          <note type="speaker" n="90436e41">
            Anf. 2 KALLE LARSSON (v):
          </note>
          <u who="Q5937876" xml:id="i-fc1b9b8b3dd74cf9-0" n="dd803715">
            <seg n="f28afd0a">
              Fru talman! Jag läste en bok för ett tag sedan och såg för ännu
              kortare tid sedan en film med samma titel. Det är en skräckberättelse
              i svenskt vardagsformat, kan man säga, väl berättad och vackert
              filmad, om vampyrer i en svensk förort. Man kan förstås fundera
              på vad det har med dagens debatt om migrationspolitiken att göra.
              Kanske är det lite mer än titeln men ändå mest den: Låt den rätte
              komma in .
            </seg>
            <seg n="6d4c080f">
              Såvitt jag förstår, fru talman, har högerregeringen och deras
              hantlangare här i riksdagen två huvudsakliga argument för varför
              de sköter saker och ting bättre på det migrationspolitiska området.
            </seg>
            <seg n="00ca3908">
              Det första verkar vara: Ni är inte seriösa, ni vill ju att alla
              ska få komma hit. Detta argument riktas framför allt till Miljöpartiet
              och Vänsterpartiet. Jag ska återkomma till det andra argumentet,
              men låt mig vara tydlig på den här första punkten redan från början.
            </seg>
            <seg n="66723c74">
              Vi tror nog inte att alla vill komma hit. Vi är nog inte av åsikten
              att alla människor går och när en dröm om att få leva i Sverige.
              Vi tror inte ens att alla svenskar helst skulle bo här. Det är
              därför många flyttar utomlands. Jag tror inte heller att det är
              en seriös invändning att tro att alla skulle vilja komma hit.
            </seg>
            <seg n="6db02c9c">
              Men jag ska vara ännu tydligare. Vi är, har alltid varit och
              kommer inom överskådlig tid att förbli förespråkare för en reglering
              av invandringen. Det ska finnas regler för vem som får komma hit.
              Det ska finnas avgöranden och beslut som myndigheter fattar som
              bestämmer vem som har rätt att stanna och vem som inte har det.
              På den punkten har vi aldrig varit otydliga.
            </seg>
            <seg n="f83abc66">
              Man kan väl säga att den som förespråkar en fri invandring som
              ett dagskrav ofta är en person med stort hjärta, kanske med lite
              naiv inställning till vad som är möjligt på kort sikt. Men betydligt
              vanligare är att det är en förespråkare för näringslivet som ser
              möjligheten att fritt utnyttja människor från alla delar av världen
              som arbetskraft i Sverige.
            </seg>
            <seg n="063fe597">
              Nej, vi är helt klart av uppfattningen att vi inte ska ha fri
              invandring som ett dagskrav. Det skulle nämligen innebära att
              kapitalet skulle kunna jaga människor än mer än i dag över hela
              världsdelar för att sätta press på dem som har åstadkommit de
              största framstegen när det gäller löner och villkor.
            </seg>
            <seg n="dfd81f4f">
              Det första argumentet är helt enkelt avfärdat.
            </seg>
            <seg n="4db0b629">
              Vi ställs alla, såvitt jag förstår, inför det ganska svåra dilemmat
              att avgöra vem som är den rätte. Vem är den rätte som ska få komma
              in? Jag ska med några exempel försöka åskådliggöra de skiljelinjer
              som finns när man ställs inför den frågan.
            </seg>
            <seg n="096b0ac5">
              Fru talman! Avvisningar sker i dag till Irak, Afghanistan, Somalia
              och andra länder där det råder både krig och väpnad konflikt,
              till en verklighet där människor inte kan känna trygghet för vare
              sig sig själva, sina närmaste eller sina barn, till en verklighet
              som är sönderslagen av krigshandlingar, sönderbombad och sönderskjuten,
              till en verklighet som ingen människa skulle behöva leva i, till
              en verklighet som man egentligen inte enligt svensk utlänningslag
              och dess förarbeten borde bli avvisad till.
            </seg>
            <seg n="c476900e">
              För oss är den rätte den som annars skulle avvisas till krig
              och väpnad konflikt. Därför föreslår vi i dag att man gör ett
              förtydligande av lagen på den punkten. För högerregeringen är
              uppenbarligen inte den personen den rätte, eftersom de avvisar
              det förslaget.
            </seg>
            <seg n="f16dd84f">
              Fru talman! Kvinnor avvisas i dag utan att tillräcklig hänsyn
              tas till deras särskilda asylskäl. Många av oss är väl medvetna
              om att kvinnor många gånger drabbas på ett speciellt sätt i krigssituationer,
              på ett speciellt sätt av politisk förföljelse, därför att alla
              länder i världen är länder där patriarkala strukturer råder. För
              oss är den rätte en kvinna som riskerar att avvisas till hedersrelaterat
              våld, när myndigheterna inte kan eller vill hjälpa henne. För
              oss är den rätte en kvinna som riskerar att utsättas för massvåldtäkt
              som en del av en krigshandling. Men uppenbarligen inte för regeringen,
              eftersom den avvisar våra förslag till förtydligande på denna
              punkt.
            </seg>
            <seg n="5fd3e5be">
              Homosexuella avvisas fortfarande till länder där de riskerar
              förföljelse. Många är de länder i världen där man inte öppet kan
              visa sin kärlek. Det är en tragedi att det ser ut på det viset.
              Det kan vi förstås på många olika sätt arbeta för att förändra
              genom internationellt arbete och på andra sätt. Men i det avseende
              vi i dag diskuterar är det fullkomligt häpnadsväckande att den
              rätte för regeringen inte är den person som om han eller hon avvisas
              till sitt hemland inte öppet kan visa sin kärlek utan att riskera
              hårda fängelsestraff, kroppslig tortyr och förnedring. För oss
              är den personen den rätte, som ska få komma in.
            </seg>
            <seg n="35c15ab1">
              Fru talman! För några veckor sedan drunknade minst 234 personer
              utanför Libyens kust när de sökte sig till Europa. Det är en längre
              resa än de flesta har behövt göra. Nu när EU har skärpt sin gränsövervakning
              och byggt upp polisiära och militära styrkor genom gränsövervakningsbyrån
              Frontex är det svårare för människor som tvingas lämna sina hemländer
              och söka sig någon annanstans att ta sig till Europa. Det är också
              själva poängen. Det erkänner och medger företrädare för EU-kommissionen
              öppet, även om det här i riksdagen ännu så länge inte har gjorts
              något öppet erkännande från regeringens sida.
            </seg>
            <seg n="4d77fb78">
              För vår del har människor som tvingas lämna sina hemländer rätt
              att söka asyl. Men Sverige bidrar i dag aktivt till att bygga
              upp den gränsövervakningsbyrå som försöker hindra och stoppa människor
              som försöker fly. Då måste väl svaret bli att de här 234 människorna
              inte var de rätta för den svenska regeringen.
            </seg>
            <seg n="dc53f614">
              Fru talman! För vår del är de rätta de människor som är barn
              eller anhöriga till en person som har fått uppehållstillstånd
              i Sverige. Man ska ha rätt att leva med sin familj. Man ska ha
              rätt att leva med sina barn och med sin närmaste. Vi skulle gärna
              utöka anhöriginvandringen utöver det, men låt oss stanna vid denna
              grundläggande princip. De närmaste måste man få ha omkring sig.
              Annars har man inte det liv man skulle vilja och inte heller förutsättningar
              för en vettig integration här i landet.
            </seg>
            <seg n="82b6c0f0">
              Men regeringen förbereder ändå såvitt vi förstår ett förslag
              om att införa försörjningskrav vid anhöriginvandring även inom
              kärnfamiljen. Vi är medvetna om undantagen för en del kategorier,
              men faktum kvarstår: En del människor ska förhindras att leva
              med sina barn och sina närmaste. En del barn och närstående ska
              hindras att komma till landet därför att en person diskrimineras
              bort från arbetsmarknaden. För oss är de rätta barn och anhöriga
              till den som har fått uppehållstillstånd. Men det är tveksamt
              om det gäller för regeringen.
            </seg>
            <seg n="52367df4">
              Fru talman! Det är till och med så att människor som redan har
              tagit sig hit inte är de rätta för regeringen. Vi återkommer till
              frågan om arbetskraftsinvandring alldeles strax, men det är till
              och med så att människor som finns här och har skaffat sig arbete
              och jobbat i flera år nu ska befinnas vara de orätta och sändas
              ut ur landet för att andra ska få chansen att komma hit och kanske
              utföra deras arbete. Det är logiken bakom att avvisa en massa
              människor som lever som papperslösa i Sverige i dag och samtidigt
              öppna för arbetskraftsinvandring för andra.
            </seg>
            <seg n="513eee4d">
              Låt oss komma ihåg att ett liv som papperslös i det här landet
              är ett liv i en skuggtillvaro. Det är att leva ett liv som jag
              tror att få av oss, om ens någon, kan förstå, utan rättigheter,
              utan trygghet, utan någon säkerhet, med löner långt under alla
              avtal, med arbetsvillkor som innebär att du riskerar att förlora
              jobbet om du käftar emot chefen. Då får du ingen lön. Då kanske
              chefen ringer polisen, och så åker du ut ur landet. Dina barn
              har ännu inte rätt att gå i skolan. Fastän vi för flera år sedan
              lyckades få igenom att så skulle bli fallet har regeringen fortsatt
              att utreda hur det ska gå till. Och glöm det där med likvärdig
              sjukvård! Glöm att du har mänskliga rättigheter, för de rättigheter
              du har är bara medborgerliga, och här är du inte medborgare, säger
              staten.
            </seg>
            <seg n="26763348">
              För oss är de som finns här i dag de rätta. Man har anpassat
              sig, man har lärt sig språket och man har i många fall skaffat
              ett jobb. Ändå vill regeringen säga att man är en orätt person,
              att man ska ut.
            </seg>
            <seg n="ca096976">
              Här är några av de avgörande skiljelinjer som just nu föreligger
              inom svensk migrationspolitik. Inte därför att vi i grunden skulle
              vara oense om att det ska finnas regler, utan därför att vi i
              grunden är oense om vilka reglerna ska vara och hur de ska användas.
            </seg>
            <seg n="9a6b0226">
              Vilka är egentligen för regeringen de rätta? Med lite välvilja,
              faktiskt ganska mycket, kan man urskilja två kategorier, de som
              är lönsamma och sedan en och annan från något flyktingläger.
            </seg>
            <seg n="a224ec7c">
              Låt oss ta de första först, de som är lönsamma. Det är så regeringens
              modell för arbetskraftsinvandring, dessvärre stödd av Miljöpartiet,
              ser ut, att människor ska vara lönsamma för svenska företag för
              att de ska vara välkomna. Några garantier för att få stanna i
              landet på lång sikt finns inte. Förlorar du jobbet har du några
              månader på dig att skaffa ett nytt, annars åker du ut.
            </seg>
            <seg n="01921004">
              Någon prövning mot behoven på arbetsmarknaden sker inte i egentlig
              mening, och facken lämnas helt utanför. Så länge en företagare
              tycker att du ska vara välkommen att arbeta och vara lönsam för
              honom eller henne ska du vara välkommen.
            </seg>
            <seg n="b6867a57">
              Det är en annan modell än vad vi skulle vilja se. Det tror jag
              få i kammaren kan tveka om. Vi skiljer oss återigen inte i huruvida
              det ska finnas en arbetskraftsinvandring utan i vilka reglerna
              ska vara och hur de ska användas.
            </seg>
            <seg n="1eb1994c">
              Sedan finns en och annan som vinner miljonvinsten i ett flyktingläger
              i ett avlägset land. De tillhör den andra kategorin av välkomna,
              av rätta personer. Regeringen har under några år, precis som den
              föregående, verkat för att vidarebosättningsantalet ska öka.
            </seg>
            <seg n="1be06edd">
              Fler människor ska tas ut på flyktingkvoten och förflyttas till
              Sverige. Vi är positiva till det. Det har vi alltid varit. Vi
              har också alltid varnat för att det sker på bekostnad av den asylinvandring
              som ändå kommer att ske.
            </seg>
            <seg n="6477cff5">
              Man stänger så att säga gränserna, vilket regeringen är i full
              färd med att göra, det vill säga EU:s yttre gränser. Man säger
              att riktiga flyktingar är de som bor i flyktinglägren ni ser på
              tv ibland. Det är de som verkligen behöver vår hjälp.
            </seg>
            <seg n="67738595">
              Man låter förstå att de andra som kommer hit egentligen gör det
              utan att ha några flyktingskäl. De kommer egentligen hit bara
              för att de vill leva på vår välfärd eller vill arbeta. Den argumentationen
              och retoriken känns igen.
            </seg>
            <seg n="470d383f">
              Under tidigt 90-tal fanns det ett annat parti som förespråkade
              en likartad syn på migrationspolitiken. Lönsamma är välkomna om
              de gör rätt för sig, och så ska vi utöka kvotflyktingantalet.
            </seg>
            <seg n="658a2be3">
              Skillnaden är möjligen att Ian och Bert åtminstone var lite komiska
              ibland. Om man skriver om citatet från Marx en aning kan man säga:
              Historien upprepar sig, först som fars och nu som tragedi.
            </seg>
            <seg n="184e203c">
              Fru talman! Jag sade att det var två argument som den sittande
              regeringen och dess företrädare här i riksdagen hade för att berätta
              att de är bättre för att sköta migrationspolitiken.
            </seg>
            <seg n="2bf35e94">
              Det förstnämna, att vi inte är seriösa för att vi vill att alla
              ska få komma hit, är avfärdat. Det andra är: Ni kan inte sköta
              det här, eftersom ni inte är överens om någonting. Hur ska ni
              kunna sköta landet, ni är ju inte överens om någonting? Titta
              hur det ser ut! Socialdemokraterna tycker en sak, Vänsterpartiet
              något annat och Miljöpartiet ibland något tredje. Hur ska det
              gå?
            </seg>
            <seg n="f1dc1785">
              Jag är fullt medveten om att det finns skillnader. De är betydande,
              och de är betydelsefulla. Det är ingen hemlighet att vi har en
              lång resa för att komma fram till en gemensam politik. För egen
              del skulle jag vilja hävda att det gäller framför allt Socialdemokraterna.
              Det ska jag öppet redovisa här för kammaren.
            </seg>
            <seg n="6107c347">
              Men före det förra valet, vid den debatt som motsvarar den vi
              har i dag, var de fyra borgerliga partierna överens i två frågor.
              Det ena var att man ville ha arbetskraftsinvandring på ungefär
              de villkor som man nu har fått igenom. Det andra var ett antal
              mindre frågor som hade att göra med asylprocessen. Det fanns två
              gemensamma reservationer.
            </seg>
            <seg n="afdbacf7">
              Vi har i dag tolv gemensamma reservationer på ganska breda politiska
              områden. Det gäller ifrågasättandet av EU:s gränsövervakningsbyrå
              Frontex, könsrelaterad förföljelse, homosexuellas rätt att kunna
              få en bättre prövning och större chanser att få stanna i Sverige.
              Det är några exempel. Det gäller också synen på väpnad konflikt,
              som togs upp tidigare.
            </seg>
            <seg n="d2a3faa8">
              Det är några exempel på vad vi redan har kommit överens om. Därför
              är vår resa åtminstone påbörjad. För att vara tydlig kan man säga
              att de fyra borgerliga partierna aldrig började resan förrän efter
              valet, och då var den kort.
            </seg>
            <seg n="30e91aae">
              Jag minns mycket väl hur man här i kammaren från de tre borgerliga
              tidigare någorlunda flyktingvänliga partierna stod och förespråkade
              ett flertal krav tillsammans med oss. Dagen efter valet gjorde
              man inte det längre.
            </seg>
            <seg n="593588d2">
              Den strategin kommer inte att kunna användas den här gången.
              Det som Moderaterna i praktiken sade var: Sitt ned och tig still
              i båten. Där sitter de fortfarande i allt väsentligt med några
              enstaka undantag här och där och tiger. Vi väntar fortfarande
              på att någon ska säga någonting.
            </seg>
            <seg n="881aa47d">
              De kan kanske läsa några gamla motioner som de undertecknade
              tidigare och återkomma med några förslag som de drev tidigare.
              Jag ska vara den första att ta tillbaka den hårda kritiken av
              Centerpartiet, Folkpartiet och Kristdemokraterna om de visar att
              de står upp för de värden som de tidigare har gjort och inte bara
              sitter ned i den moderatstyrda båten.
            </seg>
            <seg n="3adafea7">
              Fru talman! Jag står bakom Vänsterpartiets samtliga 41 reservationer.
              Jag yrkar bifall till reservationerna 5 och 11.
            </seg>
            <seg n="e1404883">
              Jag kan avslutningsvis påminna om att de människor som här knackar
              på dörren inte är några vampyrer, utan det är medmänniskor som
              ber om stöd och skydd. Vår uppfattning är att vi ska ge dem hjälp,
              stöd och skydd. Det är helt enkelt nödvändigt. Det kallas för
              solidaritet. Det hade faktiskt kunnat vara vi.
            </seg>
          </u>
          <note type="speaker" n="6149fd3a">
            Anf. 3 BODIL CEBALLOS (mp):
          </note>
          <u who="Q4942281" xml:id="i-1f106428d7c942eb-0" n="da486620">
            <seg n="782f3d34">
              Fru talman! Jag läste häromdagen i nyheterna att Sverige bättrar
              på statistiken när det gäller att bevilja människor asyl och inte
              bara uppehållstillstånd. Jag blev naturligtvis väldigt glad över
              det men undrade: Hur sjutton hänger det ihop? Jag upplever inte
              alls att vi har en humanare asylpolitik utan snarare tvärtom.
              Det kändes väldigt fel.
            </seg>
            <seg n="e6cd6c2e">
              Med statistik kan man förmedla väldigt många olika budskap. Det
              beror på hur man tolkar den. I de TT-nyheter som jag läste stod
              det att antalet människor som söker asyl fortsätter att minska.
              Samtidigt ökar oförklarligt och snabbt andelen sökande som beviljas
              en fullvärdig eller fullfjädrad asyl enligt FN:s konventioner.
            </seg>
            <seg n="3c7edba1">
              Det är detta med fullvärdig asyl som är mest intressant. För
              gemene man är det väldigt svårt att förstå vad som är skillnaden
              mellan en fullvärdig asyl enligt Genèvekonventionen, vad som är
              skyddsbehövande i övrigt, vad som är uppehållstillstånd på grund
              av synnerligen ömmande omständigheter etcetera.
            </seg>
            <seg n="a4084213">
              För gemene man är de asylsökande som har fått stanna att betrakta
              som flyktingar oavsett vilken lagparagraf som ligger till grund
              för beslutet. För gemene man är båtflyktingarna i Medelhavet flyktingar
              även om väldigt få av dem söker asyl.
            </seg>
            <seg n="e1562ea7">
              Jag vet inte om också ni andra får lika många brev från allmänheten
              som jag får. Jag blir uppringd varje vecka av och får brev från
              människor som är upprörda över det sätt vi behandlar människor
              i vårt land. Det är flyktingar, gode män för ensamkommande barn,
              kyrkor, allmänhet, lärare och rektorer som skriver. Jag vet inte
              om de skriver också till er, men till mig skriver de. Jag får
              också brev från andra som påstår att det är mitt fel att människor
              här i landet lider av cancer eftersom jag är för invandring. Men
              de breven bryr jag mig inte om.
            </seg>
            <seg n="7e98ea00">
              Det är inte bara människor i Sverige som tror att de som har
              fått stanna är flyktingar. Många av de flyktingar som kom på kvoten
              för ett antal år sedan tror också att de är flyktingar i lagens
              mening. Men så är det inte om de inte sökte den flyktingförklaring
              som ingen talade om för dem att de skulle söka.
            </seg>
            <seg n="2beac3d7">
              Detta har jag talat om här i kammaren tidigare. I dag står dessa
              människor i situationen att de inte får någon pension, trots att
              de borde ha rätt till pension. De får äldreförsörjningsstöd som
              är ungefär hälften av en garantipension.
            </seg>
            <seg n="0b2c510a">
              När vi läser TT:s text är det lätt att få uppfattningen att det
              nu kommer riktiga flyktingar till Sverige. Inte de där som vi
              har hört talas om på senaste tiden som fått avslag för att de
              inte är riktiga flyktingar. Det är dessutom den argumentation
              som främlingsfientliga partier använder för att lura i människor
              här i landet att de allra flesta som kommer hit är lycksökare
              och inte riktiga flyktingar.
            </seg>
            <seg n="e53798a5">
              Frågan är då: Vilka är de här lycksökarna, eller de falska flyktingarna,
              och de där som vi låser in ända tills polisen lyckas skicka hem
              dem? För om de gömmer sig är de brottslingar eftersom de inte
              rättar sig efter avslagsbeslut, och brottslingar ska sitta inom
              lås och bom. Eventuellt framtida brottslingar, alltså de som eventuellt
              skulle kunna gömma sig, måste man sätta bakom lås och bom i förebyggande
              syfte. Det är så det fungerar i dag.
            </seg>
            <seg n="efe8e1d9">
              Men vilka är de? undrar man. Vill man titta lite närmare på statistiken
              finns det en hel del att hämta på Migrationsverkets hemsida. Där
              kan vi läsa att under årets första tre månader ansökte 27 procent
              färre personer asyl i Sverige jämfört med samma period förra året.
              Gruppen irakier har minskat stort med 80 procent. Läget är bättre
              i Irak. Gruppen somalier och afghaner har däremot ökat. När det
              gäller afghaner har antalet mer än fördubblats.
            </seg>
            <seg n="f1d58b3c">
              I en jämförelse med övriga Europa ser vi att antalet asylsökande
              i Europa under förra året ökade med 8 procent samtidigt som Sverige
              hade en minskning med 33 procent. Vi är fortfarande tredje största
              mottagarland ändå, men till Sverige kommer faktiskt människor
              som söker asyl, som söker skydd. Till många andra länder kommer
              väldigt många som aldrig söker asyl därför att de vet att de kanske
              inte skulle få det ändå, utan det är av andra skäl de har kommit.
            </seg>
            <seg n="c9e40056">
              Men sedan kommer vi till det som TT säger är den oförklarliga
              biten. Det är fler riktiga flyktingar, det vill säga konventionsflyktingar.
              Andelen bifall under första kvartalet i år var 23 procent. Det
              är samma som under första kvartalet i fjol. Det är alltså det
              här som har ökat. Andelen bifall hittills i år är störst bland
              sökande från Eritrea, och då är det lite märkligt att vi samtidigt
              skickar tillbaka andra asylsökande till Eritrea med tvång. En
              förklaring till att den här gruppen har ökat kan faktiskt bero
              på att så många andra som tidigare har fått stanna av andra skäl
              har minskat. Då blir ju procentdelen högre.
            </seg>
            <seg n="0e4e2362">
              Om man ser till det faktiska antalet som har fått uppehållstillstånd
              som riktiga flyktingar är det hittills i år 432 jämfört med 275
              under första kvartalet i fjol. Det är nästan en fördubbling, men
              på ett helår blir det ungefär 1 700 personer. 1 700 personer i
              förhållande till antalet asylsökande är inte särskilt mycket.
            </seg>
            <seg n="b382f519">
              Jag får inte riktigt ihop de här siffrorna, måste jag erkänna.
              Därför har jag gått vidare och läst på Migrationsverkets hemsida
              och hittat en jämförelse mellan 2007 och 2008. Där står det att
              antalet konventionsflyktingar ökade med 74 procent. Antalet skyddsbehövande
              minskade med 48 procent från drygt 10 000 personer till drygt
              5 000, och det handlar alltså om dem som har fått tillstånd. Andelen
              som fick tillstånd på grund av synnerligen ömmande omständigheter
              har minskat med 60 procent. Andelen kvotflyktingar har ökat med
              20 procent. Andelen med tidsbegränsade tillstånd har minskat med
              48 procent, och antalet övriga tillstånd har minskat med 85 procent.
            </seg>
            <seg n="703fcacd">
              Det är kanske inte så konstigt att procentdelen av dem som så
              att säga har fått riktig asyl har ökat, i och med att alla de
              andra har minskat.
            </seg>
            <seg n="da4e75df">
              Det är väldigt bra att vi äntligen lämnar bottenplaceringen som
              vi har haft när det gäller antalet beviljade tillstånd enligt
              Genèvekonventionen. Men om man tittar på siffrorna ser man att
              vi 2005 hade 790 tillstånd, och 2008 hade vi 1 934. Det är inte
              många. Antalet beviljade tillstånd i förhållande till mängden
              asylsökande samma år är alltså oerhört lågt även om det har höjts.
            </seg>
            <seg n="415e90ad">
              Det känns därför lite övermaga att slå på stora trumman för ökningen
              när vi samtidigt halverar antalet tillstånd för skyddsbehövande
              i övrigt och den grupp som ges tillstånd på grund av synnerligen
              ömmande omständigheter, tidigare kallat humanitära skäl. Den här
              minskningen är alarmerande, och det är den här hårdnande flyktingpolitiken
              som vi möter när vi diskuterar med flyktingar i vårt land som
              har fått avslag.
            </seg>
            <seg n="98c6911a">
              Jag nämnde tidigare att vi utvisar människor till Eritrea. Vi
              vet ju hur regimen där beter sig. Vi vet hur journalister i Eritrea
              har det. Vi känner nog alla till Dawit Isaak; jag tror inte att
              någon här i landet lever i ovisshet om hans öde. Ändå skickar
              vi tillbaka människor dit. Ibland är det människor som har rätt
              att få uppehållstillstånd i Sverige därför att de väntar barn
              i Sverige eller lever tillsammans med en person här i Sverige.
              Ändå skickar vi tillbaka dem.
            </seg>
            <seg n="a3dce0a5">
              Miljöpartiet har i en motion föreslagit att staten ska ha ett
              uppföljningsansvar vid utvisningar. Vi har redan blivit fällda
              tolv gånger för brott mot tortyrkonventionen. Vi ska inte bli
              fällda fler gånger. Ett ansvar för vad som händer individen vid
              en eventuell hemresa skulle kunna få myndigheterna att tänka sig
              för både en och två gånger innan en person utvisas till ett land
              som till exempel Eritrea.
            </seg>
            <seg n="7202d5e1">
              En annan grupp kommande flyktingar som vi inte alls diskuterar
              särskilt ofta är klimatflyktingar. Röda Korset sade för några
              år sedan att vi redan har 25 miljoner klimatflyktingar i dag.
              Man räknar med 150 miljoner innan år 2050. Det här måste vi ha
              en beredskap för. Vi vet att det är vi i den rika världen som
              har ställt till problemen för dem i dem i de fattiga länderna.
              Vårt och de grönas förslag globalt är att länder ska ta emot klimatflyktingar
              i förhållande till sina historiska utsläpp. Det innebär för oss
              ett stort ansvar och för USA ett oerhört stort ansvar.
            </seg>
            <seg n="4eedc90b">
              Fru talman! Vi har många gånger här talat om den grupp som blev
              över, alltså de som hamnade mellan den gamla och den nya utlänningslagen
              och som fortfarande finns kvar här i landet. Under tiden har vi
              infört en ny lag om arbetskraftsinvandring som ger dem som har
              ett arbete här möjlighet att söka uppehållstillstånd i Sverige.
              Även om huvudregeln är att man ska söka från hemlandet kan man
              i vissa fall även söka i Sverige om man har fått ett visum för
              att besöka en potentiell arbetsgivare och då fått jobb. Det här
              är väldigt bra.
            </seg>
            <seg n="09dc5b90">
              De som i dag är papperslösa av en eller annan anledning har ofta
              redan varit här i många år, och det vet vi alla. Åtta, nio, tio,
              elva år kan det vara. Många har jobb. Många har vita jobb och
              betalar skatt här i landet sedan många år tillbaka. Många är gifta
              med svenskar eller med personer med uppehållstillstånd här i landet,
              och många har barn.
            </seg>
            <seg n="32e2af66">
              Det är inte rimligt att begära att de ska resa tillbaka till
              hemlandet för att ansöka om uppehållstillståndet där. De som kan
              göra det har förmodligen redan gjort det, men de som har valt
              att leva gömda av rädsla för vad som ska hända dem vid en eventuell
              hemfärd har inte den möjligheten. Det enda som återstår är att
              fortsätta att leva gömd. Jag har vädjat till regeringen förr om
              att hitta en lösning för den grupp som jag nu talar om. Det är
              inte omöjligt att ge dem som kan visa ett anställningsbevis möjlighet
              att söka uppehållstillståndet inifrån landet under samma premisser
              som de som har fått besöksvisum för att besöka en arbetsgivare.
            </seg>
            <seg n="05db00eb">
              Allt är möjligt om viljan finns. Tyvärr har jag inte sett den
              viljan hos regeringen ännu. Det enda jag har sett är att regeringen
              försöker göra livet så svårt som möjligt för den här gruppen,
              och jag yrkar därför bifall till reservation 15.
            </seg>
            <seg n="e4ac5e04">
              Fru talman! Det som är konstigt med vår migrationspolitik är
              att den bara är logisk men inte mänsklig. Det kan naturligtvis
              vara logiskt att tolka lagen stelbent och inte göra undantag eller
              ta hänsyn till att människor från andra länder inte alltid tänker
              och resonerar som vi svenskar gör. Men det är inte mänskligt att
              låsa in kvinnor och män som är gifta med någon i Sverige månader
              i sträck för att så småningom skicka hem dem. Sedan får de vänta
              i flera månader på att få komma till en ambassad för att göra
              en ansökan, och därefter får de vänta flera månader till på att
              få ett svar. Det handlar också om människor som redan har barn
              här i landet. Under tiden ska de försöka försörja sig trots att
              de hade jobb här i Sverige, och i vissa fall ska de hålla sig
              undan det lands myndigheter som de en gång flydde från.
            </seg>
            <seg n="660b325b">
              Regeringen har uppmärksammat en liten del av den problematiken
              och snabbutreder en ändring av lagen för att möjliggöra för dem
              som har barn med en svensk medborgare att söka inifrån landet.
              Det är väldigt bra, men det räcker inte. Det bör gälla alla anhöriga.
            </seg>
            <seg n="c44a7ff5">
              Den lag vi i dag har ger möjlighet att göra undantag, men Migrationsverket
              och domstolarna gör det inte. Man kan fråga sig av vilken anledning
              vi tar människor från deras vita jobb och låser in dem månader
              i sträck för att sedan skicka ut dem i chartrade plan i stället
              för att låta dem jobba och betala skatt som alla andra. Det är
              oerhört stelbent, det är oflexibelt, det är inhumant och det är
              oekonomiskt.
            </seg>
            <seg n="a77c7069">
              Regeringen använder sig av den logiken att har man fått ett avslag
              ska man lämna landet den som avviker begår ett lagbrott och ska
              straffas för det och vill man flytta till landet ska man ha fått
              uppehållstillstånd innan inresa. Det är huvudregeln, men verkligheten
              är inte så svartvit som regeringen tror. Det finns en massa nyanser,
              och ibland är det inte fel att använda sunt förnuft. Man kommer
              faktiskt ganska långt med det. Vi kanske ska skicka ministern
              och departementet på sunt-förnuft-kurs inför den utlovade översynen,
              så att de inte agerar alltför stelbent och oflexibelt när de sedan
              tar ställning till det som utredningen faktiskt kommer fram till.
            </seg>
            <seg n="7f05bed1">
              I flera år har vi väntat på den här översynen. Våra förhoppningar
              är att vi ska få se ändringar i lagen som rättar till de problem
              som vi om och om igen diskuterar här i kammaren. Det är inte utan
              att man ibland känner sig som en papegoja, men enträgen vinner,
              säger de. Med andra ord kommer jag fortsätta att påtala de problem
              som Miljöpartiet ser med tillämpningen av utlänningslagen.
            </seg>
            <seg n="5aa9ca2a">
              Jag yrkar därför bifall till reservation 24. Jag står naturligtvis
              också bakom alla Miljöpartiets andra reservationer. Jag vill också
              understryka det Kalle Larsson tidigare tog upp, nämligen att vi
              har väldigt många gemensamma reservationer den här gången. Det
              är jag väldigt glad och nöjd över.
            </seg>
          </u>
          <note type="speaker" n="240493cc">
            Anf. 4 MIKAEL CEDERBRATT (m):
          </note>
          <u who="Q5605493" xml:id="i-fea7782de72613d8-0" n="0de24c1d" next="i-b758cfec54c226aa-0">
            <seg n="d3d47406">
              Fru talman! Jag vill börja med att yrka bifall till förslagen
              i betänkandet och avslag på samtliga motioner. Jag är lite förkyld
              och för att säkerställa att jag hinner göra det här bifallsyrkandet
              innan rösten tar slut börjar jag med det.
            </seg>
            <seg n="e6a1a8c3">
              År 2007 var antalet rörelser över den svenska gränsen det högsta
              sedan 1875, det vill säga när SCB började göra sina räkningar.
              99 000 kom in i Sverige och 45 000 lämnade landet. Det är nästan
              150 000 människor. Det är ett av skälen till att vi har ändrat
              målet för migrationspolitiken. Det är ett mål som ska säkerställa
              en långsiktig och hållbar migrationspolitik inom ramen för den
              reglerade invandringen, värna asylrätten, underlätta rörlighet
              över gränser, främja en behovsstyrd arbetskraftsinvandring, tillvarata
              och beakta migrationens utvecklingseffekter samt fördjupa det
              europeiska och internationella samarbetet.
            </seg>
            <seg n="cf9fdaf7">
              Under 2007 var vi på andra plats när det gäller att ta emot asylsökande
              i förhållande till folkmängden. Det var 4 asylsökande per 1 000
              personer. Malta låg på första plats. När det gäller det totala
              antalet var vi nummer ett. Vi tog emot 36 000 personer.
            </seg>
          </u>
          <note n="7ac8bb0d">
            Under 2008 kom det 24 000 människor till Sverige, och 11 200
            fick tillåtelse att stanna. Ungefär 45 procent fick bifall.
          </note>
          <note n="4276c519">
            Antalet personer som fått stanna enligt Genèvekonventionen har
            ökat från 2007 till 2008 från 1 113 till 1 934. Antalet kvotflyktingar
            har under samma år ökat från 1 719 till 2 209.
          </note>
          <u who="Q5605493" xml:id="i-b758cfec54c226aa-0" n="0de24c1d" prev="i-fea7782de72613d8-0">
            <seg n="0f096236">
              Det arbete som alliansregeringen med statsrådet Billström i spetsen
              har bedrivit för att få ordning och reda på migrationsområdet
              fortsätter.
            </seg>
            <seg n="6e33343c">
              Den 26 februari överlämnade Sören Häggroth den utredning som
              fick namnet Aktiv väntan . Detta är ett område som den gamla regeringen
              underlåtit att hantera under lång tid. Han kommer med ett antal
              förslag, bland annat att man inte ska behöva ha tillstånd för
              att arbeta under den tid som ansökan prövas. Vidare ska man vara
              mer individuell när det gäller att kartlägga vilka förutsättningar
              och eventuella utbildningar personen har och vilka valideringar
              som behöver göras. Han säger också väldigt tydligt att det är
              kommunen som ska ha det operativa ansvaret för svenskundervisning,
              praktik och sysselsättning samt att vi tydligare ska involvera
              de frivilliga organisationerna.
            </seg>
            <seg n="52c19039">
              Han föreslår också en del förändringar när det gäller boendet.
              Han säger att i början när man kommer till Sverige bör man vara
              i något som heter ankomstboende. Skälet till det är att man ska
              vara nära den som utreder. Dessutom höjer det kvaliteten, säkerheten
              och snabbheten i handläggningen. Sedan ska man mycket aktivt erbjudas
              ett ordnat boende, och det är viktigt att det har hög kvalitet.
              Han säger också att Migrationsverket bör utveckla en boendestrategi.
            </seg>
            <seg n="27b4df80">
              När detta är sagt föreslår han att EBO, eget boende, ska vara
              kvar, men han vill hantera detta med ersättningar. Han föreslår
              80 kronor per dag om man bor i ett ordnat boende, 40 kronor om
              man väljer eget boende och 40 kronor om man deltar i de aktiviteter
              som erbjuds. Det innebär att en asylsökande skulle kunna få 120
              kronor per dag.
            </seg>
            <seg n="d011a930">
              Den 31 mars 2006 infördes en ny instans- och processordning.
              Den är under utvärdering, och vi får utredarens rapport den 30
              juni i år. Men jag tror att det är viktigt att vi säger att den
              har kommit för att stanna. Rättssäkerheten i asylprocessen har
              ökat genom muntlighet och genom att det är överklagningsbart.
              Men bra kan naturligtvis bli bättre. Jag kommer att titta en hel
              del på hur man har hanterat barnperspektivet i utlänningslagen
              och vilken påverkan portalparagrafen har fått. Det gäller inte
              minst kopplingen mellan barnperspektivet och synnerligen ömmande
              omständigheter.
            </seg>
            <seg n="591e24f8">
              Ja eller nej är slutet på asylprocessen. Det måste faktiskt vara
              en skillnad. Om det inte skulle vara någon skillnad skulle jag
              vara den första att föreslå att man tar bort asylprocessen. Det
              måste vara det mest rationella om det inte är någon skillnad mellan
              ett ja och ett nej.
            </seg>
            <seg n="50ce38b8">
              Lagen säger att man ska lämna landet frivilligt. Här tror jag
              att man kan förbättra informationen för den som har fått ett nej.
              Staten understöder också med så kallade återvändandebidrag. Det
              är 30 000 per vuxen, 15 000 per barn och max 75 000 per familj.
              Ett skäl till detta är att väldigt många har sålt en hel del saker
              för att få råd att komma till Sverige via människosmugglare. De
              ska ha möjlighet att få en start i sitt hemland igen. Enligt min
              mening bör polisen hantera den här typen av frågor lite mer effektivt.
              Under 2008 ökade det frivilliga återvändandet med 44 procent.
            </seg>
            <seg n="a56a8ab3">
              Fru talman! December är fullt av viktiga datum. Den 24 är det
              julafton, den 31 är det nyårsafton, den 4 fyller min hustru Annika
              och min son Johan år, den 10 är Nobeldagen och mitt barnbarn Cassandras
              födelsedag och den 15 infördes lagen om arbetskraftsinvandring.
              Jag tycker att det är ett av de mest framsynta lagförslag som
              har gått igenom i den här kammaren. Det är framsynt av det skälet
              att vi står inför en demografisk utveckling. Det är framsynt att
              det är behovsstyrt, för det är bara företagaren som kan bedöma
              detta. Trots vad inte minst Socialdemokraterna nu säger tror jag
              att ni om ett par år kommer att tala ganska tyst om att ni har
              velat ha myndighetsprövning. Det ska naturligtvis vara samma regler
              för dem som kommer hit genom arbetskraftsinvandring som för oss
              som bor här i landet. Det är viktigt att ha en bra och effektiv
              kontroll och sätta dit oseriösa arbetsgivare.
            </seg>
            <seg n="3137c5fc">
              EU följer med lite grann med detta så kallade blue card. Vi tycker
              att det är ett steg i rätt riktning, men det är på tok för litet.
              Vi kommer att arbeta för att man vidgar möjligheterna att komma
              till EU. Vi vill att antalet som kommer till EU och får skydd
              ska öka.
            </seg>
            <seg n="882054b8">
              Kalle Larsson sade lite raljerande att vi pratar så mycket om
              de så kallade kvotflyktingarna. Ja, det gör vi på grund av att
              de inte har förmåga att komma och få skydd, Kalle Larsson.
            </seg>
            <seg n="f2a5f4d1">
              Vi tycker också att det kan komma fler människor till EU för
              att helt enkelt uppfylla drömmen om ett bättre liv. Vi tror att
              om vi i Sverige och Europa vill behålla och utveckla vår välfärd
              måste vi ha fler människor som arbetar här.
            </seg>
            <seg n="7ecfe547">
              Kort sagt vill vi göra det bättre för många och inte bara för
              få. Det är därför vi arbetar hårt för en harmonisering inom EU.
              De som inte tycker att vi ska göra det får faktiskt förklara vad
              det är för fel att fler kan komma hit och få skydd och att fler
              kan komma hit behovsstyrt och få arbete.
            </seg>
            <seg n="38659e1e">
              Fru talman! Harmoniseringen har pågått en längre tid. Den började
              1999 med Amsterdamfördraget. Sedan november 2004 har vi haft Haagprogrammet,
              som håller året ut 2009. Under Tysklands ordförandeskap bildades
              en framtidsgrupp för informella diskussioner. Under Frankrikes
              ordförandeskap samsades man runt något som kallas för migrationspakten.
              Där pratar man om laglig invandring, asyl, partnerskap med tredje
              land, återvändande, insatser mot olaglig invandring och kopplingen
              mellan migration och utveckling.
            </seg>
            <seg n="43886343">
              Kommissionen kom med en grönbok 2007. I juni 2008 kom kommissionen
              med en strategisk plan. Den kommer i juni att lägga fram ett förslag
              som kommer att ligga till grund för de diskussioner under vårt
              svenska ordförandeskap som förhoppningsvis ska leda fram till
              ett Helsingforssprogram.
            </seg>
            <seg n="7347eca4">
              EU tittar också lite över den så kallade Dublinförordningen,
              som i grunden är en förordning som ger alla människor rätt att
              få sin sak prövad. Människor ska inte bli skickade mellan olika
              länder. I allmänhet säger man att detta fungerar ganska bra när
              man gör en bedömning. Man föreslår nu förändringar genom att utöka
              personkretsen något. Man vill också driva igenom och sätta fart
              på Eurodoc, som i princip är ett datasystem som ska underlätta
              möjligheten att hantera Dublinförordningen. Men man för också
              till något som kan betecknas som ett inlägg i bördefördelningen,
              och det kan vara lite tveksamt om man ska blanda bördefördelningen
              med Dublinförordningen.
            </seg>
            <seg n="2aa40341">
              Viktiga ståndpunkter från alliansen och från oss moderater i
              harmoniseringsarbetet är att öka den totala kapaciteten för att
              människor ska kunna få skydd. Det ska vara mer humant, mer rättssäkert
              och mer effektivt. Här tror vi att stödkontoret kan hjälpa till
              och spela en viktig roll. Harmonisering innebär att man går från
              miniminormer till enhetlighet.
            </seg>
            <seg n="a27d4407">
              Jag har lite grann försökt redovisa vad vi från alliansen och
              Moderaterna tycker. Jag tycker att oppositionen också borde redovisa
              vad ni tycker.
            </seg>
            <seg n="a5ddf5d5">
              Det finns två områden som jag tycker är väsentliga i det här
              två områden där ni inte är överens. Ni slår er för bröstet och
              säger att ni står gemensamt bakom 12 reservationer av 56. För
              att vara opposition verkar det bra, men inte om man ska kunna
              regera ett land.
            </seg>
            <seg n="d3eba307">
              När det gäller samarbetet inom EU har ni varsin reservation.
              Utan att gå in i detaljer skulle man kunna ge det ett epitet.
              Socialdemokraterna tycker på något sätt ändå att vi ska vara drivande
              i detta. Vänsterpartiet tycker att vi ska lägga in backen. Miljöpartiet
              agerar någon form av drivankare.
            </seg>
            <seg n="939c11b3">
              När det gäller arbetskraftsinvandring talar Socialdemokraterna
              om myndigheter, myndigheter och åter myndigheter. Historia är
              ett grekiskt ord som betyder att lära. Vi införde myndighetsprövning
              på 70-talet. Det har inte kommit många människor sedan dess och
              innan den nya lagen kom. Myndighetsprövningen inom det här området
              innebär att man egentligen inte släpper in människor i landet.
              Vänsterpartiet vill inte ha lagen alls. Men nu ska vi ändå ge
              de tillståndslösa möjlighet att få arbete enligt lagen. Miljöpartiet
              tycker som vi.
            </seg>
            <seg n="564321c4">
              Jag tycker att ni på något sätt ändå bör beskriva för oss här
              i kammaren men också för svenska folket hur ni ska samsas inom
              framför allt de här områdena arbetskraftsinvandringen och samarbetet
              inom EU.
            </seg>
            <seg n="01da6bc3">
              Fru talman! Det råkar vara så att Sverige kommer att vara ordförandeland
              från den 1 juli. Då kan naturligtvis oppositionen göra ett avvägande.
              Ställer den sig bakom den svenska regeringen och den svenska saken
              för att få så stor positiv effekt som möjligt av vårt ordförandeskap?
              Regeringen har åtminstone ingången att man vill skapa en tydlig
              svensk profil på Helsingforssprogrammet inom migrationsområdet.
              Ni kan ställa upp på det, eller så kan ni välja att bedriva någon
              form av normal oppositionspolitik.
            </seg>
            <seg n="28f1f1b2">
              När Göran Persson var den som ledde ordförandeskapet valde vi
              att sluta borgfred. Jag uppmanar er att göra detsamma. Ni ska
              naturligtvis inte göra det på grund av att ni älskar alliansregeringen
              för jag har på något sätt ändå anat att ni inte gör det. Men ni
              skulle kanske åtminstone kunna göra det för att skapa större möjligheter
              i framtiden för dem som kommer till Europa och för att vi får
              en så svensk profil som möjligt på Helsingforssprogrammet.
            </seg>
          </u>
          <note type="speaker" n="a1f86888">
            Anf. 5 FREDRICK FEDERLEY (c):
          </note>
          <u who="Q513301" xml:id="i-8ba6563ddde59d7b-0" n="0ba7e034">
            <seg n="885bad9c">
              Fru talman! Det är återigen dags för den årliga migrationspolitiska
              debatten, som är oerhört viktig. Jag tänker dela upp den i några
              få olika delar. Jag är företrädare för Centerpartiet i migrationsfrågorna.
              Jag är också en av företrädarna för allianssamarbetet. Det finns
              även all anledning att ifrågasätta vad som sker i oppositionen
              och vad den faktiskt vill.
            </seg>
            <seg n="316120ce">
              Fru talman! Låt mig börja med att lyfta fram några frågor som
              centerpartist och ur ett centerperspektiv. Det känns bra att vi
              har ett positivt samarbete med de tre andra partierna i Allians
              för Sverige där vi har lyckats lägga upp en tydlig och klar linje
              i svensk migrationspolitik. Vi vill kunna skapa fler möjligheter
              att komma hit, och vi vill skapa ett rättssäkert och humant system.
              Vi vill ha öppna gränser gentemot omvärlden, och vi vill veta
              att den som kommer hit har tydliga regler med en tydlig början
              och ett tydligt slut på en tydlig asylprocess. Tidigare har det
              inte varit så, utan det är först under de senaste åren som vi
              har börjat få klarhet i detta. Jag kommer att beröra det här lite
              mer när jag kommer in på vad oppositionen faktiskt vill.
            </seg>
            <seg n="10e2d67e">
              Vi i Centerpartiet ser inte människor som en belastning, utan
              vi ser dem som en tillgång. Vi tror att alla som kommer till Sverige
              är beredda att bidra och att delta i samhället på lika villkor.
              Men det kräver också att vi har tydliga regler som avgör vem det
              är som får komma och vem det är som får lämna landet. Vem har
              rätten att uppehålla sig här?
            </seg>
            <seg n="c71e1f12">
              Om jag fick bestämma och om vi inte hade några problem över huvud
              taget skulle jag vilja ha en värld helt utan gränser där vi alla
              kunde röra oss fritt på lika villkor. Tyvärr ser världen inte
              ut så, fru talman, utan vi kommer inom överskådlig tid att behöva
              en reglerad invandring vilket kommer att innebära att många människor
              förhoppningsvis får möjligheten att söka sig en bättre framtid
              och få skydd i Sverige. Men det kommer också att innebära att
              en del människor måste lämna landet.
            </seg>
            <seg n="d40a7cfe">
              Många av oss i utskottet var i Skellefteå och diskuterade häromveckan.
              Vi för också diskussioner på debattsidorna i tidningarna och här
              i kammaren. Oavsett var vi för diskussionerna är det svårt att
              försöka skapa ett rättssäkert system som måste vara lika för alla
              men där vi också har att hantera saker som inte är likadana. Vi
              måste ha ett fyrkantigt system där lagarna gäller lika för alla
              för att det ska vara rättssäkert och för att vi ska veta vem som
              får stanna och vem som inte får stanna. Samtidigt är det omöjligt
              att i en lag med de grundläggande kraven kunna förutse alla händelser
              i alla skeenden och alla familjesituationer och i alla delar av
              världen. Därför är det oerhört viktigt att vi hanterar lagstiftningen
              och fortsätter debatten på ett seriöst sätt och inte hattar med
              den fram och tillbaka.
            </seg>
            <seg n="f292e5c9">
              Det är därför ganska förvånande att man ständigt i den migrationspolitiska
              debatten hör framför allt oppositionspartierna kräva att mer och
              mer ska göras och att det ska göras väldigt snabbt. Det finns
              ingen tid för eftertanke. Det finns inte tid att försöka skapa
              sig en bild av vad som faktiskt måste göras, seriöst utreda det
              och sedan komma med förändringsförslag. Allting ska ske här, allting
              ska ske nu och allting ska ske snabbt.
            </seg>
            <seg n="a3217866">
              Det är mycket i linje med hur oppositionen hanterade detta under
              förra mandatperioden, när man faktiskt satt i majoritet. Då antog
              man en tillfällig asyllag som vi ser många konsekvenser av i dag
              och som inte blev vad man hade tänkt. Oppositionens partier står
              bakom de flesta av de regler som gäller i dag, och de är inte
              beredda att invänta seriösa utredningar för att få ett system
              som är sammanhållet och som gäller lika för alla. Man vill dundra
              på i förtid utan att tänka efter före.
            </seg>
            <seg n="5f5aa063">
              Oppositionen visar med tydlighet vad det får för konsekvenser.
              Vi har många människor som fortfarande är gömda i landet och som
              fortfarande är papperslösa. Det är en situation man trodde att
              man skulle komma till rätta med genom hastiga beslut fattade mitt
              i natten där man snabbt antar en lag som ska vara tillfällig.
              Den tiden med alliansregeringen är tack och lov över. Vi vill
              i stället arbeta med seriösa utredningar och få tydliga regleringar
              för framtiden så att man vet vad som gäller och att det är långsiktigt.
              Vi är också beredda att ändra saker som blir fel, men efter en
              tydlig utredning.
            </seg>
            <seg n="86f51318">
              Fru talman! Det är också viktigt att i dessa ekonomiska orostider
              slå fast en sak: Att människor kommer till Sverige innebär inte
              att någon här förlorar ett arbete. Jag vore tacksam om oppositionen
              också tydligt vill göra den markeringen, för jag tror att det
              finns en stor oro i landet. Vi ser ju att allt fler människor
              förlorar sitt arbete, och då finns risken att det uppstår spänningar.
              Man ser att människor kommer till Sverige, och samtidigt har man
              förlorat sitt jobb.
            </seg>
            <seg n="fe44a8ad">
              Dessa två saker står inte i motsats till varandra. Trots att
              både Vänsterpartiet och Socialdemokraternas företrädare här gjorde
              en socialistisk återuppväckelse i retoriken, tror jag att man
              ändå i grund och botten svär sig till marknadsekonomin och därmed
              anser att det inte finns begränsningar för hur många arbeten vi
              kan skapa i landet, det vill säga att vi kan skapa fler arbeten
              genom att använda just marknadsekonomin.
            </seg>
            <seg n="f24d7d15">
              Det är också viktigt att slå fast att de som har kommit hit som
              arbetskraftsinvandrare efter den 15 december inte har tagit arbeten
              från någon som redan hade ett arbete. I många fall i de absolut
              flesta fallen har de täckt upp där vi själva i Sverige faktiskt
              inte har haft tillräckligt med arbetskraft. Trots att man på många
              ställen förlorar arbeten och att vi ser oroväckande många varsel
              som kommer att få allvarliga konsekvenser framöver, finns det
              fortfarande områden på den svenska arbetsmarknaden där vi har
              en arbetskraftsbrist och där vi kan se att arbetskraftsinvandringen
              fyller en mycket viktig funktion.
            </seg>
            <seg n="a9aad995">
              Fru talman! Det är också viktigt att lyfta fram samarbetet inom
              Europeiska unionen. Här är jag bland annat glad för det arbete
              som Tobias Billström som migrationsminister har gjort under flera
              år vid möten i ministerråden i Europeiska unionen. Han har hela
              tiden lyft upp att vi är öppna och humana i Sverige och att många
              kommer hit för att få skydd och nya möjligheter för framtiden,
              men han har också lyft upp att många av våra vänner runt om i
              Europa kunde vara med och ta ett större ansvar och också öppna
              sina gränser betydligt mer. Summa summarum inom Europeiska unionen
              kan vi låta många fler människor komma hit och vara med och bygga
              det framtida Europa.
            </seg>
            <seg n="b5dcf5a8">
              Vi vet också att den tidigare socialdemokratiska regeringen gärna
              talade om detta i de svenska medierna, men av det vi har hittat
              i dokumentationen har man aldrig lyft upp dessa frågor tidigare
              på mötena i ministerråden i Europeiska unionen, vilket jag beklagar.
              Det här visar också på en tydlig skillnad mellan de partier som
              styr landet i dag. Vi har försökt att hålla en tydlig linje med
              väl genomarbetade förslag och också drivit frågan på alla arenor
              där vi kan. Migrationsministern gör det på sina arenor, och jag
              som en av ledamöterna i OSSE:s parlamentariska församling lyfter
              ständigt upp denna fråga. Det sker inte ur ett perspektiv att
              vi ska försöka begränsa en invandring till Sverige utan utifrån
              ett perspektiv att många fler kan följa Sveriges i många fall
              goda exempel.
            </seg>
            <seg n="738313e9">
              Vad vill då oppositionen? Man har varit med om att anta en ny
              instans- och processordning samtliga sju partier stod bakom denna
              men man har ägnat de senaste två åren åt att försöka ändra på
              reglerna. Det kan vara lätt att lyfta upp olika öden och att lyfta
              upp olika situationer, men det är svårare att förklara hur man
              ska få fram regler som gäller lika för alla utan att ständigt
              pilla i lagstiftningen.
            </seg>
            <seg n="433dc017">
              Vad är det som ska gälla för att få komma hit? Är det vad vi
              har varit överens om i den svenska rätten? Om man har kommit hit,
              stannat och hållit sig undan Migrationsverket, om man har levt
              här tillräckligt länge som papperslös, ska det vara anledning
              att få stanna? Det verkar tydligen så på oppositionen. Det innebär
              att det är oviktigt vilka lagar och regler vi har för vilka som
              ska få stanna. De vet ändå att de med tiden kommer att få stanna
              eftersom det är andra skäl än lagar, regler och seriösa utredningar
              som gäller. Det innebär också, fru talman, att man har åsidosatt
              allt vad rättssäkerhet heter. Helt plötsligt kommer ärenden att
              behandlas olika. Den som snällt accepterar ett avslag och återvänder
              hem får inte samma möjligheter som den som väljer att stanna utanför
              lagstiftningen.
            </seg>
            <seg n="400f777c">
              Det här är aldrig lätta frågor att hantera, men det vore klädsamt
              av oppositionen att i någon del klargöra hur er lagstiftning skulle
              komma att se ut. Det är alltid lätt att skriva en reservation
              eller komma med ett särskilt yttrande och i generella termer prata
              om paradiset på jorden. Det är svårare att beskriva paradiset
              på jorden i praktisk lagstiftning som ska gälla lika för alla.
            </seg>
            <seg n="70220fc7">
              Fru talman! Det finns också all anledning att sätta ett internationellt
              fokus på Sverige och svensk migrationspolitik, där vi faktiskt
              på de allra flesta punkter sköter oss mycket väl. Vi har en öppen
              och generös politik. I många delar av världen tittar framför allt
              liberala krafter, som inte ser människor som en belastning utan
              som en tillgång, på Sverige och hur vi gör för att vara så öppna
              och generösa. Vi vet att det har kommit många lagförslag i den
              amerikanska kongressen och senaten. De har försökt att se över
              hur de ska kunna ta ett större ansvar för människor som behöver
              fly från Irak på grund av säkerhetssituationen som är långt ifrån
              tillräckligt bra även om den har blivit bättre. Sverige ses som
              ett föredöme, och i många delar har den svenska migrationspolitiken
              hyllats.
            </seg>
            <seg n="2a5aace1">
              Fru talman! Allt är inte perfekt. Vi vill utreda saker och ting
              seriöst. Vi är beredda att göra förändringar när vi ser att misstag
              uppkommer. Men vi tänker inte, fru talman, börja plocka i lagstiftningen
              så att den återigen blir rättsosäker och där opinionens vindar,
              som är omöjliga att förutspå, får avgöra vem som får stanna här.
              Lagar och regler ska gälla lika för alla så att vi kan skapa en
              rättssäkerhet för framtiden.
            </seg>
          </u>
          <note type="speaker" n="24514ae8">
            Anf. 6 KALLE LARSSON (v) replik:
          </note>
          <u who="Q5937876" xml:id="i-fc1b9b8b3dd74cf9-1" n="dd803715">
            <seg n="786c7c11">
              Fru talman! Ibland är det lite svårt att veta var man ska börja
              någonstans, men kanske i den avslutande meningen om att utreda
              seriöst och inte låta opinionen påverka hur lagstiftningen ser
              ut. Det är en märklig inställning för en demokrat att säga att
              människors åsikter inte ska ha någon betydelse för vilka lagar
              vi har.
            </seg>
            <seg n="0f938a7c">
              Vi har en annan uppfattning. Vi lyssnar på vad människor har
              för åsikter och försöker utforma politiken efter detta.
            </seg>
            <seg n="c7506980">
              Jag noterar också att Fredrick Federley klagade, kanske man kan
              säga, på oppositionspartierna och sade att oppositionen vill att
              mer och mer ska göras och att det ska göras snabbt. Detta var
              tydligen dåligt. Med dagens inställning i regeringen är det en
              begriplig kritik. Det regeringen just nu gör är snarare med devisen
              att mindre och mindre ska göras och att det ska göras långsamt.
            </seg>
            <seg n="c05e8db2">
              Det är så som er politik i dag ser ut. Det händer ingenting när
              det gäller asylprocessen. Man kan förstås hänvisa till en utredning.
              Låt mig gissa att den kanske också blir lite försenad. Det har
              hänt några gånger tidigare att utredningarna blivit försenade.
              Jag tänker därför ge Fredrick Federley chansen i dag att tala
              om vad Centerpartiet vill ändra på. Det vore intressant. Vad vill
              Centerpartiet ändra på i den nuvarande lagstiftningen? Ingen behöver
              känna sig bunden jo, kanske lite bunden ändå till att jag vid
              senare tillfälle tar upp detta och säger att det inte blev som
              Fredrick ville och undrar hur han tänker nu.
            </seg>
            <seg n="a4d51f50">
              Känn dig så fri du kan att säga vad Centerpartiet vill göra.
              Vi har redan förstått utifrån det betänkande vi diskuterar i dag
              att när det gäller könsrelaterad förföljelse är det ingenting,
              när det gäller homosexuellas rätt till skydd är det ingenting
              särskilt, när det gäller väpnad konflikt är det ingenting och
              när det gäller Frontex är det ingenting särskilt. Vad är det för
              politik Centerpartiet egentligen driver? Vad har ni för åsikter?
              Vad vill du ska ändras?
            </seg>
          </u>
          <note type="speaker" n="b9a512bd">
            Anf. 7 FREDRICK FEDERLEY (c) replik:
          </note>
          <u who="Q513301" xml:id="i-8ba6563ddde59d7b-1" n="0ba7e034">
            <seg n="b87ad891">
              Fru talman! Man kan tolka opinion som opinion. Jag pratar inte
              om folkmajoritetens vilja eller önskan, utan jag pratar om opinionsströmningar.
              Det verkar som om Kalle Larsson längtar tillbaka till den tiden
              när Utlänningsnämnden avgjorde ärenden. Det handlade om vem som
              fick flest rubriker den familjen kunde få stanna. De som inte
              fick rubriker, inte hade de kontakterna, inte hade den hjälpen,
              fick lämna landet.
            </seg>
            <seg n="0d62cb97">
              Det handlar om att skapa ett system som inte påverkas direkt
              av några tidningsartiklar utan som faktiskt bygger på rättssäkerhet
              och på en juridisk grund. Jag tror att Kalle Larsson mycket väl
              förstod detta men passade på att ge ett tjuvnyp som sig bör i
              debatten.
            </seg>
            <seg n="2165eb42">
              Att göra saker och ting seriöst handlar om att inte låta saker
              och ting pågå snabbt. Är Kalle Larsson nöjd med de effekter som
              den tillfälliga lagstiftningen fick som han var aktiv med att
              ta fram? Tycker Kalle Larsson att konsekvenserna av att ha en
              tillfällig lagstiftning var rimliga? Hade det inte varit bättre
              att hantera detta på ett annat sätt med en ordentlig diskussion
              långt tidigare än vad Kalle Larsson klarade av att föra fram?
            </seg>
            <seg n="82717ae1">
              Vad vill Centerpartiet? Tack och lov kommer Kalle Larsson snart
              att få svar, men jag är beredd att beröra ett antal punkter. Om
              några veckor har vi en partistämma i Örebro. Vi kommer bland annat
              att diskutera migrationsfrågor. Vi vill som en del till exempel
              se över vad som menas med särskilt ömmande skäl. Vi i Centerpartiet
              har i många ideella krafters arbete som ombud sett att vi inte
              är helt nöjda med hur den lagstiftningen har kommit att tolkas.
              Därför har det väckts många förslag internt i partiet på att se
              över frågan, men vi vill inte rusa i förväg och slå fast att vi
              ska gå precis den vägen innan utredningen har kommit. Det är ett
              exempel på en av de bitar som det finns all anledning att se över,
              bland många andra.
            </seg>
          </u>
          <note type="speaker" n="ff6aae01">
            Anf. 8 KALLE LARSSON (v) replik:
          </note>
          <u who="Q5937876" xml:id="i-fc1b9b8b3dd74cf9-2" n="dd803715">
            <seg n="f3e866d1">
              Fru talman! Eftersom Fredrick Federley är vänlig nog att faktiskt
              svara på frågan och ger åtminstone ett exempel på vad Centerpartiet
              kanske vill ändra på efter sin stämma ska jag svara på hans fråga.
              Är jag nöjd med den tillfälliga lagen? Nej, jag hade hellre sett
              en allmän amnesti, som var det vi krävde, som skulle ha gett alla
              som inte var skyldiga till brottslighet rätt att stanna i Sverige.
              Det är ett krav som vi fortfarande driver. Det är Fredrick Federley
              och, tror jag, de flesta här i kammaren medvetna om.
            </seg>
            <seg n="c111f822">
              Är jag tillräckligt nöjd för att säga att lagen inte var misslyckad?
              Ja, det är jag. Runt hälften av de 30 000 som sökte fick stanna.
              Det är personer som inte hade fått stanna annars, personer som
              var misshandlade i den tidigare asylprocessen. Det var personer
              som hade goda skäl att stanna och mycket djupa rötter i Sverige
              som fick möjlighet att börja bygga en framtid här. Det är svårt
              att vara missnöjd med det. Vad var alternativet? Att de skulle
              utvisas eller fortsätta att leva gömda tror jag inte att ens Fredrick
              Federley tycker är en särskilt bra ordning.
            </seg>
            <seg n="4e6a5768">
              Fredrick Federley sade att han skulle vilja höra hur vi skulle
              vilja att lagen såg ut. Jag gissar att han inte vill att vi läser
              upp några lagtexter, för det medger inte den ganska korta repliktiden.
              Men jag tycker att han helt enkelt kan fullfölja det resonemang
              han har haft i medierna de senaste dagarna och inte bara ombilda
              regeringen utan låta den avgå. Överlämna regeringsmakten, så ska
              vi gärna använda departementen för något konstruktivt och komma
              tillbaka med en lagstiftning som faktiskt uppfyller de internationella
              konventioner som vi har undertecknat, för det gör inte vare sig
              den lagstiftning eller den praxis som i dag finns i Sverige.
            </seg>
            <seg n="1545bc18">
              Jag ska avsluta med att trots allt ge beröm till Fredrick Federley
              för att han inte krävde någon borgfred. Jag tycker att det alldeles
              för ofta blir inte bara borgfred utan borgarfred en fred på borgerlighetens
              villkor, och det kommer vi nog inte att gå med på under det här
              ordförandeskapet, lika lite som under något annat ordförandeskap.
            </seg>
          </u>
          <note type="speaker" n="44eff16e">
            Anf. 9 FREDRICK FEDERLEY (c) replik:
          </note>
          <u who="Q513301" xml:id="i-8ba6563ddde59d7b-2" n="0ba7e034">
            <seg n="e8d50d36">
              Fru talman! Kalle Larsson gav just väljarna ett av de absolut
              viktigaste argumenten för att inte rösta på oppositionspartierna
              i nästa val. Ena sekunden säger han att han inte är nöjd med en
              tillfällig lag och att man inte bör hantera saker och ting så,
              och i nästa sekund säger han: Ge oss bara makten, så ska vi se
              till att det händer mycket mer! Jag blir djupt orolig för vad
              detta skulle få för konsekvenser för framtiden. Vi vet också att
              det var på grund av samarbetet bland de tre partier som nu är
              i opposition och längtar till regeringsmakten som man inte kunde
              få till stånd någon allmän amnesti.
            </seg>
            <seg n="509a0930">
              Jag tillhör ett parti som tyckte att det hade varit rimligt med
              allmän amnesti innan man gick över till den nya instans- och processordningen
              för att få en nollställning i systemet. Att göra det i efterhand
              får precis samma konsekvenser som att göra små tillfälliga lagändringar
              som luckrar upp lagstiftningen. Den får inte trovärdighet och
              konsekvens, och den är inte rättssäker.
            </seg>
            <seg n="6dbeb1e7">
              En följdfråga skulle ha varit om det hade funnits en sådan möjlighet
              hur ofta man då ska ge amnestier. Är det med jämna mellanrum,
              med en indirekt uppmaning att inte följa svenska regler? Den debatten
              får vi dock ta vid ett annat tillfälle.
            </seg>
            <seg n="92e90c73">
              Jag skulle vilja se en borgfred under EU-samarbetet, men jag
              vet att Kalle Larsson i varje fall inte skulle följa den. För
              honom är det viktigare att driva en icke-konstruktiv oppositionspolitik
              än att låta regeringen arbeta i fred och leda konstruktiva ministermöten
              som leder till framgångar på migrationsområdet. Det är lätt att
              säga att man är rädd för de olika ländernas migrationspolitik,
              men att vara med och försöka driva den i rätt riktning vi har
              nu chansen, makten och inflytandet i Europeiska unionen är man
              inte beredd till. Där sätter jag ett betydligt större hopp till
              Socialdemokraterna, som åtminstone emellanåt har visat sig regeringsdugliga,
              och till Miljöpartiet, som faktiskt brukar vara det bland oppositionspartierna
              som är den mest konstruktiva kraften.
            </seg>
          </u>
          <note type="speaker" n="fc7d6c07">
            Anf. 10 MAGDALENA STREIJFFERT (s) replik:
          </note>
          <u who="Q4980790" xml:id="i-59c154f955e2525f-1" n="c8fe32dd">
            <seg n="81a22e8c">
              Fru talman! Fredrick Federley är orolig över hur vi i oppositionen
              ska kunna klara av att samarbeta om vi vinner makten 2010. Jag
              tycker inte att han behöver vara särskilt orolig. Dels har vi
              lagt fram 17 budgetar tidigare, så vi har samarbetat. Dessutom
              kan man fråga sig hur det såg ut innan alliansen vann valet 2006.
              Då samarbetade faktiskt Centerpartiet, Folkpartiet och Kristdemokraterna
              med Miljöpartiet och Vänsterpartiet i många av de frågor som vi
              tar upp i dag. Många av de frågorna var det faktiskt också kristdemokrater,
              centerpartister och folkpartister som motionerade om under förra
              mandatperioden. Men så vann man valet, och helt plötsligt verkar
              man ha ändrat åsikt.
            </seg>
            <seg n="5f57f859">
              Därför är det konstigt att det är just en centerpartist som står
              här och tycker att det är märkligt att vi har skilda åsikter.
              Vi har tolv gemensamma reservationer. Det är en bit på väg. Jag
              tror att vi har många grundläggande värderingar som vi är överens
              om när det gäller hur man ska föra en bra och rättssäker asyl-
              och migrationspolitik.
            </seg>
            <seg n="f361ea6e">
              Sedan var det frågan om tid för eftertanke och att seriöst utreda.
              Några av de frågor som vi diskuterar är faktiskt seriöst utredda,
              exempelvis barns rätt till skolgång. Tycker inte Fredrick Federley
              att det var en bra utredning om detta som kom för några år sedan?
              Varför har vi inte ett förslag i riksdagen som innebär att alla
              barn, oavsett om föräldrarna har varit inne i en asylprocess eller
              inte, får möjlighet att gå i skolan utan rädsla för att polisen
              ska komma och hämta dem?
            </seg>
            <seg n="aae064f6">
              När det gäller vård för papperslösa finns en annan utredning,
              som vi trodde skulle komma före förra sommaren. Man lovade faktiskt
              att en sådan utredning skulle komma. Fortfarande vet vi inte om
              den kommer eller inte, och det har nu gått ett år. Någonstans
              måste något hända! Man kan inte bara säga att man håller på att
              utreda. Man måste också visa att man vill ändra sådant som man
              tycker är fel.
            </seg>
            <seg n="48a3e62e">
              Vi vet att det finns partier i alliansen som tycker att papperslösa
              ska ha rätt till vård på lika villkor.
            </seg>
          </u>
          <note type="speaker" n="183f3d5b">
            Anf. 11 FREDRICK FEDERLEY (c) replik:
          </note>
          <u who="Q513301" xml:id="i-8ba6563ddde59d7b-3" n="0ba7e034">
            <seg n="3c7b340d">
              Fru talman! 17 budgetar klarade den nuvarande oppositionen av
              att prestera. Vi kunde alla följa precis hur de budgetförhandlingarna
              gick. Det var på DN Debatt, i Expressen, i nattliga manglingar
              och så vidare. På ett helt oseriöst sätt hanterade man Sveriges
              budget. Denna regering vill inte hantera den så, utan vi för diskussionerna
              efter seriösa samtal i partierna. Sedan presenterar vi en budget
              som är sammanhållen och väl avvägd. Särskilt i dessa tider borde
              det vara viktigt också för oppositionen att faktiskt hantera rikets
              finanser seriöst. Det är kanske också det som gör att tre fjärdedelar
              av Sveriges befolkning faktiskt tycker att nuvarande regering
              gör ett bättre arbete på den här punkten än vad oppositionen skulle
              göra.
            </seg>
            <seg n="8fcbc546">
              Jag vill rikta en fråga till Magdalena Streijffert, som ändå
              representerar Sveriges största parti: Vad är viktigast för Magdalena
              Streijffert är det att driva en oppositionspolitik där man försöker
              knipa billiga poäng, eller är det att sluta borgfred, så att vi
              kan låta vår migrationsminister Tobias Billström nå svenska framgångar
              i detta? Magdalena Streijffert vet lika väl som alla andra i kammaren
              att det finns en ganska stor skillnad mellan länderna i Europeiska
              unionen när det gäller varthän man vill föra migrationspolitiken.
              Det är ingen hemlighet att det finns starka krafter i Europa som
              vill sluta gränserna och bygga högre murar.
            </seg>
            <seg n="184750df">
              Om Magdalena Streijffert menar allvar med de ganska fina formuleringarna
              i sitt anförande vore det väl rimligt att hon slöt upp bakom migrationsministern
              under detta halvår för att nå dit som jag vet att hon också vill.
              Är det makten som lockar mest, eller är det verkliga politiska
              framgångar för en öppen, human, rättssäker och generös flyktingpolitik
              i Europa?
            </seg>
          </u>
          <note type="speaker" n="4de22f6a">
            Anf. 12 MAGDALENA STREIJFFERT (s) replik:
          </note>
          <u who="Q4980790" xml:id="i-59c154f955e2525f-2" n="c8fe32dd">
            <seg n="71a61f29">
              Fru talman! Jag vill först kommentera detta om att det skrevs
              debattartiklar och huruvida vi var överens eller inte när vi regerade.
              Jag ser många debattartiklar från Moderaterna om asyl- och flyktingpolitik,
              och sedan ser jag kommentarer där övriga allianspartier inte håller
              med. Det sker väldigt öppet. Man har faktiskt olika åsikter också
              i alliansen. Det vore klädsamt om man också kunde erkänna det.
            </seg>
            <seg n="d704699b">
              Som Fredrick Federley var inne på i sitt anförande handlar det
              också om att skapa arbeten. Jag tror inte att det finns ett fast
              antal arbeten, utan det finns möjlighet att se till att alla får
              möjlighet att komma ut på arbetsmarknaden. Men den politik som
              förs i dag, med skattesänkningar med 82 miljarder för dem som
              redan har i stället för att satsa på utbildning och kompetensutveckling
              så att de som nu blir arbetslösa kan komma tillbaka i arbete,
              är väldigt olycklig. Det är klart att det är de som står längst
              från arbetsmarknaden som får det svårast.
            </seg>
            <seg n="13accf78">
              Sedan tänker jag faktiskt svara på Fredrick Federleys fråga.
              Jag tycker att det är oerhört viktigt att se till att vi får en
              rättssäker, human och människovärdig asyl- och flyktingpolitik
              i Europa. Jag är bara orolig för den utveckling som sker, precis
              som Fredrick Federley. Ibland är jag inte heller helt överens
              med Tobias Billström och den svenska regeringen om vad vi i Sverige
              ska tycka för något.
            </seg>
            <seg n="88ffa87a">
              Den kritik som förs fram angående Frontex måste tas på allvar.
              Jag tycker inte att Sverige har lyft fram den frågan. Rätten att
              söka asyl är så viktig, och då måste vi ha organ inom EU som ser
              till att den följs. När det inte sker måste vi göra något åt det.
            </seg>
            <seg n="d7c1e409">
              Det handlar också om exempelvis förvarsfrågan. Är det rimligt
              att människor, barn, på lösa grunder sätts i förvar under 18 månader?
              Det var faktiskt också den svenska regeringen med och fattade
              beslut om.
            </seg>
            <seg n="770ee5d4">
              Tyvärr kommer jag inte att vara i riksdagen under hösten, men
              jag hoppas och tror ändå att vi tillsammans under ordförandeskapet
              kan se till att det blir en politik som vi alla kan stå för. Men
              om det inte skulle bli det, Fredrick Federley, måste vi fundera
              på om vi tycker att det fungerar bra.
            </seg>
          </u>
          <note type="speaker" n="24c2a828">
            Anf. 13 FREDRICK FEDERLEY (c) replik:
          </note>
          <u who="Q513301" xml:id="i-8ba6563ddde59d7b-4" n="0ba7e034">
            <seg n="de8f64c8">
              Fru talman! Jag vill börja med att gratulera Magdalena Streijffert,
              för jag vet anledningen till att hon inte kommer att vara här.
              Hon får säkert en kompetent efterträdare som står fast vid de
              ord som jag tyckte att jag fick från henne nu. Magdalena Streijffert
              gjorde klart att det för Socialdemokraterna är viktigt att nå
              tydliga politiska resultat för att få en rättssäker, öppen, generös
              och human flyktingpolitik i hela Europa.
            </seg>
            <seg n="985443bc">
              Att vilja trycka på för större framgångar är väl inget problem.
              Problemet är om man skulle göra det till att driva opportunistisk
              oppositionspolitik i ett läge när vi behöver samla oss för att
              få största möjliga politiska kraft.
            </seg>
          </u>
          <note type="speaker" n="0b0627cb">
            Anf. 14 BODIL CEBALLOS (mp) replik:
          </note>
          <u who="Q4942281" xml:id="i-1f106428d7c942eb-1" n="da486620">
            <seg n="ec9c76d4">
              Fru talman! Fredrick Federley sade att Miljöpartiet brukar vara
              konstruktivt, och det stämmer. Finns det problem måste de naturligtvis
              lösas. När vi nu har sett att det görs en tolkning av utlänningslagen
              som inte stämmer överens med den som vi hade förväntat oss har
              vi ett problem, och då måste vi lösa det.
            </seg>
            <seg n="9fd381f6">
              Fredrick Federley säger att det måste göras med eftertanke, att
              det inte får gå för fort etcetera. Det är klart att det måste
              göras med eftertanke och att det inte ska gå för fort. Men det
              har tagit väldigt lång tid hittills, för problemen har vi sett
              på ett tidigt stadium. Vi hade kunnat avancera mycket snabbare
              för att ändra tolkningen av utlänningslagen.
            </seg>
            <seg n="e7504b05">
              Fredrick Federley undrar också hur den lag ska se ut som vi vill
              ha. Om man läser lagtexten är det egentligen inget fel på den.
              Själva lagtexten är egentligen rätt bra. Men sedan är tillämpningen
              en helt annan än den som vi förväntade oss. När medborgarna läser
              lagtexten ser de en lag som är bra. När EU-kommissionen, FN eller
              vem som helst läser lagtexten ser de en lag som faktiskt är bra.
              Men vi tillämpar den inte på det sättet.
            </seg>
            <seg n="53cb8043">
              Detta med synnerligen ömmande omständigheter har du, Fredrick
              Federley, redan sagt att Centerpartiet kan tänka sig att titta
              vidare på, och det är mycket bra det är ett av problemområdena
              i lagen. Vilka andra frågor skulle du vilja lyfta upp särskilt
              nu under översynen när ni har fått den på bordet?
            </seg>
          </u>
          <note type="speaker" n="ecb43fc6">
            Anf. 15 FREDRICK FEDERLEY (c) replik:
          </note>
          <u who="Q513301" xml:id="i-8ba6563ddde59d7b-5" n="0ba7e034">
            <seg n="979cdf31">
              Fru talman! Som jag sade och jag står fast vid det brukar Miljöpartiet
              vara en mycket konstruktiv kraft. Det är ett parti som är berett
              att ta ansvar och som har gjort det flera gånger oavsett hur majoriteten
              har sett ut. Det ska de ha en eloge för.
            </seg>
            <seg n="80fb6a49">
              Min kritik av hastigheten i fråga om de förändringar man vill
              göra beror på att vi nu gör en översyn av instans- och processordningen.
              Jag anser att man bör invänta hela den utredningen, så att vi
              inte börjar plocka delar redan innan den kommer. Det kan få konsekvenser
              i andra delar när vi sedan får hela lagförslaget. Jag tycker att
              man ska hantera detta sammantaget. Jag tror att Bodil Ceballos
              i grunden delar den uppfattningen.
            </seg>
            <seg n="dfb174c0">
              Sedan förstår jag att man vill gå fortare fram. Och tro mig det
              är många gånger som jag i många ärenden vill gå fortare fram!
              Men jag har också förståelse för att om vi inte har en sammanhållen
              syn på detta är risken att konsekvenserna blir andra än vad vi
              hade tänkt oss.
            </seg>
            <seg n="c7be049c">
              Jag har också sett en del av de problem som finns, och jag delar
              uppfattningen att man kanske inte alltid tolkar lagstiftningen
              så som det var tänkt. Det är då vi har chans att tydliggöra det
              i skrivningar i samband med att vi gör översynen. Jag är inte
              främmande för att vi gör detta, men exakt i vilka detaljer vill
              jag låta vara osagt nu.
            </seg>
            <seg n="f2886424">
              Några saker som vi åtminstone är beredda att lyfta upp till diskussion
              under partistämman, som kommer om några veckor i Örebro, är till
              exempel hur man utser ombud för den som är asylsökande för att
              få en tydlighet i detta. Det är inte för att jag inte tror att
              Migrationsverket klarar av det, men det kan bli en svårighet att
              förstå detta: Varför är det Migrationsverket, som är den andra
              parten, som utser ombudet för den asylsökande? Om vi pratar om
              att ha ett rättssäkert system med tydlighet tror jag att en del
              ligger i detta.
            </seg>
            <seg n="e0daa42d">
              Jag vill också gärna lyfta upp ökat kvotflyktingantal och en
              rad andra saker, som kan vara förslag till partistämman.
            </seg>
          </u>
          <note type="speaker" n="cad693f3">
            Anf. 16 BODIL CEBALLOS (mp) replik:
          </note>
          <u who="Q4942281" xml:id="i-1f106428d7c942eb-2" n="da486620">
            <seg n="3343a920">
              Fru talman! Instans- och processordningen var vi helt överens
              om att vi skulle införa, och det är inte den som är problemet
              utan det är tolkningen, som jag sade tidigare.
            </seg>
            <seg n="78a313b9">
              Om man ser till sunt förnuft, som jag pratade om förut, är det
              inte sunt förnuft när vi först håller människor som har rätt att
              få stanna i Sverige på grund av anknytning i förvar ett antal
              månader och sedan skickar tillbaka dem. Det kostar hur mycket
              som helst i lidande. Det kostar ekonomiskt både för den personen
              och för svenska staten. Det är inte sunt förnuft, särskilt inte
              när lagtexten redan i dagsläget tillåter att människor får stanna
              här. Jag hoppas att du tar med dig frågan om förvar till Centerstämman,
              Fredrick Federley.
            </seg>
            <seg n="80582e33">
              En annan sak som du kan ta med dig är frågan hur vi kan styra,
              eftersom det nu är domstolarna som gör bedömningarna. Hur kan
              vi styra vad Migrationsverket ska lägga fokus på? I regeringsskrivelsen
              och genom budgeten kan vi faktiskt styra, och där kan Centerpartiet
              vara mer aktivt.
            </seg>
            <seg n="556112e6">
              I dagsläget är styrningen bland annat att man ska skicka ut folk
              väldigt mycket. Det är en klappjakt på dem som lever gömda här
              i landet men som egentligen skulle ha rätt att få uppehållstillstånd
              om de vågade åka hem och söka hemifrån. Det är någonting som du
              skulle kunna ta med dig.
            </seg>
            <seg n="f760e495">
              En annan sak gäller ombuden. Jag talade med en flyktingadvokat
              häromdagen som inte längre jobbar med frågan, och han sade att
              de inte får betalt. Vi har de ombud som vi betalar för. Migrationsverket
              och domstolarna kortar av och skär ned deras anslag. Det är också
              en fråga som du kan ta med dig.
            </seg>
            <seg n="78906bf6">
              Hur ska du lösa situationen för anhöriga?
            </seg>
          </u>
          <note type="speaker" n="9f2b6007">
            Anf. 17 FREDRICK FEDERLEY (c) replik:
          </note>
          <u who="Q513301" xml:id="i-8ba6563ddde59d7b-6" n="0ba7e034">
            <seg n="36bd644e">
              Fru talman! Det var många frågor Bodil Ceballos är effektiv i
              att ställa dem. Jag ska försöka beta av dem och börjar från slutet.
            </seg>
            <seg n="23f0b3a9">
              Vi har i Centerpartiet fört en diskussion tillsammans med våra
              kolleger om ett försörjningsansvar för anhöriginvandring, om det
              var det som den sista frågan avsåg. Jag anser inte att det är
              direkt orimligt på något sätt. Den diskussionen ska vi fortsätta
              att föra.
            </seg>
            <seg n="bc920b7a">
              Där finns det en kritik från oppositionen, och man har förslag
              med anledning av den skrivelse som vi nu diskuterar. Man säger
              rakt ut att vi bryter mot FN:s barnkonvention. Detta är då en
              tydlig kritik mot samtliga europeiska länder, om man säger att
              alla europeiska länder bryter mot FN:s barnkonvention, eftersom
              alla i någon bemärkelse har detta.
            </seg>
            <seg n="2c5b5acd">
              Det är en ganska grav kritik, som andra länder uppenbarligen
              inte delar och som jag inte heller delar. Man bör ställa sig frågan,
              vilket utredningen gör: Vad är det man kommer från, och vad är
              det man kommer till? Om man inte har möjlighet att ha en bra ekonomisk
              situation här, inte har möjlighet att skapa sig ett fritt liv
              här, är frågan: Är detta liv bättre än det man hade innan?
            </seg>
            <seg n="c0e39102">
              Det är många frågor som är svåra. Det kan också vara den diskussion
              som är lite problematisk att förstå ibland. Om du och jag kommer
              från samma land kan vi ha helt olika livsöden. Det kan vara så
              att du har varit politiskt aktiv men jag inte har varit det, vilket
              kan göra att du har skyddsskäl därför att du är politiskt förföljd
              medan jag inte har det.
            </seg>
            <seg n="11bd21ab">
              Det här är också svårt att hantera i en debatt, men vi har bestämt
              tillsammans att vi ska ha en individuell prövning och inte en
              generell. Därför kan de här svårigheterna uppstå i enskilda ärenden.
            </seg>
            <seg n="d4e004ea">
              Sedan var frågan hur vi ska styra Migrationsverket och myndigheter.
              Det finns många sätt att göra detta, dels via budgeten, dels genom
              regleringsbrev och så vidare. Om jag får sväva ut lite tillhör
              jag dem som tycker att vi borde ha ministerstyre så att vi kunde
              få en tydligare styrning och på ett helt annat sätt kunde jaga
              ministrar när vi tyckte att de gjorde fel.
            </seg>
          </u>
          <note type="speaker" n="3e0f577f">
            Anf. 18 ULF NILSSON (fp):
          </note>
          <u who="Q6012166" xml:id="i-7edbe0882adb3b27-0" n="0dce2ed1">
            <seg n="d77635ff">
              Fru talman! För några månader sedan, mitt i vintern, hörde jag
              på radion en trafikvarning på motorvägen på E 6 i Halland. Det
              meddelades att ett tjugotal personer med ganska tunna kläder promenerade
              på vägrenen och skapade förvirring i trafiken. Bara någon stund
              senare meddelade polisen att ett stort antal irakiska flyktingar
              dumpats på E 6 mellan Helsingborg och Halmstad. De tog sig till
              en polisstation, och de frusna och hungriga människorna berättade
              att de tänkte begära asyl i Sverige.
            </seg>
            <seg n="40bdc671">
              Man kan spekulera kring vilka människoöden som anas bakom en
              sådan händelse. Någonstans i Irak eller i något grannland, till
              exempel Syrien, har kanske en flyktingsmugglare berättat att om
              de bara kommer till Sverige ordnar sig allting med jobb och uppehållstillstånd,
              och om de betalar pengar blir resan ordnad.
            </seg>
            <seg n="59d316dd">
              Många av dem som har betalat kanske alla sina besparingar är
              säkert förföljda på grund av sina åsikter. Andra kanske helt enkelt
              vill skapa ett bättre och tryggare liv och hoppas på att kunna
              arbeta och tjäna pengar i ett land med trygghet.
            </seg>
            <seg n="1a411b20">
              Hur det än är känns det verkligen tragiskt att människor ska
              behöva ta sig hit eller någon annanstans under sådana omständigheter.
            </seg>
            <seg n="08ce7772">
              För en del av dessa människor kom efter ett antal månader naturligtvis
              det slutliga beskedet om att de måste återvända. Vi vet inte,
              men de kanske var lurade av dem som tog hit dem om hur lätt det
              skulle gå.
            </seg>
            <seg n="6ec0245f">
              Det här är ett exempel på att migrationspolitiken, i en globaliserad
              värld med migrationsdrömmar, blir allt viktigare. Alliansregeringen
              har några grundläggande utgångspunkter som är viktiga för mig
              som liberal och som jag stöder: Öka den lagliga möjligheten att
              arbeta i Sverige! Garantera att asylansökan kan bli prövad i Sverige!
              Se till att det blir en snabb och rättssäker handläggning! Ha
              bra och värdiga rutiner för återvändande om en ansökan avslås!
              Och, sist men inte minst, öka samarbetet inom EU!
            </seg>
            <seg n="3adb100f">
              Sedan december har Sverige Europeiska unionens mest öppna arbetskraftsinvandring.
              Det är bra, eftersom både Sverige och EU på sikt har brist på
              arbetskraft. I Sverige är det arbetsgivarens bedömning av behovet
              av utländsk arbetskraft som ska avgöra om en människa får tillfälligt
              uppehållstillstånd med möjlighet till förlängning eller inte.
              Det är bra, för Sverige behöver arbetskraft, som på sikt saknas
              även om vi inte tänker på det i dag.
            </seg>
            <seg n="5d38a727">
              En grundläggande förutsättning det tål naturligtvis att upprepas,
              eftersom en del säger motsatsen när det gäller att invandra som
              arbetstagare är att de erbjudna anställningsvillkoren ska vara
              vad som gäller enligt de svenska kollektivavtalen och vad som
              är praxis inom yrket eller branschen.
            </seg>
            <seg n="cb6a5589">
              Rätten att söka asyl är ovillkorlig i Sverige och i EU. Dessutom
              arbetar Sverige, vilket jag och vi i Folkpartiet verkligen stöder,
              för att fler länder i EU också ska ta emot flyktingar genom FN:s
              förmedling, UNHCR, från flyktingläger runt om i världen, det vill
              säga ge människor som inte har någon som helst möjlighet att ordna
              en egen resa till Europa en fristad. I dag är det bara sex länder
              Sverige är ett av dem som har det samarbetet med FN och UNHCR.
              Jag tycker att det arbete som regeringen gör i EU för att det
              ska bli fler länder är väldigt viktigt.
            </seg>
            <seg n="9d930ba4">
              Fru talman! Den nya processordningen, som vi fick 2006, för asylprövning
              skulle ge en mer rättssäker process. Det är verkligen mycket som
              talar för att det har blivit så. Men samtidigt dyker det naturligtvis
              hela tiden upp exempel på bedömningar som får mig och många andra
              att reagera och fundera.
            </seg>
            <seg n="5f7918d3">
              Ibland är det svårt att sortera i tidningsartiklar och så vidare
              vad som är sant och vad som inte är sant. Men visst funderar vi.
              Själv har jag blivit alltmer övertygad om att till exempel reglerna
              för bedömning av särskilt ömmande fall behöver ses över, inte
              minst när det gäller barn.
            </seg>
            <seg n="e04e3cfd">
              På samma sätt tror jag att vi behöver ta en diskussion om tolkningen
              av Genèvekonventionen när det gäller sådana saker som begreppet
              väpnad konflikt och så vidare. Utan att lämna svaret i dag tror
              jag att man behöver diskutera det. Det är trots allt definitioner
              som är formulerade i en tid efter andra världskriget utan modern
              terrorism.
            </seg>
            <seg n="83c23634">
              Regeringens utredare ska, som har sagts flera gånger i dag, redovisa
              sitt arbete i juni. Det är väldigt bra att regeringen har tillsatt
              denna utredning om vår nya asylprocess. Det är då viktigt, tycker
              jag, att vi allihop verkligen för en öppen och mycket ärlig diskussion
              om vilka förändringar i asyllagstiftningen som kan behöva utredas.
            </seg>
            <seg n="8186f995">
              Även om det nu säkert finns anledning att diskutera förbättringar
              och förändringar måste jag samtidigt säga att jag inte känner
              igen verkligheten i Vänsterpartiets och Miljöpartiets svartmålande
              beskrivning av svensk flyktingpolitik. Man använder formuleringar
              som att det är pinsamt internationellt att Sverige gör si och
              så.
            </seg>
            <seg n="abc63c57">
              Sanningen är ändå det är ingenting att slå sig för bröstet med,
              men det är ändå viktigt att påpeka att enligt de siffror vi fick
              häromsistens låg Sverige 2007 och 2008 på andra plats när det
              gällde andelen asylsökande som får bifall. Hur den statistiken
              än blir i år kommer vi i varje fall att ligga i topp. Vi ligger
              på ungefär 45 procent i form av bifall samtidigt som vi är det
              tredje största landet när det gäller att ta emot flyktingar.
            </seg>
            <seg n="68c15846">
              Visst kan vi diskutera saker som behöver förbättras, men att
              ge en bild av att Sverige skulle vara bland de sämsta i klassen
              i Europa när det gäller mänskliga rättigheter tycker jag är djupt
              orättvist. Det är klart att vi har en skyldighet att ge skydd
              till dem som på flykt undan förföljelse knackar på. Vi har också
              all anledning att välkomna dem som söker sig hit för att arbeta
              i yrken där det är arbetskraftsbrist. Samtidigt måste den svenska
              migrationspolitiken vara ordnad efter regler och principer, och
              det måste sägas att alla inte har rätt att bosätta sig här och
              att de som fått avslag faktiskt måste flytta härifrån.
            </seg>
            <seg n="93bb3afa">
              Därför välkomnar jag arbetet, som en del i oppositionen har kritiserat,
              med att på olika sätt ha samarbetsavtal med länder om återvändande.
              Det ska naturligtvis vara samarbetsavtal som ska syfta till att
              återvändandet blir så tryggt och säkert som möjligt. Det handlar
              också om att ge våra myndigheter information om hur pass tryggt
              och säkert det är att komma tillbaka.
            </seg>
            <seg n="08dac393">
              Jag stöder också tanken att ge ett ekonomiskt stöd till en del
              av dem som återvänder. Det gäller människor som kanske har fått
              fel information och betalat alla sina besparingar för att komma
              till Europa. Det är helt rimligt att ge dem ett visst ekonomiskt
              stöd för att de ska kunna komma tillbaka, om de kan göra det på
              ett säkert sätt och bygga upp ett tryggt liv.
            </seg>
            <seg n="e03cebfc">
              Fru talman! I juni är det val till Europaparlamentet. Folkpartiet
              brukar kallas det mest EU-vänliga partiet i riksdagen. Och från
              Folkpartiets sida välkomnar vi verkligen den process som påbörjats
              i EU med inriktning mot en gemensam asyl- och migrationspolitik.
            </seg>
            <seg n="1d6ea4c4">
              Medlemsländerna har ju en gemensam gräns utåt, och målet är att
              alla EU-länder ska acceptera de grundläggande internationella
              konventionerna om mänskliga rättigheter och flyktingars rätt.
              Därför borde det vara naturligt att en asylansökan behandlas på
              samma sätt oavsett om den lämnas in i Grekland eller i Sverige,
              att den behandlas efter samma principer men med individuell prövning.
              Det är det som ligger till grund för Helsingforssprogrammet, som
              ska förhandlas under Sveriges EU-ordförandeskap.
            </seg>
            <seg n="58148c63">
              En sådan gemensam europeisk asyl- och migrationspolitik måste
              då också vila på idén om en human flyktingpolitik. Den måste också
              följa tydliga regler för både flyktingar och arbetskraftsinvandrare.
              Dessutom det är inte minst viktigt måste ansvaret fördelas jämnare,
              så att fler länder tar ett större ansvar än i dag. I dag tar Sverige
              och några andra länder, som sagt, ett stort ansvar för flyktingströmmen
              till unionen, men andra länder i EU tar ett minimalt ansvar.
            </seg>
            <seg n="88a9c905">
              Målet med en gemensam asyl- och migrationspolitik är inte att
              minska Sveriges ansvar utan att höja nivån i EU som helhet. Både
              Europeiska unionen och Sveriges riksdag har uttalat just att målet
              är att öka möjligheten att ta emot flyktingar i EU. Dessutom är
              målet att ha en mer solidarisk fördelning mellan länder. Slutligen
              är det inte minst viktigt att ha en mer solidarisk politik med
              de fattiga länder som tar emot de största flyktingströmmarna i
              världen.
            </seg>
            <seg n="f60c4934">
              Då blir min fråga till framför allt Vänsterpartiet och Miljöpartiet:
              Hur kommer vi ens i närheten av dessa mål om vi avbryter samarbetet
              om migrationspolitiken inom EU? Vi har miljoner flyktingar under
              usla förhållanden i Sydafrika, i Etiopien, i Syrien och i många
              fler länder. Hur menar ni att EU ska kunna vara solidariskt gentemot
              utvecklingsländerna om det inte blir samarbete i Europa om flyktingpolitiken?
              Det här är ett av de många exempel som har nämnts där oppositionen
              inte lämnar något samlat alternativ när det gäller migrationspolitiken.
            </seg>
            <seg n="5cc3a5f4">
              Det är många frågor som behöver besvaras, men först och sist,
              fru talman, ger migration både i form av flyktingar och arbetskraft
              Sverige och Europa mer positiva möjligheter än vad det ger problem.
              Det måste upprepas. Det får inte glömmas bakom alla olika politiska
              låsningar.
            </seg>
            <seg n="0c9b9133">
              Med det yrkar jag bifall till förslaget i betänkandet.
            </seg>
          </u>
          <note type="speaker" n="a3b569b4">
            Anf. 19 KALLE LARSSON (v) replik:
          </note>
          <u who="Q5937876" xml:id="i-fc1b9b8b3dd74cf9-3" n="dd803715">
            <seg n="5dfeb2ea">
              Fru talman! Ulf Nilsson säger att Folkpartiet är det mest EU-vänliga
              partiet i riksdagen. Vi är från Vänsterpartiets sida det mest
              EU-kritiska partiet och lika glada över det. Jag ska svara på
              Ulf Nilssons fråga: Hur ska vi få till stånd en bättre ordning
              i världen för flyktingar om vi inte gör det inom EU? Genom att
              göra det i hela världen, genom att låta det samarbete som sker
              inom FN:s ram vara det som är vägledande.
            </seg>
            <seg n="a6c84a93">
              Problemet i dag är att både Sverige och stora delar av EU:s politik
              på det här området bryter mot UNHCR:s rekommendationer. Då får
              man ett problem. Om man ska förespråka en överstatlig politik
              inom EU som går emot de grundläggande konventioner som Sverige
              har undertecknat måste man på något vis välja. Vad är målet? Att
              vi skulle uppfylla internationella konventioner och de mänskliga
              rättigheterna? Eller var det EU-samarbetet i sig som var det viktigaste?
            </seg>
            <seg n="3065afe7">
              För riksdagens mest EU-positiva parti är det tydligen det sista.
              Det är synd, för Folkpartiet har en lång tradition som man skulle
              ha kunnat värna, både av internationellt arbete och av humanitärt
              arbete och arbete för mänskliga rättigheter i Sverige.
            </seg>
            <seg n="07e207f9">
              Jag ska dessutom ställa ett par frågor till Ulf Nilsson. Jag
              tror faktiskt att jag ska nöja mig med en för att göra det enkelt,
              så vi kan få ett svar också. Jag hörde Ulf Nilsson säga att på
              några punkter behöver nog lagen ses över. Det gällde synnerligen
              ömmande omständigheter, och det gällde begreppet väpnad konflikt.
            </seg>
            <seg n="0645745f">
              Det är ett välkommet besked. Jag förstår att Ulf Nilsson i dag
              inte vill säga precis hur det ska bli. Men finns det några andra
              punkter där Ulf Nilsson och Folkpartiet vill ändra på lagstiftningen
              eller åtminstone se över den, där man inte är nöjd med hur det
              har blivit med den nya instans- och processordningen och hur den
              faktiskt används? Det är den fråga jag vill ställa.
            </seg>
          </u>
          <note type="speaker" n="eef04659">
            Anf. 20 ULF NILSSON (fp) replik:
          </note>
          <u who="Q6012166" xml:id="i-7edbe0882adb3b27-1" n="0dce2ed1">
            <seg n="979e1d06">
              Fru talman! När det gäller helheten väntar jag naturligtvis som
              alla andra på utvärderingen. Jag har ärligt redovisat det som
              vi diskuterar i mitt parti som möjliga punkter att behöva ompröva,
              men vi väntar tills utredningen kommer. Det vore väldigt dumt
              att definitivt bestämma det.
            </seg>
            <seg n="388bb326">
              En del saker som har förefallit tveksamma kanske är betydligt
              bättre och rättssäkrare än vad det har verkat när man har läst
              om det i tidningarna och hört talas om fall, och en del kanske
              är sämre. Ger inte utredningen svar på det som vi är osäkra om
              hoppas jag att vi kan gå vidare och fortsätta diskussionen och
              även använda utredningens resurser.
            </seg>
            <seg n="c7a77734">
              Jag vill därför inte ge något direkt svar på det. Det jag sade
              var helt enkelt att det finns inslag som vi behöver se och känna
              att vi är säkrare på än vad jag känner mig i dag när det gäller
              att det fungerar på ett rimligt sätt. Det är de exemplen jag nämnde.
            </seg>
            <seg n="5281ad40">
              Ett väldigt viktigt budskap från mig, och jag vet att det är
              från hela alliansregeringen, är att när den här översynen kommer
              ska vi ha en öppen diskussion. Det ska inte läggas i byrålådan.
              Det ska vara en diskussion som omfattar alla partier, även oppositionen.
            </seg>
            <seg n="77fa5673">
              När det gäller EU ska jag inte säga att Folkpartiet är det mest
              EU-positiva. Däremot sade jag att många brukar säga att Folkpartiet
              är det, och vi är väldigt positiva till det europeiska samarbetet.
            </seg>
            <seg n="09d4e64c">
              Kalle Larsson faller här in i det gamla, får jag väl säga, Vänsterpartiets
              spår, nämligen att jämföra med något som inte finns, en utopi
              som inte finns. Kalle Larsson vill arbeta i världen. Det är bara
              det att just nu finns möjligheten att fatta bindande avtal om
              humanitärt mottagande, mänskliga rättigheter och gemensamma rättigheter
              när det gäller att söka asyl. De möjligheterna finns inom EU.
            </seg>
            <seg n="6d56de7c">
              Hur mycket vi än har FN vet Kalle Larsson att det är frivilliga
              överenskommelser. Möjligheten att hitta ett reellt samarbete för
              flyktingar finns inom EU just nu, där vi befinner oss.
            </seg>
          </u>
          <note type="speaker" n="f2f0fd6b">
            Anf. 21 KALLE LARSSON (v) replik:
          </note>
          <u who="Q5937876" xml:id="i-fc1b9b8b3dd74cf9-4" n="dd803715">
            <seg n="5f419719">
              Fru talman! Ulf Nilsson anklagar mig för att falla in i gamla
              vänsterpartispår. Det må vara hänt. Det är lite grann min uppgift.
              Det jag efterlyser är att Ulf Nilsson ska falla in i folkpartispår.
              Det hade varit väldigt välkommet. Då hade vi fått höra ett annat
              budskap, delvis annat än det vi får höra här i dag.
            </seg>
            <seg n="37afdf1f">
              Det är klart att man kan vänta på utvärderingar och utredningar.
              Jag har all respekt för att man behöver göra på det viset. Skulle
              jag vilja ändra lagen, och det vill jag på en mängd punkter, förutsätter
              det förstås att man ser över hur det ska gå till och vad som är
              de mest lämpliga formuleringarna. Inga av våra förslag från oppositionspartierna
              här i dag innebär ett beslut i dag precis om hur lagen ska ändras,
              på vilka punkter och till vad. Det förutsätter förstås ett arbete.
            </seg>
            <seg n="949a9928">
              Skillnaden är att vi har åsikter som vi offentliggör. Det var
              därför jag letade lite grann efter vilka åsikter Ulf Nilsson och
              Folkpartiet egentligen har när det gäller den nya instans- och
              processordningen. Jag får fortfarande inga nya svar. Det handlar
              om synnerligen ömmande omständigheter som jag uppfattar att Ulf
              Nilsson tycker är för snävt, och det handlar om begreppet väpnad
              konflikt där jag uppfattar att Folkpartiet har ungefär samma uppfattning
              som vi inom oppositionspartierna.
            </seg>
            <seg n="74f3b32e">
              Utfallet att det inte finns väpnad konflikt någonstans i världen
              med undantag för några små och få regioner i Afghanistan är inte
              en rimlig tolkning av den lag som vi gemensamt har arbetat fram.
              De punkterna tycker jag mig ändå höra i det Ulf Nilsson säger.
              Han får bekräfta eller förneka att så är fallet om han önskar.
            </seg>
            <seg n="7f8ea5e2">
              Jag tror att tävlingen om vem som är mest EU-positiv får ni ha
              i fred. Jag vet inte vilka som deltar i den tävlingen heller.
              Tittar vi på EU:s flyktingpolitik i dag är det en politik som
              är väldigt svår att försvara. Det finns nästan inga kända exempel
              på att EU har kommit med förslag som har genomförts och som har
              gjort saker och ting bättre i Sverige när det gäller migration
              och flyktingpolitik. Det finns väldigt många exempel på att det
              har blivit tvärtom.
            </seg>
            <seg n="2caf4bfb">
              Att försöka försvara en sådan politik blir ett problem för Ulf
              Nilsson. Jag ställer upp på en debatt mot honom i vilket läge
              som helst om hur den europeiska flykting- och asylpolitiken borde
              se ut.
            </seg>
          </u>
          <note type="speaker" n="857caf99">
            Anf. 22 ULF NILSSON (fp) replik:
          </note>
          <u who="Q6012166" xml:id="i-7edbe0882adb3b27-2" n="0dce2ed1">
            <seg n="027cabd5">
              Fru talman! Den europeiska unionen baserar sin flyktingpolitik
              på att internationella humana konventioner ska följas, Genèvekonventionen
              och olika tillägg. Allt fler människor ansluter sig till formuleringar
              som Sverige har stött under flera år om skydd på grund av sexuell
              läggning till exempel och könsförföljelse.
            </seg>
            <seg n="e76a6f84">
              Jag fick inget svar på den fråga jag ställde redan i mitt huvudanförande
              från talarstolen, nämligen: Hur ska Europa kunna erbjuda ett skydd
              för många av de inte för alla, det är inte möjligt miljoner flyktingar
              som finns världen över om man inte samarbetar och träffar bindande
              överenskommelser som gör att alla EU-länder ställer upp på till
              exempel Genèvekonventionens principer? Där blir, tycker jag, Kalle
              Larsson svaret skyldig. EU-samarbete behövs inte minst av solidaritet
              med länder i den fattiga världen.
            </seg>
          </u>
          <note type="speaker" n="53830215">
            Anf. 23 MAGDALENA STREIJFFERT (s) replik:
          </note>
          <u who="Q4980790" xml:id="i-59c154f955e2525f-3" n="c8fe32dd">
            <seg n="e0980f01">
              Fru talman! Som socialdemokrat tycker jag att EU-samarbetet är
              oerhört viktigt, men jag kan ibland vara kritisk mot den politik
              som förs. Tidigare var asyl- och migrationspolitiken inom EU ett
              område där man sade att man skulle ha miniminivåer när man beslutade
              om ett antal direktiv. Utifrån det skulle medlemsländerna följa
              dessa direktiv. Det kunde handla om mottagande av asylsökande,
              om skyddsskäl, om familjeåterförening, och så vidare.
            </seg>
            <seg n="db0d67a2">
              Vi ser i dag, när man gör en utvärdering av vad som sker, att
              inte ens de miniminivåerna lyckas alla medlemsländer uppfylla.
              Det är ganska få egentligen, tyvärr.
            </seg>
            <seg n="530fc76e">
              När man går från ett mellanstatligt samarbete till ett överstatligt
              måste det samarbetet bli bättre. Här ser vi socialdemokrater en
              fara, att en gemensam asyl- och flyktingpolitik inte gör att fler
              länder tar ansvar utan att det leder till att de länder som tar
              ansvar måste ta ett mindre ansvar. Det är lägre nivåer. Det blir
              sämre rättigheter för asylsökande.
            </seg>
            <seg n="bdc4265c">
              Det är här någonstans vår oro tar sig uttryck. Först och främst
              är det viktigt att det finns verktyg för kommissionen att se till
              att medlemsländerna följer konventioner och de direktiv som det
              beslutats om.
            </seg>
            <seg n="c820290a">
              Vad säger Ulf Nilsson och Folkpartiet om det, när vi ska besluta
              om Helsingforssprogrammet, visar sig att innehållet är sämre än
              det som vi upprätthåller i dag i Sverige när det gäller asyl-
              och flyktingmottagandet? Vad gör vi då?
            </seg>
            <seg n="01f43e45">
              Då finns det ändå ett alternativ, och det är att se till att
              medlemsländerna uppfyller miniminivåerna först, och sedan kanske
              vi ska ta en diskussion om hur en gemensam asyl- och flyktingpolitik
              ska se ut.
            </seg>
          </u>
          <note type="speaker" n="65aa37ab">
            Anf. 24 ULF NILSSON (fp) replik:
          </note>
          <u who="Q6012166" xml:id="i-7edbe0882adb3b27-3" n="0dce2ed1">
            <seg n="c07dcb72">
              Herr talman! Vad säger Ulf Nilsson om det går på tok i EU-förhandlingarna?
              Det är naturligtvis en hypotetisk fråga, men vi vet ju alla att
              Sverige med väldigt stor kraft driver detta om att ha höga krav
              på länderna när det gäller att respektera mänskliga rättigheter
              och flyktingskäl. Vi vet att de dokument som har formulerats,
              det vill säga Haagdokumentet och så småningom även den europeiska
              pakten som syftar fram mot Helsingforssprogrammet, talar om sådana
              saker som att alla internationella överenskommelser ska hållas.
            </seg>
            <seg n="3483b746">
              Utgångspunkten måste alltså vara att försöka, och just nu finns
              det väl ingenting som tyder på att det blir sämre än tidigare
              i EU som helhet, utan allt tyder på att det blir bättre. Jag utgår
              från att Socialdemokraterna och Magdalena Streijffert stöder det
              arbetet, i motsats till Vänsterpartiet och Miljöpartiet som inte
              vill tro på samarbete med EU i den här frågan.
            </seg>
            <seg n="e44086ba">
              Min motfråga blir alltså: Håller inte Magdalena Streijffert med
              om att den enda möjligheten att skapa en bättre situation för
              flyktingströmmarna i världen är just att EU kommer överens om
              att solidariskt dela på flyktingmottagandet och höja det totala
              antalet, vilket man har formulerat att huvudmålet är i de här
              programmen? Håller inte Magdalena Streijffert med om detta?
            </seg>
            <seg n="843e13c4">
              Sedan kan man alltid spekulera i vad som händer om förhandlingarna
              pajar. Det är en senare fråga, men lösningen kan ju inte vara
              att ge upp samarbetet inom EU.
            </seg>
          </u>
          <note type="speaker" n="7e032bcc">
            Anf. 25 MAGDALENA STREIJFFERT (s) replik:
          </note>
          <u who="Q4980790" xml:id="i-59c154f955e2525f-4" n="c8fe32dd">
            <seg n="2febeff7">
              Herr talman! Det är klart att jag håller med om att det är jättebra
              om EU kan skapa en bättre asyl- och flyktingpolitik som är rättssäker
              och human med den gemensamma asyl- och flyktingpolitiken som ska
              beslutas om till hösten.
            </seg>
            <seg n="cde3cf46">
              Men jag är orolig för att de fina orden inte blir verklighet.
              Jag blir orolig när länder uttalar sig om att man vill begränsa
              möjligheterna för människor att komma till deras länder och söka
              asyl och att arbeta. Jag blir orolig när vi har ett femtiotal
              europeiska människorättsorganisationer som säger att Frontex,
              ett EU-organ som övervakar våra farvatten, inte följer Genèvekonventionen
              och inte ser till att människor faktiskt får söka asyl. Jag blir
              orolig när det beslutas om att man inte ska få återförenas med
              sin kärnfamilj om inte de kan språket eller inte kan integreras
              på ett bra sätt.
            </seg>
            <seg n="e56463a4">
              Detta gör mig väldigt orolig för det innehåll som kommer att
              förhandlas om under det svenska ordförandeskapet. Jag tror att
              Sverige säkert kan driva på en hel del, men frågan är om vi verkligen
              kommer i hamn med det. Det är ju så att om Lissabonfördraget går
              igenom, vilket man också säger ska åstadkommas under det svenska
              ordförandeskapet, räcker det med att en majoritet av EU:s 27 medlemsländer
              ställer sig bakom ett förslag för att det ska gå igenom.
            </seg>
            <seg n="37f5f532">
              Blir inte Ulf Nilsson lite orolig över den utveckling som nu
              sker i samband med lågkonjunktur och en ekonomisk internationell
              kris, när människor blir rädda och börjar stänga gränserna? Jag
              blir i alla fall det, och därför kritiserar vi Sveriges hållning.
              Vi tycker att man kanske borde vara mer orolig och föra upp dessa
              frågor mer inte bara som fina ord i en text utan också i praktisk
              handling.
            </seg>
          </u>
          <note type="speaker" n="4d1698b9">
            Anf. 26 ULF NILSSON (fp) replik:
          </note>
          <u who="Q6012166" xml:id="i-7edbe0882adb3b27-4" n="0dce2ed1">
            <seg n="bc740957">
              Herr talman! Jag är av den övertygelsen att en massa internationella
              frågor, till exempel miljö, säkerhetspolitisk trygghet och flykting-
              och migrationsströmmar, måste lösas genom organiserat internationellt
              samarbete, annars fungerar det inte.
            </seg>
            <seg n="12dc77c9">
              Det finns ett antal enskilda frågor där man kan ha en annan uppfattning
              och där man kan kritisera EU:s politik, men vi såg ändå till exempel
              när vi hade diskussionen om Grekland som behandlade sina asylsökande
              på ett ovärdigt sätt att de stämdes inför Europadomstolen, att
              kommissionen reagerade och så vidare.
            </seg>
            <seg n="4c17fdc8">
              När det gäller alla dokument vi har sett hittills kan man naturligtvis
              säga att det är oerhört viktigt att bevaka att de fylls med ett
              konkret innehåll, men det här är en bred överenskommelse. Magdalena
              Streijffert var själv tillsammans med mig nere i Bryssel på en
              konferens om migration, och det är inte många delegater, varken
              från EU-parlamentet eller från de nationella parlamenten, som
              ifrågasätter inriktningen att EU som helhet ska ta emot fler flyktingar.
            </seg>
            <seg n="03aa21b5">
              Visst det är viktigt att Sverige bevakar detta, och jag har egentligen
              inte uppfattat att Socialdemokraterna hittills har haft så mycket
              att invända mot de budskap som den svenska regeringen och migrationsministern
              haft med sig när de förhandlat i Bryssel om dessa frågor. Det
              är det som är utgångspunkten, och det är ingen tvekan om var Sverige
              står: Internationella konventioner ska gälla, och det ska finnas
              en garanti för en individuell prövning även om vi får ett gemensamt
              asylproblem. Detta är väldigt väsentligt för att Sverige ska kunna
              fortsätta tillämpa en human behandling.
            </seg>
            <seg n="5a4f34bd">
              Det är denna väg vi måste gå, och jag är optimistisk. Blir det
              inte tillräckligt bra överenskommelser får vi beklaga det och
              gå vidare, men det är den väg vi måste gå. Det är inom det europeiska
              samarbetet vi kan åstadkomma något i den här frågan.
            </seg>
          </u>
          <note type="speaker" n="09285060">
            Anf. 27 BODIL CEBALLOS (mp) replik:
          </note>
          <u who="Q4942281" xml:id="i-1f106428d7c942eb-3" n="da486620">
            <seg n="027cb2e4">
              Herr talman! Ulf Nilsson vänder sig till Miljöpartiet och Vänsterpartiet
              i sitt anförande. Det handlar bland annat om att vi säger att
              det är pinsamt med den svenska asylpolitiken. Ja, jag tycker att
              det är pinsamt när vi skickar människor till Eritrea och till
              krigets Afghanistan och när vi inte följer UNHCR:s rekommendationer.
              Det kommer jag att fortsätta att tycka och hoppas att vi kommer
              att förändra vår politik på det området.
            </seg>
            <seg n="c48d2039">
              När det gäller samarbetet med EU-länderna på migrationsområdet
              säger inte Miljöpartiet nej till samarbete. Miljöpartiet säger
              inte nej till minimiregler, men vi säger nej till en totalharmonisering
              av den gemensamma asyl- och migrationspolitiken, eftersom det
              innebär att vi inte kan ha bättre och generösare regler själva.
              Det säger vi nej till, och det kommer vi att fortsätta att säga
              nej till.
            </seg>
            <seg n="2d25cc85">
              Om regeringen under ordförandeskapet gör ett bra jobb och lyckas
              lyfta nivån på det som nu föreligger som förslag i EU-länderna
              kommer vi naturligtvis att heja på det. Men om regeringen lägger
              sig platt och släpper igenom frågor som vi tycker är fel kommer
              vi att protestera. Det är självklart.
            </seg>
            <seg n="fdd85bd0">
              Jag skulle vilja fråga en annan sak som handlar just om den cirkulära
              migrationen. Vad våra gröna vänner i Europa och även många andra
              kritiserar allra mest är nämligen att det alltför mycket liknar
              det gamla gästarbetarsystemet som innebar att man kunde få stanna
              år efter år och så helt plötsligt efter 20 år skulle man ta sin
              familj med sig och åka hem. Det måste vara möjligt att få ett
              permanent uppehållstillstånd i slutänden.
            </seg>
            <seg n="f412697f">
              Jag skulle vilja höra Ulf Nilssons synpunkt i den frågan.
            </seg>
          </u>
          <note type="speaker" n="9a60c632">
            Anf. 28 ULF NILSSON (fp) replik:
          </note>
          <u who="Q6012166" xml:id="i-7edbe0882adb3b27-5" n="0dce2ed1">
            <seg n="2ffa9c5c">
              Herr talman! Till att börja med vill jag upprepa vad några allianskolleger
              har sagt här tidigare: Det är väldigt uppskattat att Miljöpartiet
              genom att stödja lagförslaget om arbetskraftsinvandring har varit
              med och bidragit till att Sverige för tillfället, om man lägger
              ihop asylpolitiken och arbetskraftsinvandringen, har den öppnaste
              migrationspolitiken i Europa. Vi går före de andra europeiska
              länderna som begränsar arbetskraftsinvandringen till speciellt
              utvalda och kvalificerat utbildade människor. Det är positivt.
            </seg>
            <seg n="119d9ade">
              När det gäller frågan om samarbete inom EU har vi olika steg.
              Socialdemokraterna är väl i princip för samarbete inom EU, samtidigt
              som man målar en viss potentat på väggen och menar att det verkar
              gå åt skogen hur man än gör. Inom Vänsterpartiet däremot är man
              allmänt skeptisk och vill inte ha ett samarbete. Miljöpartiet
              vill numera inte gå ur Europeiska unionen vilket också är mycket
              glädjande om jag får fortsätta med vänligheterna och det tycker
              jag är ett väldigt klokt beslut. De vill ha ett lite försiktigt
              samarbete.
            </seg>
            <seg n="6f6210ba">
              Problemet är att om vi ska få EU att bli en stark och human kraft
              när det gäller att ta hand om flyktingar och låta flyktingar på
              ett rättssäkert sätt få sina fall prövade får vi nog på något
              sätt komma överens om vissa grundläggande gemensamma regler. Samtidigt
              är det viktigt att betona möjligheten till en individuell prövning
              som ändå gör att det inte blir för schablonmässigt.
            </seg>
            <seg n="9d373c0f">
              När det gäller cirkulär migration vill jag säga att en av de
              fina sakerna med den arbetskraftsinvandring vi införde i Sverige
              just är att människor kommer in på ett lagligt sätt. Problemet
              är att vi har ett antal människor i Europa som har kommit in på
              ett olagligt sätt. Där finns det egentligen ingen annan lösning
              normalt sett än att de människorna, om det inte dyker upp något
              nytt verkställighetshinder, åker hem. Det är min grundsyn.
            </seg>
          </u>
          <note type="speaker" n="0d21d13e">
            Anf. 29 BODIL CEBALLOS (mp) replik:
          </note>
          <u who="Q4942281" xml:id="i-1f106428d7c942eb-4" n="da486620">
            <seg n="385a60e2">
              Herr talman! Cirkulär migration handlar ju inte om dem. Med den
              nya svenska lagen har man efter fyra år möjlighet att söka permanent
              uppehållstillstånd i Sverige. Det är väldigt viktigt att den möjligheten
              finns. Ska man bryta upp hemifrån och ta med sig hela sin familj
              för att flytta till ett annat land måste man veta att det finns
              en långsiktighet i det beslutet. I det gästarbetarsystem som har
              funnits på många platser i Europa har man alltså inte kunnat ha
              den långsiktigheten eftersom man inte vet att man kan få stanna
              för evigt. Jag menar att om barnen växer upp i ett land så är
              de lika mycket medborgare i det landet rent känslomässigt som
              i hemlandet eller kanske mer. Det gäller att veta att man någon
              gång kan få ett permanent uppehållstillstånd.
            </seg>
            <seg n="84916f11">
              Den cirkulära migrationen i den tappning som vi har sett den
              hittills verkar inte ta upp den frågan. Jag hoppas att vår regering
              kan jobba med den för att få ett bättre förslag. Det här kommer
              ju att gå igenom. I en eller annan tappning kommer den cirkulära
              migrationen att gå igenom. Då är det bättre att det blir så bra
              som möjligt. Och det är oerhört viktigt att den inte försämrar
              vår lagstiftning. Eventuellt, om det blir en totalharmonisering,
              måste vi ju sänka våra ambitioner. Det kan vi väl ändå inte vilja.
            </seg>
            <seg n="d660024b">
              Jag skulle vilja att du, om du kan, Ulf Nilsson, utvecklar det
              lite mer och vilka andra frågor inom asylpakten, migrationsdelen
              i Helsingforssprogrammet och allt det, som du tycker är viktiga
              att förändra utifrån det nu föreliggande förslaget.
            </seg>
          </u>
          <note type="speaker" n="d4cb0545">
            Anf. 30 ULF NILSSON (fp) replik:
          </note>
          <u who="Q6012166" xml:id="i-7edbe0882adb3b27-6" n="0dce2ed1">
            <seg n="ecfea29f">
              Herr talman! Det var bra att Bodil Ceballos preciserade den sista
              frågan. Det har ju varit en tragisk utveckling på många håll i
              Europa med, kan man väl säga, halvlegal arbetskraft som med myndigheternas
              goda minne har arbetat på olika håll och levt med bristande trygghet
              och risken att visas ut när klimatet ändras.
            </seg>
            <seg n="0b8fd803">
              Sveriges lag om arbetskraftsinvandring innebär att man kan få
              begränsat uppehållstillstånd med möjlighet till förlängning och
              som sagt var med utsikten att få permanent uppehållstillstånd
              efter fyra år och så småningom också möjlighet till medborgarskap.
              Det finns ingenting som jag ser som skulle tyda på att Sveriges
              lagstiftning när det gäller arbetskraftsinvandring står i konflikt
              med EU:s. Däremot kan vi arbeta för att andra EU-länder på olika
              sätt skapar större möjligheter till långsiktighet för de migranter
              som kommer att arbeta i olika EU-länder. Men jag har inte hört
              någonstans att Sveriges lagstiftning skulle vara hotad av de förhandlingar
              som nu sker när det gäller migrationspolitik.
            </seg>
            <seg n="0ea150d1">
              Vi har upprepat det många gånger så jag tror inte att jag ska
              gå in på för många detaljer när det gäller vad jag hoppas mest
              på i Helsingforssprogrammet. Migrationsministern kommer snart
              att tala här också.
            </seg>
            <seg n="968e011b">
              Det viktiga är som sagt var att vi får bindande överenskommelser,
              att vi får en solidaritet mellan länderna, att vi utvecklar system
              även för ekonomiskt stöd till länder som utsätts för kraftigt
              flyktingtryck under vissa perioder och att vi framför allt får
              en garanti för att och Sverige har flera gånger formulerat ingångar
              här gränskontrollen, som visserligen är mycket viktig, inte får
              hindra människor från att söka asyl.
            </seg>
            <seg n="0856503a">
              Dessutom har vi, för att upprepa det, samarbetet med FN-organet
              UNHCR om att fler länder ställer upp på att ta emot kvotflyktingar.
              Det är också ett väldigt viktigt inslag.
            </seg>
          </u>
          <note type="speaker" n="c53b7b6d">
            Anf. 31 LARS GUSTAFSSON (kd):
          </note>
          <u who="Q5777864" xml:id="i-4c89ed4cc9dda4dd-0" n="22e75403">
            <seg n="cf0f78af">
              Herr talman! Det uppdrag i socialförsäkringsutskottet som jag
              har fått, att bli talesperson bland annat för migrationsfrågor,
              har varit väldigt intressant. Det är både upplyftande och nedslående
              och ibland förvånande.
            </seg>
            <seg n="5e92c256">
              Jag talar om de mejl som jag har fått när jag har gått ut och
              talat om att jag tror att det är väldigt viktigt att man värnar
              barns rätt. Då blir jag anklagad för att jag inte försvarar den
              svenska vita rasen. När jag försvarar apatiska flyktingbarns rätt
              att få stanna blir jag anmäld till Europadomstolen. Det är rätt
              intressant, eller hur?
            </seg>
            <seg n="7172b5df">
              Hur mycket det blir av det vet jag inte, men jag tycker att det
              kan vara bra att veta var vi befinner oss. Jag tror att vi ska
              vara försiktiga med att framställa svensk migrationspolitik på
              ett mer negativt sätt än det egentligen finns anledning till.
              Vi gynnar bara precis dem som vi helst inte vill ska äntra denna
              talarstol. Nu har jag sagt det i alla fall.
            </seg>
            <seg n="b866b674">
              Detta betänkande behandlar en skrivelse om migration. Man kan
              inte tro det om man tittar på reservationerna. De är hela 56 stycken
              och spänner över ett mycket stort område. Det har vi redan kunnat
              notera i debatten.
            </seg>
            <seg n="3dbebb7b">
              Mycket av det jag skulle kunna lyfta fram har redan ventilerats.
              Därför avgränsar jag mig till några reflexioner över, i mitt tycke,
              den viktigaste frågan framöver. Det är översynen av den nya instans-
              och processordningen som kommer att presenteras i juni. Alla partier
              stod ju bakom den nyordningen och står väl fortfarande bakom den,
              även om vi har satt vissa frågetecken.
            </seg>
            <seg n="16d14e82">
              Det finns ett antal utestående frågor som kommer att beröras
              vid översynen. Det är migrationsdomstolarnas funktion, de asylsökandes
              ombud och många andra frågor.
            </seg>
            <seg n="c7cb3160">
              Vi kristdemokrater får återkommande stöd i vår uppfattning att
              de asylsökandes ombud måste besitta en hög, eller rättare sagt
              högre, kompetens för att tillvarata de sökandes rättigheter. Det
              har framkommit att asylsökande har fått sin sak undermåligt prövad
              och handlagd, bland annat på grund av brister i ombudens kompetens
              och arbetssätt. Det är rent skrämmande uppgifter vi har sett i
              medierna. Det är rimligt att ombudens kompetens också är verifierad
              och att ombuden utses av domstol utifrån ett rättssäkerhetsperspektiv.
              Jag tror att det är ganska enkla slutsatser.
            </seg>
            <seg n="2f512add">
              När jag gick i skolan var geografi ett intressant område, tyckte
              jag i alla fall. När jag tittar på kartorna i mina barns geografibok
              känner jag inte igen mig alls. Det visar om inte annat hur gammal
              man är. Om man tittar på ett sådant land som Somalia exempelvis
              kan man se att det inom en 2025-årsperiod var ett land. Nu visar
              det sig vara tre länder. I en region är man självständig och regerar
              själv, tror man i alla fall. I en annan del är man autonom, något
              slags Åland. I den tredje delen finns det ingen regering alls.
              Det är bara kaos. Det nya yrket där är väl pirat, har jag hört
              talas om. Det visar på vilken bild vi har när vi ska bedöma om
              människor ska återvända till sitt land. Det är inte så enkelt.
            </seg>
            <seg n="150068c3">
              Då kommer vi in på det jag egentligen ska säga i frågan. Det
              är att en avgörande faktor många gånger är landkunskap och verklig
              kännedom om det enskilda landets politiska, kulturella och religiösa
              bakgrund. Migrationsverket har tidigare utfäst att man ska ha
              ett närmare samarbete med olika internationella organisationer.
              Det tycker jag är mycket bra. Problemet är bara att jag tror att
              man måste fortsätta att ytterligare förbättra detta arbete och
              stärka det för att göra de asylsökandes rätt att få sin sak rätt
              prövad starkare. Ibland tror jag faktiskt att det beror på brister
              i underlaget att man kan få domslut som sedermera är mycket svåra
              att få ändrade. Det visar sig att om det hade varit rätt ombud
              och rätt information vid det tillfället hade fler faktiskt fått
              asylskälen godkända. Jag tror att det är ett av skälen.
            </seg>
            <seg n="a36ec8b1">
              En annan frågeställning som har aktualiserats är frågan om synnerligen
              ömmande omständigheter, särskilt kopplat till barn, där man kan
              ifrågasätta om lagstiftarens intentioner att värna humanitära
              skäl har fått genomslag i de faktiska besluten.
            </seg>
            <seg n="1bc8bc70">
              Detsamma gäller helhetsbedömningar där ibland separata domskäl
              till synes inte vägts samman och därmed resulterat i avvisning
              av underåriga till länder som barnet har mycket liten koppling
              till, inga släktingar i och osäkra framtidsutsikter i.
            </seg>
            <seg n="7f464980">
              Herr talman! Kristdemokraterna tycker att det är bra att riksdagen
              har fattat ett beslut om arbetskraftsinvandring som inte bara
              omfattar högutbildad arbetskraft. Vi arbetar för att detta också
              ska införas i EU:s övriga länder. Det finns goda skäl för detta.
              Ett är att öppna möjligheter för människor från andra världsdelar
              att finna en utkomst samtidigt som man stärker hemlandets ekonomi
              och i förlängningen kompetensnivån i ursprungslandet. Det kan
              ses som ett stöd till länder i andra världsdelar där människor
              finns och verkar. Det bidrar till Europas behov av arbetskraft
              och internationalisering, och det ökar också möjligheterna till
              utväxling av varor och tjänster samtidigt som konfliktytorna i
              världen minskar. Det senare är givetvis en långsiktig effekt,
              men det har visat sig vara avgörande för Europas moderna historia,
              som inte är så lång, genom att man minskar avståndet mellan nationerna
              och därmed också den friktion som kan uppkomma. I detta syfte
              måste EU:s länder gemensamt ta ett större ansvar för flyktingar
              från andra delar av världen.
            </seg>
            <seg n="4650e121">
              Det finns några detaljer som jag anser att man bör se över när
              det gäller asylsökandes möjligheter att försörja sig. Jag ska
              ge ett exempel på ett nyligen uppmärksammat rättsfall från Kronoberg.
              En person som har ett arbete har fått ett avvisningsbeslut som
              inte kan verkställas. I detta läge får denna person inte fortsätta
              sin anställning tills han kan avvisas utan hänvisas till socialbidrag.
              En sådan ordning stärker knappast arbetslinjen eller viljan till
              egenförsörjning.
            </seg>
            <seg n="d27069fe">
              Detsamma gäller hur länge ett verkställighetsbeslut kan gälla
              då det inte finns möjligheter till återvändande. Det finns möjligheter
              att se över detta av den enkla anledningen att det finns exempel
              där förutsättningarna varierar över tiden i exempelvis hemlandet.
            </seg>
            <seg n="c0ab9857">
              Herr talman! Den viktigaste migrationspolitiken bedrivs faktiskt
              inte i Sverige, även om man tycker att det är tråkigt, utan den
              bedrivs faktiskt på andra ställen. Jag tänker på ett inslag i
              tv i går, men jag kommer inte ihåg vilket program det var. Det
              handlade om en kvinna från Somalia som arbetar för mänskliga rättigheter.
              Hon tvingades fly från sitt land och lämna kvar en tremånaders
              bebis.
            </seg>
            <seg n="c2ec8ed9">
              Det bästa vi kan göra är att vara internationella och jobba för
              att mänskliga rättigheter upprätthålls i olika länder. Det visar
              sig att FN inte räcker. Vi kan bara titta på Kina, Nordkorea och
              en del andra mindre trevliga områden i vår värld. Det är också
              viktigt att vi arbetar för demokratiska principer eftersom demokratin
              är bräcklig. Men demokrati är det enda rimliga förhållningssättet
              för att mänskligheten ska klara sig på olika sätt. Därmed sagt
              att jag också är mot all protektionism som jag inte tror på. Där
              man stänger sig inne kan man utöva förtryck. Där det är öppet
              är det mycket svårare.
            </seg>
            <seg n="e6f70798">
              Kristdemokraterna tycker att det är särskilt viktigt att värna
              de mest utsatta bland asylsökande. Jag syftar givetvis på barns
              och familjers situation när de söker sig till vårt land. Barn
              kan inte ansvara för sina föräldrars val eller förutsättningar,
              men de har en särskild rätt att så långt som möjligt få vara tillsammans
              med sina föräldrar. Detta måste också genomsyra lagstiftning och
              regelverk även på migrations- och integrationsområdet. Det enklaste
              och mest självklara sättet att reflektera över detta är att vi
              som har fått gåvan att bli föräldrar tänker på våra egna barn.
              Det är också detta som utgör andan i barnkonventionen som är helt
              i enlighet med kristdemokratisk ideologi. Som kristdemokrat dristar
              jag mig till att hänvisa till ett ordstäv i Bibeln som säger:
              Anden gör levande, men bokstaven dödar. Detta innebär att paragrafer
              aldrig får gå före avsikten med lagstiftningen.
            </seg>
          </u>
          <note n="2c63dbb3">
            Herr talman! Jag yrkar bifall till förslaget i betänkandet.
          </note>
          <note type="speaker" n="3a3a92bb">
            Anf. 32 KALLE LARSSON (v) replik:
          </note>
          <u who="Q5937876" xml:id="i-fc1b9b8b3dd74cf9-5" n="dd803715">
            <seg n="1e1dbda7">
              Herr talman! Lars Gustafsson säger att vi inte ska göra beskrivningen
              av svensk migrations- och flyktingpolitik värre eller mer negativ
              än vad den faktiskt är i verkligheten. Det kan vi säkert vara
              överens om. Sedan är vi nog oeniga om hur verkligheten faktiskt
              ser ut. Men det är klart att vi inte ska svartmåla. Det gynnar
              ingen här. Det ska vara sagt.
            </seg>
            <seg n="e5e1d39a">
              De jämförelser som jag har gjort har i första hand handlat om
              hur politiken ser ut i praktiken och de internationella konventioner
              som vi har undertecknat. Jag har inte jämfört så mycket med andra
              länder. Gör man sådana jämförelser hamnar Sverige trots allt på
              en ganska god position när det gäller bifallsfrekvenser. Inte
              minst är det glädjande att vi har en så pass snabbt stigande andel
              som faktiskt får flyktingstatus i Sverige i dag.
            </seg>
            <seg n="54af16ba">
              Vi har också en del mindre smickrande rekord, till exempel i
              fråga om antalet fällningar i FN:s kommitté mot tortyr där Sverige
              är världsledande för närvarande.
            </seg>
            <seg n="58685bc7">
              Jag tror att det också finns en annan lärdom. Vilket parti som
              än byts ut i riksdagen mot det parti som just nu står riksdagen
              närmast så vore det en förödande utveckling. Men jag tror faktiskt
              att det bästa receptet för att undvika det är att avvisa den typ
              av borgarfred som det har talats om från regeringens sida och
              i stället lyfta fram de reella politiska motsättningar som faktiskt
              finns och visa att det finns reella politiska alternativ inom
              ramen för den parlamentariska församling som nu är vald och som
              förhoppningsvis ser ungefär likadan ut efter nästa val, även om
              vi gärna tar emot några röster till.
            </seg>
            <seg n="9273cffe">
              Jag ska koncentrera mig på en kort fråga. Det gäller frågan om
              försörjningskrav vid anhöriginvandring. Jag hörde hur Lars Gustafsson
              talade väl för familjens rätt att vara förenad. Hur blir det med
              försörjningskravet? Jag har hört uttalanden i medierna, men vi
              har inte fått några formella besked. Kommer det en proposition
              om detta?
            </seg>
          </u>
          <note type="speaker" n="383408bd">
            Anf. 33 LARS GUSTAFSSON (kd) replik:
          </note>
          <u who="Q5777864" xml:id="i-4c89ed4cc9dda4dd-1" n="22e75403">
            <seg n="aaebe031">
              Herr talman! Vi har i Sverige infört den nya process- och instansordningen,
              vilket faktiskt är ganska unikt, för att öka rättssäkerheten.
              Jag tror därför att vi kan vara ganska stolta över att vi har
              en strävan att försöka följa olika konventioner. Sedan finns det
              delar i lagstiftningen som kanske inte har blivit som man hade
              önskat sig. Men det är en för stor diskussion att ta just nu.
            </seg>
            <seg n="438286b6">
              Förslaget om försörjningskrav har gått ut på remiss, och remissvaren
              kom in för någon månad sedan och har sedan sammanställts. De visar
              på ungefär den tveksamhet som vi kristdemokrater har just när
              det gäller möjligheten till återförening och hur rättvist det
              är i detta sammanhang och även när det gäller om integrationen
              kommer att förbättras, vilket till och med integrationsministern
              tvivlar på i likhet med en majoritet av remissinstanserna. Därmed
              har vår uppfattning stärkts ytterligare när det gäller att det
              är tveksamt om detta kommer att få det syfte som detta innebär.
              Med tanke på de olika konventionerna är vi tveksamma till att
              införa detta.
            </seg>
            <seg n="b058c414">
              Den här frågan förhandlas nu i Regeringskansliet, och jag tror
              inte att den kommer att komma på DN Debatt.
            </seg>
          </u>
          <note type="speaker" n="0b91f2e1">
            Anf. 34 KALLE LARSSON (v) replik:
          </note>
          <u who="Q5937876" xml:id="i-fc1b9b8b3dd74cf9-6" n="dd803715">
            <seg n="50f5cef4">
              Herr talman! Jag har all respekt för att man inte går ut på DN
              Debatt med den här typen av frågor. Man behöver ibland föra samtalen
              separat. Men jag hoppas att det inte försvagar Lars Gustafssons
              situation i dessa samtal. Men om den här regeringens proposition
              aldrig läggs fram kan jag i alla fall från vår sida utlova ett
              litet medmänsklighetspris till Kristdemokraterna. Jag tror nämligen
              att det är det partiet som just nu håller emot hårdast när det
              gäller att genomföra detta förslag. Om vi ses här om ett halvår
              i december i den årliga budgetdebatten och regeringen ännu inte
              har lagt fram detta förslag ska jag med glädje överlämna ett medmänsklighetspris
              till den företrädare troligen Lars Gustafsson som då företräder
              Kristdemokraterna.
            </seg>
            <seg n="9f69bbb9">
              Jag vill hinna med en liten fråga till, nämligen frågan om vilka
              andra ändringar i den nuvarande utlänningslagen och processordningen
              som Lars Gustafsson skulle vilja se. Jag noterade att Kristdemokraterna
              inte är helt tillfreds när det gäller frågorna om hur ombud utses,
              om synnerligen ömmande omständigheter och om synen på arbetslinjen
              i asylpolitiken. Finns det andra liknande frågor? Hur är det med
              synen på väpnad konflikt till exempel? Hur är det med synen på
              könsrelaterad förföljelse? Finns det andra punkter och områden
              där Kristdemokraterna redan nu vill säga att de inte är riktigt
              nöjda? Jag efterfrågar inga färdiga svar på vad man ska komma
              fram till, men jag vill veta jag tror att det också är värdefullt
              för andra i kammaren om det finns andra frågor där Kristdemokraterna
              inte är nöjda med den nuvarande ordningen.
            </seg>
          </u>
          <note type="speaker" n="c6a67861">
            Anf. 35 LARS GUSTAFSSON (kd) replik:
          </note>
          <u who="Q5777864" xml:id="i-4c89ed4cc9dda4dd-2" n="22e75403">
            <seg n="ba88dfb7">
              Herr talman! Den före detta ordföranden i vårt kvinnoförbund
              har en motion som behandlas i betänkandet där hon oroar sig för
              att detta inte skulle beaktas. Jag tror inte att det gäller lagstiftningen
              så mycket som att vara uppmärksam vid prövningen och ha utbildning
              för dem som ska pröva fallen, exempelvis vid asylprövningar, så
              att de är observanta på de rättigheter människor har att få stanna.
              Man har nämligen rätt att stanna om man riskerar att bli förföljd
              på grund av kön, läggning eller vad det kan vara. Detta finns
              redan i lagstiftningen, och behövs det någon skärpning eller någonting
              på utbildningssidan har jag inga problem med det.
            </seg>
            <seg n="186fcfe3">
              Alla de frågor som Kalle Larsson tog upp i sitt replikskifte
              med Ulf Nilsson är sådana som ligger i paketet och där man kan
              komma fram till olika svar. Man får väga dem, utreda dem separat
              och se vad man kommer fram till. Jag tycker dock att jag var ganska
              tydlig med de uppfattningar jag räknade upp i mitt anförande,
              så jag tror inte att jag behöver kommentera det mer.
            </seg>
          </u>
          <note type="speaker" n="51b45231">
            Anf. 36 BODIL CEBALLOS (mp) replik:
          </note>
          <u who="Q4942281" xml:id="i-1f106428d7c942eb-5" n="da486620">
            <seg n="b7ea1c9a">
              Herr talman! Det är naturligtvis som Lars Gustafsson säger: Vi
              ska inte svartmåla. Sverige är långt ifrån sämst i klassen när
              vi tittar på Europa. Det är därför vi är lite oroliga inför den
              harmoniserade asyl- och flyktingpolitik vi nu ska ha. Vi ser inte
              att vi går till en högre och bättre nivå, snarare tvärtom.
            </seg>
            <seg n="30b626f3">
              Här i Sverige jämför vi ofta asyl- och flyktingpolitiken i dag
              med hur den såg ut tidigare. Många människor i Sverige känner
              inte igen sig i dagens flyktingpolitik eftersom den såg så annorlunda
              ut tidigare.
            </seg>
            <seg n="43155344">
              Det är bra att Lars Gustafsson tar upp översynen och många av
              de problemområden som jag också ser. Jag hoppas mycket på att
              Lars Gustafsson och Kristdemokraterna håller fanan högt när översynen
              kommer och att ni ser till att det blir en förändring i lagstiftningen.
            </seg>
            <seg n="fe18732e">
              Lars Gustafsson tog också upp den internationella delen, att
              vi måste se till det som händer i andra delar av världen. Jag
              tog i mitt anförande upp klimatflyktingarna. Vi vet redan nu att
              öknarna breder ut sig i exempelvis Mali. Människor lämnar sina
              hem och tar sig mot kusten. Där får de inte heller några arbeten.
              De sätter sig i båten och kommer till Kanarieöarna eller någon
              annanstans, och där får de inte heller stanna.
            </seg>
            <seg n="62fae3e1">
              Det här är människor som flyr på grund av ett förändrat klimat,
              men de har inget skydd i någon lagtext. Vad anser Lars Gustafsson
              om det?
            </seg>
          </u>
          <note type="speaker" n="121a69e7">
            Anf. 37 LARS GUSTAFSSON (kd) replik:
          </note>
          <u who="Q5777864" xml:id="i-4c89ed4cc9dda4dd-3" n="22e75403">
            <seg n="c546eb2e">
              Herr talman! Först vill jag säga att jag tror att det är otänkbart
              att i denna kammare få majoritet för att försämra arbetskraftsinvandringen.
              Det faller på sin egen orimlighet.
            </seg>
            <seg n="d3d02270">
              När det sedan gäller den tidigare förda politiken och att inte
              känna igen sig kan jag relatera detta till när jag gömde fyra
              flyktingbarn i min bostad, olagligt, därför att de inte fick stanna
              av humanitära skäl. I dag, med den nya ordningen, hade de fått
              stanna. Med mina referensramar kan jag alltså inte hålla med om
              att det var så mycket bättre förr i tiden. Jag hoppas att det
              ska bli bättre.
            </seg>
            <seg n="c76ff2e4">
              Sedan måste vi komma ihåg att det ser helt olika ut i olika länder
              och olika delar av världen när det gäller varför man flyr. När
              det gäller flyktingar med klimatskäl finns det stadgat att detta
              är ett skäl för att få komma till EU och stanna. Även FN har detta.
              Det är ett lite förenklat resonemang, men flyktingskäl av olika
              slag finns stipulerade i olika ordningar.
            </seg>
            <seg n="2f8c0356">
              Problemet är hur vi implementerar dessa i de länder som inte
              följer dem och i länder utanför EU. Det är den stora utmaningen.
              Här menar jag att FN har en viktig roll att spela för att se vad
              man kan göra globalt sett. Också EU behöver stärka sin roll och
              sin röst gentemot de länder som inte respekterar mänskliga rättigheter
              och inte uppfyller de konventioner de direkt eller indirekt har
              undertecknat. Här ser jag ett bekymmer med delar av världen som
              sluter sig i protektionistisk anda, oavsett vilket, och därmed
              i sin tur påverkar andra länder. När utskottet var i Australien
              kunde vi se att det fanns väldigt många asiater som bodde där
              eftersom de hade fått fly från diktaturer, om vi kan kalla dem
              så, i den delen av världen. Detta ser jag som ett ännu större
              bekymmer än exakt vad vi gör i denna kammare just nu.
            </seg>
          </u>
          <note type="speaker" n="7ceaf926">
            Anf. 38 BODIL CEBALLOS (mp) replik:
          </note>
          <u who="Q4942281" xml:id="i-1f106428d7c942eb-6" n="da486620">
            <seg n="f4a4e91b">
              Herr talman! Jag vet inte om Lars Gustafsson förstod min fråga.
              Det är klart att vi måste arbeta förebyggande, lösa konflikter
              innan det blir krig och så vidare. Men det handlar inte bara om
              att förebygga uppkomst av politiska flyktingar utan också andra
              flyktingar, som klimatflyktingarna som jag talade om. Där har
              vi i den rika världen ett stort ansvar. Vi kan hjälpa till genom
              vårt bistånd, men klimatnotan kan vi inte betala via biståndet.
              Detta är en skuld som vi har till de fattigare länderna.
            </seg>
            <seg n="32003b4f">
              Sverige har i sin utlänningslagstiftning en möjlighet att ta
              emot miljöflyktingar. Denna har bara använts en gång, vad jag
              kan minnas, nämligen efter en jordbävningskatastrof i El Salvador
              då många salvadoraner fick tillfälliga uppehållstillstånd. Sedan
              fick de åka tillbaka, men de fick ändå komma efter jordbävningen.
              Skulle denna paragraf kunna användas också för exempelvis klimatflyktingar?
            </seg>
          </u>
          <note type="speaker" n="ebb69834">
            Anf. 39 LARS GUSTAFSSON (kd) replik:
          </note>
          <u who="Q5777864" xml:id="i-4c89ed4cc9dda4dd-4" n="22e75403">
            <seg n="8efda8ea">
              Herr talman! Jag är personligen inte så tvärsäker på att den
              uppfattning om människans påverkan på klimatet som allmänt florerar
              stämmer; det kan jag säga direkt.
            </seg>
            <seg n="07221a28">
              När det gäller människor som inte kan bo någonstans och måste
              komma någonstans är det klart att vi har ett kollektivt ansvar.
              Jag tror dock att det är ganska bra att man flyttar i sitt närområde
              så mycket det går, eftersom man då har lättare att komma tillbaka,
              och inte placeras på andra sidan jorden. Det är därför jag talar
              om vikten av samarbete över gränserna och att FN har ett bredare
              perspektiv på detta.
            </seg>
            <seg n="a62af83d">
              Bodil Ceballos talade i sitt anförande om dem som skulle ha påverkat
              mest. Nigeria levererar ju mängder av olja över världen. Irak
              gör likadant. Ska de ta emot dessa flyktingar som klimatflyktingar?
            </seg>
            <seg n="cff14b62">
              Jag ser problematiken. Vi ska dock givetvis verka i de internationella
              organen så att man får rätt att stanna om man är klimatflykting.
            </seg>
          </u>
          <note type="speaker" n="2bdb6747">
            Anf. 40 Statsrådet TOBIAS BILLSTRÖM (m):
          </note>
          <u who="unknown" xml:id="i-a0a683f5ded82b99-0" n="7b5d000c">
            <seg n="e1d0cfe1">
              Herr talman! När vi nu åter samlas här i kammaren för debatt
              om migrationspolitiken är det i en annorlunda värld. Vi upplever
              nu den största ekonomiska nedgången på många decennier, kanske
              i modern tid. Det är naturligt att detta präglar våra medvetanden
              liksom samhällsdebatten och politiken i Sverige och i övriga världen.
              Medborgarna har rätt att kräva att vi politiker gör vad vi kan
              för att möta nedgången, värna de offentliga finanserna och välfärdens
              kärna och lägga grunden för den återhämtning som kommer.
            </seg>
            <seg n="225476fb">
              Samtidigt måste också vår politik hålla på lång sikt, över den
              uppgång som så småningom kommer och kanske till och med genom
              nästa nedgång för den kommer den också. Även på ett hav där vågorna
              går höga och det är svårt att se längre än till nästa våg måste
              vi veta vilken hamn som är vår destination och åt vilket håll
              den ligger. Migrationspolitiken måste precis som alla andra politikområden
              diskuteras i denna kontext.
            </seg>
            <seg n="1a040c32">
              Vi lever nu i en värld som är annorlunda av flera skäl. Som kammarens
              ledamöter känner till trädde de nya reglerna för arbetskraftsinvandring
              i kraft den 15 december förra året. Jag har sagt det förr och
              jag säger det igen: Detta är den största reformen av svensk migrationspolitik
              på många år. Det är en öppenhets- och frihetsreform. Det är en
              reform som rustar Sverige för framtiden.
            </seg>
            <seg n="77aaf98f">
              Det var mycket glädjande att propositionen kunde få det breda
              stöd den fick, tack vare alliansen och Miljöpartiet de gröna.
              Vi delar synen att migration är något positivt, att rörlighet
              över gränser är bra och något som ska bejakas.
            </seg>
            <seg n="6aecb995">
              Herr talman! Låt oss nu inte luras att tro att det i en lågkonjunktur
              inte finns behov av arbetskraft från länder utanför Sveriges och
              EU:s gränser. Vi kan se hur andra länder nu sluter sig och reser
              hinder för rörlighet. I USA har man som en del i krispaketet förbjudit
              bankerna att anställa utländsk arbetskraft, och stål till offentligt
              finansierade projekt måste köpas från USA. I Storbritannien försvarar
              premiärministern sitt uttalande: British jobs to British workers!
            </seg>
            <seg n="b9035160">
              Detta är inte bra.
            </seg>
            <seg n="98f1bc66">
              Låt oss enas i denna kammare om att protektionism och slutenhet
              inte är lösningen på framtidens utmaningar. Tvärtom är den öppenhet
              som Sverige står för en del av lösningen. När ekonomin vänder
              kommer vi att vara klara med det reformarbete av reglerna för
              arbetskraftsinvandring som andra länder inte ens börjat prata
              om. Vi har en konkurrensfördel gentemot andra länder som inte
              ska underskattas. Många är de länder och organisationer som nu
              sneglar på Sverige och intresserat följer hur vår reform fungerar.
            </seg>
            <seg n="155f9c31">
              När bristsituationerna på arbetsmarknaden på grund av tillväxt
              och ökande pensionsavgångar tilltar har svenska arbetsgivare möjlighet
              att hitta den arbetskraft som behövs även utanför Sveriges och
              EU:s gränser. Då är det viktigt att vi trots vårt ganska lilla
              språk och karga klimat har upprätthållit vår långa tradition av
              öppenhet även i tider när andra nationer sluter sig och stänger
              ute.
            </seg>
            <seg n="37c3aed4">
              Enligt Arbetsförmedlingen finns det, trots att efterfrågan på
              arbetskraft nu minskar, bristsituationer på arbetsmarknaden till
              stor del beroende på att nytillskottet av yrkesutbildade från
              utbildningsväsendet konstant är för litet, oavsett konjunkturläge.
              Samtidigt pekar Arbetsförmedlingen på att åldersavgångarna börjat
              öka framför allt i glesbygdsregionerna. Åldersavgångarna stiger
              under de kommande tre åren och når kulmen under en rad yrken.
              Detta kommer att leda till att företag och myndigheter kommer
              att behöva rekrytera en hel del personal. Så sent som i februari
              konstaterade Arbetsförmedlingen att det råder brist inom en rad
              yrken som förskollärare, läkare, fartygsbefäl, civilingenjörer
              och VVS-ingenjörer, revisorer, lastbilsmekaniker, kranförare och
              kockar.
            </seg>
            <seg n="0e47f17e">
              Handelskammarförbundet presenterade i början av april en analys
              av företagens rekryteringsbehov som visar att läget på kort sikt
              trots den finansiella krisen och lågkonjunkturen är optimistiskt.
              Över 40 procent av företagen uppger att de behöver nyrekrytera
              under 2009 och 2010, och en fjärdedel säger att de tror att antalet
              anställda kommer att behöva öka i företaget. Det är naturligtvis
              glädjande och visar att förutsättningarna ser olika ut inom olika
              yrken, sektorer och regioner.
            </seg>
            <seg n="cadf1205">
              Mot den här bakgrunden är det inte svårt att förstå att det trots
              lågkonjunkturen och krisen finns människor som redan beviljats
              tillstånd enligt de nya reglerna för att komma till Sverige och
              arbeta. Från det att reformen trädde i kraft i december har hela
              4 277 personer ansökt om uppehålls- och arbetstillstånd. Av dem
              har 3 310 ärenden avgjorts, och hela 2 157 arbetstillstånd har
              beviljats. När man lägger till de drygt600 anhöriga som också
              beviljats arbetstillstånd blir det en total på nära 2 800 beviljade
              arbetstillstånd. Den genomsnittliga handläggningstiden var endast
              26 dagar.
            </seg>
            <seg n="8014d29b">
              Detta betyder att det trots lågkonjunkturen har kommit ungefär
              lika många som under motsvarande period förra året. De överlägset
              flesta kommer från Indien och därefter från Kina och Ukraina.
              I 40 procent av fallen är den invandrade arbetstagaren dataspecialist,
              och i 12 procent av fallen civilingenjör eller arkitekt. Dessa
              tre yrken står alltså för över hälften av alla beviljade tillstånd,
              och de utgör alla bristyrken. Det är således inte tal om undanträngningseffekter.
              Ingen hade besatt de här tomma platserna om arbetskraftsinvandring
              inte hade funnits.
            </seg>
            <seg n="c1772db0">
              De nya reglerna har som bekant inte funnits på plats mer än några
              månader, och det är tidigt att dra några absoluta slutsatser,
              men de siffror och fakta som hittills framkommit tyder på att
              reformen fungerar. Vi har nu 2 800 fler människor som arbetar
              i Sverige sedan den 15 december förra året än om vi hade fortsatt
              att hålla dörren stängd.
            </seg>
            <seg n="d88cbf83">
              Herr talman! Om endast ett par månader tar Sverige över ordförandeskapet
              i Europeiska unionen. På migrationsområdet händer det mycket inom
              EU under den här perioden. Ett av de stora målen är att kunna
              anta ett nytt femårigt arbetsprogram för de rättsliga och inrikes
              frågorna där migrationsfrågorna ingår, det så kallade Helsingforssprogrammet.
              Programmet kommer att diskuteras vid det informella ministerrådsmötet
              i Helsingfors i juli och ska antas av Europeiska rådet i december.
              Programmet ska vara vägledande för det arbete som inletts under
              det tidigare femårsprogrammet, det vill säga Haagprogrammet, och
              ta ut riktningen för åt vilket håll EU ska röra sig under de kommande
              åren. Regeringen kommer att anstränga sig för att få till stånd
              ett brett, ambitiöst och framåtblickande program.
            </seg>
            <seg n="9a623a7a">
              Arbetet med det gemensamma asylsystemet inom EU fortskrider,
              och vi kommer att arbeta intensivt från regeringens sida för att
              kunna slutförhandla så många som möjligt av rättsakterna under
              ordförandeskapet. Det gemensamma asylsystemet är viktigt av flera
              skäl. Vi behöver få en jämnare ansvarsfördelning inom unionen.
              Dagens varierande tillämpning av regelverket gör att vissa medlemsstater
              gör väldigt lite, medan andra gör väldigt mycket. Vi har i dag
              ett asyllotteri där det spelar större roll i vilken medlemsstat
              en asylsökande lämnar in sin ansökan än vilka skyddsskäl personen
              faktiskt har. Med ett gemensamt asylsystem får vi en större förutsebarhet,
              större rättssäkerhet och möjlighet att ge fler skydd inom unionen.
              Regeringen driver i alla förhandlingar att det gemensamma asylsystemet
              ska vara byggt på rättssäkerhet och respekt för mänskliga rättigheter
              och innebära en generös asylpolitik. Likheten mellan medlemsstaterna
              när det gäller praxis, process och beslut ska vara så stor som
              möjligt.
            </seg>
            <seg n="d9ed271b">
              Inom ramen för det gemensamma asylsystemet ska kommissionen i
              sommar presentera ett förslag om ett gemensamt vidarebosättningsprogram.
              Sverige har en lång tradition av att samarbeta med UNHCR, FN:s
              flyktingkommissariat, och ställa upp med en flyktingkvot som ger
              möjlighet för särskilt utsatta personer att få en fristad i Sverige.
              Om alla EU:s medlemsstater tog emot lika många kvotflyktingar
              per invånare som Sverige gör skulle vi inom unionen kunna ge skydd
              åt över 100 000 flyktingar årligen. Därför är det oerhört viktigt
              att driva denna fråga och förmå fler medlemsstater att bli vidarebosättningsländer.
              När jag var på ministerrådet i Luxemburg den 6 april bjöd jag
              mina ministerkolleger att följa med mig på Migrationsverkets vidarebosättningsresa
              i Jordanien i maj. Det är ett sätt av flera på vilka regeringen
              aktivt försöker öka stödet, kunskaperna och intresset för vidarebosättning
              inom EU.
            </seg>
            <seg n="df0ddc0e">
              Herr talman! Den 24 februari tog jag mot betänkandet från Asylmottagningsutredningen.
              Den särskilde utredaren har haft i uppdrag att se över mottagandet
              så att det bidrar till en rättssäker och effektiv asylprocess
              med korta handläggningstider, främjar de asylsökandes möjligheter
              till sysselsättning och egenförsörjning och är utformat på ett
              sätt som stöder ett effektivt återvändande med korta vistelsetider
              i asylsystemet.
            </seg>
            <seg n="53a52e40">
              Även boendefrågan, som vi diskuterat många gånger i denna kammare,
              och frågan om ersättningsmodeller och samverkan tas upp i betänkandet.
            </seg>
            <seg n="f5c231ca">
              Förslagen är nu ute på remiss, och regeringen kommer därefter
              att ta ställning till dem. Vi får anledning att återkomma till
              hur framtidens asylmottagande ska vara utformat vid flera tillfällen
              i denna kammare.
            </seg>
            <seg n="cbcc3bae">
              Herr talman! Den 24 juni lämnar också Utvärderingsutredningen
              sitt slutbetänkande till regeringen. Utredningen ser över den
              nya instans- och processordningen för asyl- och medborgarskapsärenden
              som inrättades 2006, detta för att bland annat se om den nya ordningen
              blivit så öppen och rättssäker som var meningen när den tillskapades.
              Jag ser fram emot en bred och konstruktiv debatt om utredningens
              förslag när den är lagd på bordet.
            </seg>
            <seg n="362040ef">
              Det är viktigt att inte döma ut den nya ordningen enbart på grund
              av enskilda ärenden som berör och engagerar. Som med alla reformer
              kan det finnas vassa hörn och skarpa kanter som behöver filas
              ned och justeras, men den grundtanke som låg bakom den nya instans-
              och processordningen får inte förfelas. Det är mycket bra att
              det inte längre är medial uppmärksamhet som avgör enskilda människoöden.
              Det är mycket bra att det är domstolar som dömer i stället för
              politiker, och det är mycket bra att rättssäkerhet och förutsebarhet
              numera präglar hela asylprocessen. Det tror jag vi alla kan enas
              om.
            </seg>
            <seg n="10c24243">
              Efter att ha gått igenom några av de frågor som dominerar migrationspolitiken
              under tiden framöver och har dominerat under det senaste året
              kan jag konstatera att regeringens ambitioner fortsatt är höga.
              Migrationspolitiken är ett område som bör och kan utvecklas men
              som under tidigare regeringar enbart har förvaltats och tillåtits
              förfalla.
            </seg>
            <seg n="8d30b5a5">
              Under den ändå ganska korta tid som förflutit sedan regeringen
              tillträdde har exempelvis ett omfattande arbete genomförts med
              sikte på ett migrationsverk som kan genomföra sitt uppdrag med
              rättssäkerhet, effektivitet och en flexibilitet som är nödvändig
              inom ett område så föränderligt som migrationsområdet.
            </seg>
            <seg n="f3fa8926">
              Nyligen kommenterades detta av Riksrevisionen i årets uppföljningsrapport
              på följande sätt: Flera av de brister som påtalades i granskningen
              har numera åtgärdats och Riksrevisionens förslag har också genomförts
              eller börjat genomföras. Det gäller framför allt behovet av en
              mer flexibel anslagskonstruktion på området, bättre styrning och
              uppföljning från regeringens sida av Migrationsverket samt behovet
              av förändringar i Migrationsverkets basorganisation, prognoser,
              uppföljning och system för kvalitetssäkring.
            </seg>
            <seg n="14ad8f21">
              Det går att ha ordning och reda även på detta politikområde om
              man bara vill och kan enas om det. Det vill och kan alliansen
              och regeringen. Med långsiktighet och trygghet i förening rustar
              vi migrationsområdet för de utmaningar som vår omvärld med säkerhet
              kommer att leverera.
            </seg>
            <seg n="e5f5442b">
              Herr talman! Avslutningsvis vill jag be er alla om en sak, nämligen
              att hjälpa mig i strävandet att få mottagandet av ensamkommande
              barn till vårt land att fungera. Den reform som vi alla var överens
              om är fortfarande inte riktigt i balans. Bland de kommuner som
              tagit sitt ansvar och tar emot barnen finns både vänsterstyrda
              och alliansledda. Problemet är att det är för få kommuner som
              tar emot, och de som tar emot i dag tar emot för få barn. Av landets
              290 kommuner är det i dag bara 90 som tar emot ensamkommande barn
              och ungdomar.
            </seg>
            <seg n="0ad98714">
              Jag tar upp denna fråga varje gång jag träffar kommunala företrädare
              och tjänstemän, oavsett ämnet för dagen. Jag kommer på den moderata
              rikskonferensen nästa vecka att informera mina kolleger ute i
              landet om deras ansvar och vilket stöd och vilka villkor som gäller.
            </seg>
            <seg n="34ae51c8">
              Vid den senaste avstämningen var det jämnt skägg mellan majoriteten
              och oppositionen. 45 borgerligt styrda och 45 vänsterstyrda kommuner
              tar emot ensamkommande asylsökande barn. Med er hjälp, ni som
              sitter i kammaren och ni som lyssnar, hoppas jag att alla de barn
              och ungdomar som har fastnat i ankomstkommuner snart kan få en
              riktig plats i en kommun ute i landet där de kan få vara under
              hela sin asyltid.
            </seg>
            <seg n="32f04fc8">
              Jag tillsammans med mina allianskolleger utmanar därför er i
              oppositionen i dag. Om det när vi ses för budgetdebatten i höst
              fortfarande är jämn räkning får vi väl dunka varandra i ryggen.
              Annars utlovar jag te och bulle, eller något annat som kan falla
              på läppen, till dem av er som har fått in flest nya kommuner att
              dela på ansvaret.
            </seg>
            <seg n="c957cec5">
              Sammanfattningsvis vill jag säga att med en utgångspunkt i EU:s
              fria rörlighet och ett tydligt behov av att utveckla och samordna
              migrationspolitiken tar Sverige snart över ordförandeklubban i
              EU. Höstens intensiva arbete kommer att ha migrationsfrågorna
              högt på agendan och kommer förhoppningsvis att göra EU till en
              bättre plats för såväl asylsökande som andra migranter.
            </seg>
            <seg n="0d1d6a71">
              Migration är mer än asyl. Det handlar i många fall om människor
              som vill söka lycka och framgång i ett annat land där de kan skapa
              en bättre framtid för sig och sin familj. Tack vare det nya regelverket
              för arbetskraftsinvandringen finns nu mycket bättre möjligheter
              än på lång tid till detta.
            </seg>
            <seg n="7487afc5">
              Det finns fortfarande mycket att göra, inte minst vad gäller
              den europeiska dimensionen av migrationspolitiken. Men så här
              vid denna debatt, som är något av ett bokslut över vad som hittills
              hänt, ser vi att vi faktiskt är på rätt väg.
            </seg>
          </u>
          <note type="speaker" n="003cf549">
            Anf. 41 KALLE LARSSON (v) replik:
          </note>
          <u who="Q5937876" xml:id="i-fc1b9b8b3dd74cf9-7" n="dd803715">
            <seg n="2188d7d1">
              Herr talman! Migrationsministern använder ungefär halva sin tid
              till att tala om arbetskraftsinvandring. Därefter använder han
              ungefär hälften av återstoden till att berätta vad andra inom
              EU ska göra. Sedan redogör han för några utredningar utan att
              säga något särskilt om vad de borde eller kan komma fram till.
              Avslutningsvis vill han att vi ska göra en del av jobbet. Det
              är klart att så kan man också vara migrationsminister. Jag förstår
              på sätt och vis att det är så det är upplagt.
            </seg>
            <seg n="c133e7d8">
              Det vi hade velat höra är vad Sverige är berett att göra när
              det gäller att värna asylrätten inte bara arbetskraftsinvandringsfrågan.
              Vi är oense mellan blocken och lite hit och dit om reglerna för
              arbetskraftsinvandring, men det finns ingen oenighet om att det
              behövs arbetskraftsinvandring, oavsett låg- eller högkonjunktur.
              Den frågan är så att säga avfärdad.
            </seg>
            <seg n="4a10656a">
              Jag kan till den uppmaning som lämnas säga att om migrationsministern
              kan peka på en enda kommun som i dag inte tar emot ensamkommande
              barn där Vänsterpartiet inte aktivt driver att kommunen så ska
              göra ska jag inte bara lova att arbeta för att Vänsterpartiet
              i den kommunen ska driva det utan garantera att Vänsterpartiet
              i den kommunen kommer att driva det.
            </seg>
          </u>
          <note type="speaker" n="ebd65320">
            Anf. 42 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a0a683f5ded82b99-1" n="7b5d000c">
            <seg n="845dec7e">
              Herr talman! Tack för de sista orden, Kalle Larsson! Det är inte
              ofta jag har anledning att tacka Kalle Larsson, men om han är
              beredd att anta utmaningen och jobba för denna fråga är det gott
              så. Jag förutsätter dock att det är allvar bakom orden. Det är
              en sak att skriva reservationer eller särskilda yttranden i kommunfullmäktige
              och församlingar, det kan vi alla göra, men nu talar vi om kommuner
              där Vänstern ingår i majoritetsunderlaget. Då räknar jag med en
              aktiv påverkan för att lösa denna fråga.
            </seg>
            <seg n="67efe182">
              När vi delade ansvaret mellan stat och kommun, och såg till att
              staten enbart tar hand om prövningen av de ensamkommande barnen
              och kommunerna enbart om mottagandet, skedde det i bred enighet
              i kammaren. Det fanns ingen som var emot denna reform. Den förutsätter
              dock att vi ute på fältet i respektive kommun, de 290 som vi har,
              klarar av att uppfylla detta. Jag har redogjort för läget med
              45 vänsterstyrda och 45 borgerliga kommuner. Jag förutsätter att
              vi alla anstränger oss, mitt parti likaväl som Kalle Larssons,
              för att se till att lösa denna fråga.
            </seg>
            <seg n="69b814f2">
              Avslutningsvis kan jag inte låta bli när det gäller frågan om
              arbetskraftsinvandring att säga att jag förstår att Kalle Larsson
              med det positiva resultat som jag redogjorde för inte är så intresserad
              av att diskutera denna fråga. Det är inte så, som Kalle Larsson
              vill låta påskina, att det finns enighet i kammaren om vikten
              av arbetskraftsinvandring. Två partier röstade emot regeringens
              proposition, nämligen Vänsterpartiet och Socialdemokraterna, medan
              alliansen och Miljöpartiet röstade för. Någon enighet på denna
              punkt finns alltså inte.
            </seg>
            <seg n="036e2ac9">
              Som Mikael Cederbratt sade, när denna reform har fått fullt genomslag
              och det verkligen visar sig att de alternativa vägarna för den
              som vill komma till Sverige och arbeta och hjälpa till att bygga
              tillväxt och välfärd har blivit fler tack vare vår reform tror
              jag att Vänsterpartiet kommer att vilja tala ännu tystare om vad
              man egentligen gjorde med sina knapptryckningar den 12 november
              förra året när vi voterade.
            </seg>
          </u>
          <note type="speaker" n="0c4cb5e4">
            Anf. 43 KALLE LARSSON (v) replik:
          </note>
          <u who="Q5937876" xml:id="i-fc1b9b8b3dd74cf9-8" n="dd803715">
            <seg n="820e844c">
              Herr talman! Det är inte ofta jag säger så här, men detta är
              inte seriöst. Tobias Billström försöker påskina att det inte fanns
              en enighet om behovet av arbetskraftsinvandring. Det är helt enkelt
              felaktigt. Det är så pass felaktigt att det nästan blir lite löjligt.
              Det är klart att det inte fanns en enighet bakom det arbetskraftsinvandringsförslag
              som regeringen och Miljöpartiet lade fram.
            </seg>
            <seg n="99eb2fed">
              Om jag nu ska svara med samma mynt: Gå tillbaka och läs på en
              gång till, Tobias Billström! Titta vad förslagen egentligen handlade
              om! Då ser du att inget parti i kammaren motsätter sig arbetskraftsinvandring.
            </seg>
            <seg n="82c415d5">
              Däremot har vi olika regler för hur det ska gå till. Det vore
              märkligt om vi inte skulle ha olika uppfattningar i den typen
              av frågor. Jag tror att det till och med är välgörande för svensk
              politik att det finns olika uppfattningar, inte minst i så pass
              viktiga frågor som migrationspolitik och arbetsmarknadsfrågor.
            </seg>
            <seg n="170c19ee">
              Jag har ganska lätt att lova det jag lovar, nämligen att vänsterpartister
              i kommunerna arbetar mycket aktivt såväl i majoritet som i opposition
              för att vi ska ta emot ensamkommande barn.
            </seg>
            <seg n="87e70cc2">
              Tobias Billström ska inte framställa det som att det är han som
              driver frågan, för så är det inte. Om det vore så att Tobias Billström
              var seriöst intresserad av att alla kommuner verkligen tar emot
              och har beredskap att ta emot skulle han bifalla den reservation
              som i dag finns. Förespråka för dina partikamrater och de andra
              i alliansen att varje kommun ska vara skyldig att ha förberedelse
              för att ta emot ensamkommande flyktingbarn!
            </seg>
            <seg n="219b5140">
              I verkligheten är det så att vi i oppositionspartierna gemensamt
              driver regeringen framför oss och kräver att alla kommuner ska
              ha denna beredskap. Man ska inte kunna säga: Nej, vi vill inte
              ta emot. Vi vägrar att ta ansvar för den nationella politik som
              handlar om att under vissa förutsättningar ska barn ha rätten
              att få stanna i Sverige.
            </seg>
            <seg n="c2163c4c">
              Hur mycket Tobias Billström än försöker vrida på diskussionen
              och göra sig till banérförare för att alla ska ta emot ensamkommande
              flyktingbarn i kommunerna kan han inte bortse från verkligheten.
              På onsdag kommer Tobias Billströms partikamrater och den övriga
              alliansen på Tobias Billströms uppmaning att rösta emot ett förslag
              som skulle innebära just detta.
            </seg>
          </u>
          <note type="speaker" n="17731b43">
            Anf. 44 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a0a683f5ded82b99-2" n="7b5d000c">
            <seg n="31d71947">
              Herr talman! Det är tråkigt när man försöker bjuda in till en
              seriös diskussion att man får den typ av argument som läggs fram
              av Kalle Larsson. Vi har infört en ordning, som även Vänsterpartiet
              förespråkade och röstade för, där ansvaret delas mellan kommun
              och stat på ett sådant sätt att staten har hand om prövningen
              och kommunerna om mottagandet. Detta gjordes 2006. Att då i dag
              stå och försöka inleda en diskussion om det kommunala självstyret
              och gå tillbaka och ifrågasätta reformen är djupt oseriöst.
            </seg>
            <seg n="b52cdc43">
              Nu har vi den ordning som vi har. Kommunerna är ålagda att sköta
              mottagandet, men vi kan se att inte tillräckligt många kommuner
              tecknar avtal med staten. Vad ska vi göra då? Ska vi ifrågasätta
              hela principen för det kommunala självstyret, eller ska vi ta
              det ansvar som våra kommunkolleger ute i landet faktiskt bör ta?
              Jag tror på det senare och inte på en stor diskussion om det kommunala
              självstyret.
            </seg>
            <seg n="91b5ead3">
              Sedan är det väl lite surt sa räven om rönnbären över Kalle Larssons
              argumentation när det gäller arbetskraftsinvandringen. Nej, det
              var inte så att Kalle Larssons parti var förespråkare för arbetskraftsinvandring.
              Ni röstade ned hela propositionen. Ni hade kunnat ta ställning
              till delar av det förslaget, men ni och Socialdemokraterna valde
              att rösta ned allt som hade lagts på bordet, hela reformen, och
              därmed säga nej till utökade möjligheter till arbetskraftsinvandring.
              Så ser historieskrivningen ut.
            </seg>
            <seg n="081d0d95">
              Miljöpartiet tog sitt ansvar på ett bra sätt, vilket de ska ha
              all heder och ära av. De var inte överens med regeringen på alla
              punkter heller jag ser att Bodil Ceballos nickar instämmande men
              de valde att inte säga nej till hela propositionen utan stå för
              sina enskilda reservationer. Där är skillnaden, Kalle Larsson,
              och den är historisk eftersom den finns i kammarens protokoll.
            </seg>
          </u>
          <note type="speaker" n="bdd30502">
            Anf. 45 MAGDALENA STREIJFFERT (s) replik:
          </note>
          <u who="Q4980790" xml:id="i-59c154f955e2525f-5" n="c8fe32dd">
            <seg n="cd944ed7">
              Herr talman! Det blir en märklig diskussion, tycker jag, när
              det gäller arbetskraftsinvandring. Jag vet inte hur många gånger
              jag i den här kammaren eller i de texter vi hade skrivit när förslaget
              kom upp och när vi voterade den 12 november har sagt att vi socialdemokrater
              är för arbetskraftsinvandring. Vi är för det förslag som den parlamentariska
              utredningen med en majoritet av partierna i Sveriges riksdag,
              ledd av Lena Hjelm-Wallén, kom fram till. Men vi var inte för
              det förslag som sedan lades fram i och med att man hade ändrat
              på en rad punkter.
            </seg>
            <seg n="442cf3fd">
              Jag tycker att det är väldigt bra att man ser även i lågkonjunktur
              och internationell ekonomisk kris att man måste ha en långsiktig
              politik och att vi behöver arbetskraftsinvandring. Men det är
              klart att den ska ske under vissa, ordnade former så att inte
              arbetare konkurrerar med sämre arbetsvillkor eller lägre löner.
              Det är klart att det finns en risk för det när det inte görs en
              arbetsmarknadsprövning av Arbetsförmedlingen utan det är arbetsgivaren
              själv som gör den, och när facket inte heller får gå in och ta
              del av de lönevillkor och anställningsvillkor som finns.
            </seg>
            <seg n="ba26f883">
              Vi vet ju om att det finns människor som i dag utnyttjas av oseriösa
              arbetsgivare i Sverige med skamligt låga löner. Ibland får de
              inte betalt alls. Det handlar om fruktansvärda arbetsvillkor,
              ofta för att de kanske inte kan språket, för att de inte känner
              till sina rättigheter eller för att de inte vet vart de ska vända
              sig. Det är också så att det är väldigt få av de här oseriösa
              arbetsgivarna som faktiskt blir fällda och som vi kommer åt.
            </seg>
            <seg n="5c45346a">
              Då är min fråga: Vilka åtgärder vill statsrådet vidta för att
              komma åt de här oseriösa arbetsgivarna? Jag efterlyser också åtgärder
              för de arbetslösa människorna, nu när vi ser arbetslösheten stiga,
              och för att hjälpa dem att komma tillbaka genom utbildning och
              genom att matcha dem med de bristyrken som finns. Här är faktiskt
              den borgerliga regeringen väldigt passiv.
            </seg>
          </u>
          <note type="speaker" n="015892fe">
            Anf. 46 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a0a683f5ded82b99-3" n="7b5d000c">
            <seg n="00f3e37e">
              Herr talman! På nytt försöker Magdalena Streijffert kryssa sig
              runt huvudfrågan, nämligen att Socialdemokraterna tog ställning
              i kammaren och sade nej, klart och tydligt, till arbetskraftsinvandringspropositionen.
            </seg>
            <seg n="e39c66b2">
              Sedan försöker hon konstra till det här genom att prata om villkoren.
              Men det är ju så att det sker en prövning av villkoren. Det står
              ju klart och tydligt. Man prövar lönevillkoren, man prövar anställningsvillkoren
              och man ser till att villkoren när det gäller socialförsäkringar
              är uppfyllda, och i den processen är fackföreningarna medverkande.
            </seg>
            <seg n="043582ac">
              Det är ingen slump att jag, när jag åkte till Indien på min resa
              för att höra vad den indiska regeringen tyckte om det här, hade
              med mig ordföranden för Sveriges Ingenjörer, det vill säga ingenjörernas
              fackförening, Ulf Bengtsson, som är en mycket varm tillskyndare
              av den här reformen och som tycker att det är någonting av det
              bästa han har hört, därför att tack vare detta kommer vi inte
              att se ett utflöde av utvecklingsavdelningar från företag som
              Sony Ericsson eller motsvarande till länder som Indien eller Kina.
              Och när utvecklingsavdelningarna har lämnat landet vet säkert
              Magdalena Streijffert att steget inte är så långt till att också
              plocka bort produktionsavdelningar. Då har vi ännu färre arbetstillfällen
              i det här landet. I stället ska vi göra precis tvärtom. Så det
              där om att prövningen inte skulle finnas stämmer inte.
            </seg>
            <seg n="388be9aa">
              Däremot är det helt riktigt att fackföreningarna inte längre
              ska ha synpunkter på huruvida arbetskraften finns i riket eller
              inte. Det är naturligtvis helt naturligt. Det är bara arbetsgivaren
              som kan veta vilken typ av kompetens man behöver. Om man uppfyller
              lönevillkoren och anställningsvillkoren ska arbetskraften få lov
              att komma.
            </seg>
            <seg n="3b9cf05c">
              Hur man ska komma åt de oseriösa arbetsgivarna är naturligtvis
              också en fråga om samspel mellan fackföreningar och myndigheter
              och om att man ser till att anmäla när man upptäcker att det begås
              felaktigheter. Jag tycker själv att det är oerhört angeläget att
              det arbetet bedrivs. Det är fel att exploatera och utnyttja människor,
              och vi ska ha ordning och reda på den svenska arbetsmarknaden.
              Det får vi också med det här förslaget.
            </seg>
          </u>
          <note type="speaker" n="118d21a3">
            Anf. 47 MAGDALENA STREIJFFERT (s) replik:
          </note>
          <u who="Q4980790" xml:id="i-59c154f955e2525f-6" n="c8fe32dd">
            <seg n="9b3544b0">
              Herr talman! Jag fick inte svar på min sista fråga. Det kanske
              inte är så konstigt med tanke på att det tyvärr inte är så många
              åtgärder som vidtas för att se till att de som blir arbetslösa
              i dag får möjlighet att vidareutbilda sig och kompetensutveckla
              sig för att sedan komma tillbaka på arbetsmarknaden igen.
            </seg>
            <seg n="6284ed98">
              När det gäller de oseriösa arbetsgivarna hör man att det låter
              väldigt bra, men i verkligheten görs faktiskt ingenting. Vi ser
              att den lagstiftning som finns i dag inte är tillräcklig, och
              vi från Socialdemokraterna önskar att man hade gjort någonting
              åt detta.
            </seg>
            <seg n="22441b8b">
              Jag tänkte ägna den sista delen av mitt inlägg åt att prata om
              det som händer till hösten, då vi inom EU ska fatta beslut om
              det så kallade Helsingforssprogrammet, en gemensam asyl- och flyktingpolitik.
              Här är vi socialdemokrater oroade över den utveckling som sker
              i Europa med många främlingsfientliga krafter som vinner gehör,
              framför allt när vi ser en stigande arbetslöshet i hela Europa.
            </seg>
            <seg n="324a006e">
              Här har man vädjat från borgarnas sida om att man ska sluta borgfred.
              Det är klart att det hade varit klädsamt om man, innan man vädjar
              och tycker att vi i oppositionen är okonstruktiva och förstör
              för Sverige som vill få ett lyckat ordförandeskap, hade bjudit
              in alla partierna i Sveriges riksdag. Då kunde vi ha satt oss
              ned förutsättningslöst och diskuterat de frågor som kommer att
              komma upp. Vi vet att kommissionen har lagt fram förslag om förändringar
              av Dublinförordningen och asylmottagandet, förändringar som också
              är väldigt bra men där den svenska regeringen är tveksam till
              att det ska bli på det viset.
            </seg>
            <seg n="3261b2c1">
              I stället för att tycka att vi bara är kritiska och inte konstruktiva
              kunde ni ha satt er ned med oss och diskuterat de här frågorna:
              På vilket sätt kan vi gemensamt se till att vi kan arbeta för
              att få en bättre asyl- och flyktingpolitik som bygger på rättssäkerhet,
              humanitet, människovärdighet och mänskliga rättigheter?
            </seg>
          </u>
          <note type="speaker" n="6a87239b">
            Anf. 48 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a0a683f5ded82b99-4" n="7b5d000c">
            <seg n="e2f11d88">
              Herr talman! Jag bjuder gärna in till diskussion. Jag diskuterar
              gärna konstruktivt den inriktning som vi ska ha på arbetet med
              att ta fram Helsingforssprogrammet.
            </seg>
            <seg n="d8f0e630">
              Men det finns ett problem här, Magdalena Streijffert, ett mycket
              stort problem. När vi sätter oss ned och diskuterar finns det
              fyra partier i regeringsställning som tycker att det är bra med
              ett gemensamt europeiskt asylsystem, som tror att detta bygger
              rättssäkerhet för den enskilde asylsökande och som tror att vi
              får bättre möjligheter att ta emot människor i Europa om vi gör
              på det här viset. Så har vi Socialdemokraterna, som då och då
              tycker att det här med ett gemensamt europeiskt asylsystem är
              bra, även om det finns detaljsynpunkter.
            </seg>
            <seg n="063ac875">
              Problemet är att ni ju skapar ett alternativ nu, ett så kallat
              regeringsalternativ, med två andra partier, nämligen Vänstern
              och Miljöpartiet, som i Vänsterns fall inte vill vara medlem i
              Europeiska unionen och som i Miljöpartiets fall visserligen har
              tagit tillbaka det kravet, vilket ju är bra, men som inte heller
              vill ha en harmoniserad europeisk asylpolitik.
            </seg>
            <seg n="b36a4523">
              Jag ser framför mig hur de diskussionerna kommer att köra fast
              ganska fort inte på grund av oss, för vi är öppna för diskussion
              med alla som vill, men på grund av att det inte finns något alternativ
              på den andra sidan att förhandla med.
            </seg>
            <seg n="7129a070">
              Detta är den stora utmaningen för er, nämligen hur ni ska kunna
              skapa någon form av enighet när ni på punkt efter punkt när det
              gäller det europeiska samarbetet kring asylfrågorna har olika
              totalt olika ingångsvärden och där Vänstern inte ens vill vara
              medlem i Europeiska unionen. Detta skulle jag, om jag var i Magdalena
              Streijfferts kläder, uppfatta som problematiskt.
            </seg>
            <seg n="292c244e">
              Jag är beredd att komma, som jag gjort hittills under mandatperioden,
              till socialförsäkringsutskottet och EU-nämnden och föra precis
              de diskussioner som ska föras enligt riksdagsordningen kring de
              här frågorna i konstruktiv anda. Men jag är mycket tveksam om
              era möjligheter att delta i de här diskussionerna på bra villkor.
            </seg>
          </u>
          <note type="speaker" n="ea30125b">
            Anf. 49 BODIL CEBALLOS (mp) replik:
          </note>
          <u who="Q4942281" xml:id="i-1f106428d7c942eb-7" n="da486620">
            <seg n="38c8b221">
              Herr talman! Nu kunde inte Magdalena svara på det som sades,
              men jag kan inte låta bli att säga att dialog inte är samma sak
              som förhandling. Jag kan inte förstå varför det inte skulle gå
              att föra en dialog med oss tre oppositionspartier även om vi inte
              är helt överens om hur den gemensamma asyl- och flyktingpolitiken
              ska se ut. En dialog är ju ett sätt att utbyta idéer och tankar,
              ett sätt för oss att tala om vad vi skulle vilja se i samarbetet
              och ett sätt för regeringen att söka stöd för sina synpunkter.
              Det är ett givande och tagande, men det betyder inte att det ska
              vara en förhandling. Jag tycker därför inte att det finns någonting
              som motsäger att vi skulle kunna föra den dialogen tillsammans
              inför ordförandeskapet. Jag tror tvärtom att det skulle vara bra
              och att regeringen skulle vinna på det. Regeringen skulle kanske
              slippa en del kritik från vår sida om vi fick vara med från början
              och tycka till. Det brukar vara så.
            </seg>
            <seg n="3567e25c">
              Det som jag egentligen ville fråga ministern var vilken strategi
              ministern har. Finns det en strategi för hur man ska lösa de problem
              vi kommer att få i gles- och landsbygd framöver? Ministern tog
              själv upp landsbygdsproblematiken. Vi har en minskande befolkning,
              en åldrande befolkning. Vi kommer att behöva en stor mängd ny
              arbetskraft till exempel för att ta hand om äldre människor i
              Norrland. Det är förmodligen inte i huvudsak arkitekter, civilingenjörer
              och dataingenjörer vi kommer att behöva där uppe. I stället kommer
              vi att behöva vårdbiträden, sjuksköterskor, tandläkare, personal
              inom barnomsorg etcetera.
            </seg>
            <seg n="12582bd9">
              Finns det en strategi för hur vi ska lösa den problematiken?
              Vi har ju även möjligheten till någon form av intern migration.
              Kan man ha ett stödpaket för att uppmuntra människor att flytta
              till de norra delarna av landet?
            </seg>
          </u>
          <note type="speaker" n="842372c3">
            Anf. 50 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-a0a683f5ded82b99-5" n="7b5d000c">
            <seg n="4417e5f4">
              Herr talman! Låt oss börja med diskussionen om dialog, förhandling
              och så vidare och reda ut begreppen. För regeringens vidkommande
              är vi mycket intresserade av att diskutera dessa frågor. Jag kommer
              säkert att uppträda ofta i kammaren under hösten när det gäller
              dessa frågor och lämna de rapporter och synpunkter som behövs
              för att riksdagen ska kunna fullgöra sin granskning av regeringen.
              Därutöver kommer jag att komma till utskottet och EU-nämnden för
              att föredra dessa frågor, precis som jag gjort hela vägen fram
              till ordförandeskapet. Jag vill minnas att jag redan så tidigt
              som våren 2008 presenterade delar av det som nu ligger på bordet
              beträffande Helsingforssprogrammet. Jag tror därför inte att Bodil
              Ceballos behöver vara orolig för diskussionen. Däremot fruktar
              jag för hur det kommer att låta i de diskussioner som oppositionspartierna
              för med tanke på de olika ingångsvärden de har.
            </seg>
            <seg n="5fb0ceef">
              När det gäller vår strategi i frågor om arbetskraftsinvandring
              är det helt riktigt att vi nu kommer att få se en förändring också
              av migrationspolitiken och migrationspolitikens roll under åren
              framöver. Jag tror inte alls att det är särskilt icke-visionärt,
              utan snarare tvärtom, det vill säga att det är mycket troligt
              att vi kommer att behöva diskutera hur vi rekryterar människor
              där ute, hur vi ska få människor att välja just vårt land. Vi
              är nämligen inte ensamma om dessa problem. Under mitt besök i
              Indien, som jag nämnde tidigare, märkte jag att många andra länder
              också gör försök att rekrytera utbildad personal.
            </seg>
            <seg n="0f580c6d">
              Beträffande Norrlands specifika problem är det intressant att
              studera reaktionerna hos de lokala politikerna när arbetskraftsinvandringsreformen
              kom på plats. Jag har till exempel träffat Bengt Niska, socialdemokratiskt
              kommunalråd i Pajala, som tyckte att hans partikollegers ställningstagande
              i kammaren kanske var lite märkligt. Han jublade över reformen.
              Äntligen, sade han, får vi möjlighet att ta hit sjuksköterskor
              från västra Ryssland. Äntligen får vi möjlighet att sjösätta precis
              de projekt som jag gått och drömt om för att vi ska kunna bygga
              upp vår region, vår kommun, på ett bättre sätt.
            </seg>
            <seg n="71cec78d">
              Jag tror att det är den typen av förändringar vi kommer att se
              framöver, och då är den här reformen en bra grund.
            </seg>
          </u>
          <note type="speaker" n="3d9bd35d">
            Anf. 51 BODIL CEBALLOS (mp) replik:
          </note>
          <u who="Q4942281" xml:id="i-1f106428d7c942eb-8" n="da486620">
            <seg n="7d59652f">
              Herr talman! Jag måste först fråga varför det för vår skull skulle
              vara svårare. Jag förstod inte alls vad ministern menade med det.
            </seg>
            <seg n="a8367ce8">
              Låt mig återgå till varför människor ska välja just vårt land.
              Vi vet att vi inte är så väldigt högt rankade när människor ska
              välja land att flytta till. Det kan vara på grund av klimatet
              eller för att det har varit svårt att få jobb här medan det är
              mycket lättare att få jobb i södra Europa. Där är också mycket
              varmare och skönare och många gånger även billigare. Det är klart
              att vi inte ligger jättehögt i rankningen. Vi ska inte tro att
              Sverige är ett land som alla vill komma till, som Kalle Larsson
              också nämnde tidigare i debatten. Det är inte så, alla vill inte
              komma hit.
            </seg>
            <seg n="16acb18c">
              Sedan har vi problemet med Norrlandskommunerna. Vi kan naturligtvis
              inte tvångsförflytta människor till Norrland, men vi behöver människor
              där. Vi måste hitta morötter. Vi måste hitta vägar för att få
              människor att själva välja att bosätta sig i Norrlandskommunerna.
              Det var om den strategin jag ville fråga, om det fanns någon annan
              strategi förutom vad gäller arbetskraftinvandringsfrågan. Vi har
              redan många människor som befinner sig i landet, människor som
              redan bor här. Många av dem skickar vi nu tillbaka, trots att
              vi egentligen behöver dem.
            </seg>
            <seg n="6d3029bb">
              Hur ska vi kunna få dem som redan bor här, både svenskar och
              invandrare, att välja att internmigrera, alltså flytta längre
              norrut, så att vi kan lösa många av de problem som vi har både
              i storstäder och i gles- och landsbygd? Enligt tidningen Riksdag
              &amp; Departement får vi snart en storstadsmajoritet i riksdagen,
              och vi kanske kan jämna ut balansen om fler flyttar ut till oss
              som bor på landet.
            </seg>
          </u>
          <note type="speaker" n="fdb9fe3c">
            Anf. 52 Statsrådet TOBIAS BILLSTRÖM (m) replik:
          </note>
          <u who="unknown" xml:id="i-0c2ceedd492f9b5e-0" n="7b5d000c">
            <seg n="06d32cde">
              Herr talman! Bodil Ceballos gav faktiskt i sitt inlägg svaret
              på varför det skulle vara svårare för Sverige än för andra länder,
              nämligen av just de anledningar som Bodil Ceballos räknade upp.
              Vi är ett litet land. Det är bara nio miljoner människor i världen
              som talar svenska. Vi är alltså en liten språkgrupp. Vi är ganska
              okända där ute jämfört med andra länder. Det händer ofta att människor
              till exempel tar fel på Schweiz och Sverige, att det är vi som
              har chokladen, gökklockorna och bankerna.
            </seg>
            <seg n="aee817b7">
              Det är ett problem att marknadsföra sig globalt när man är ett
              litet land. Det betyder inte att vi inte har fördelar. I den andra
              vågskålen ligger vår rena och friska luft, vårt trevliga klimat,
              våra goda förutsättningar när det gäller låg korruptionsgrad,
              vilket inte ska underskattas i dessa sammanhang, och så vidare.
              Allt det gör att människor kanske är intresserade av att etablera
              sig här. Marknadsföringen kommer dock att behöva bli stenhård,
              framför allt mot länder som Tyskland, Frankrike, Storbritannien
              och Irland inte minst, som vi sett varit väldigt framgångsrikt.
            </seg>
            <seg n="793aba4b">
              Jag nämner detta eftersom det har en koppling till den senaste
              EU-utvidgningen. Då fick vi verkligen syn för sägen, att vi inte
              är så särskilt populära. Inte minst gällde det transitionsregelsdebatten,
              övergångsregelsdebatten. Socialdemokraterna var till slut det
              enda parti som ville ha övergångsregler men blev nedröstat i kammaren.
              Ni minns kanske Göran Perssons prat om den sociala turismen, att
              vi skulle bli överflödade av människor som kom hit. Dessutom skulle
              de komma från EU-länderna, från vårt närområde. Men det blev inte
              så. Det blev inga övergångsregler, och vi ser inte horder av arbetslösa
              rumäner och bulgarer och andra som drar runt på våra gator. Världen
              fungerar inte så. Vårt problem i framtiden kommer att bli att
              locka människor till oss.
            </seg>
            <seg n="6c521c7b">
              När det gäller det som sades i slutet av inlägget tycker jag
              att det är viktigt att man som statsråd håller sig på sin planhalva.
              De frågorna bör snarast ställas till näringsministern eller till
              arbetsmarknadsministern. Jag tror emellertid att reformen är mycket
              viktig eftersom den öppnar vägar för människor som kanske söker
              någonting som de inte kan hitta i sina hemländer; det har vi sett
              inte minst när det gäller holländare som bosatt sig i Dalarna
              och i Norrland. Då finns arbetskraftsinvandringsreformen på plats
              även för dem.
            </seg>
          </u>
          <note n="d1c06994">
            Anf. 53 INGER RENÉ (m):
          </note>
          <u who="unknown" xml:id="i-29d60136f921f197-0" n="7b5d000c">
            <seg n="5941bf9d">
              Herr talman! Jag ska gå in på ett helt annat spår än det som
              tidigare behandlats i debatten, om jag förstår det rätt. Jag ska
              nämligen tala några minuter om Marietta de Pourbaix-Lundins och
              min motion som handlar om kunskaper i svenska för medborgarskap.
            </seg>
            <seg n="aadd81a8">
              Vad är det för likhet mellan Danmark, Tyskland, Ungern, Ukraina,
              Spanien, Portugal, Estland, Kroatien, Schweiz, Tjeckien, Turkiet
              och många, många fler länder? Jo, likheten är naturligtvis att
              de har någon form av språktest för den som vill bli medborgare
              i något av dessa länder.
            </seg>
            <seg n="00dce0db">
              För tio år sedan väckte jag för första gången en motion på detta
              tema. Jag brukar inte tycka att det är särskilt meningsfullt att
              väcka samma motion flera gånger när den en gång har blivit avstyrkt,
              men i det här fallet känner och tycker jag väldigt tydligt att
              det är rätt, och jag kan därför inte låta bli. Sverige känns lite
              grann som soldaten som sade att alla andra går åt fel håll och
              att det bara är han som går åt rätt håll. Så känns det när det
              gäller just denna fråga.
            </seg>
            <seg n="97928a70">
              Sverige är i dag ett av Europas mest mångkulturella länder. De
              som kommer hit är oftast människor med starka drivkrafter och
              med mycket höga ambitioner. Det är viktigt att vi tar till vara
              dessa människors styrka.
            </seg>
            <seg n="dbf0f456">
              Dessvärre är det så att de ofta får se de här förhoppningarna
              grusas. Alltför många lyckas inte ta sig in på arbetsmarknaden
              eller in i det svenska samhället. En av barriärerna är språket.
            </seg>
            <seg n="6ffcf540">
              Språket har betydelse för hur vi uppfattar varandra. Genom att
              lära sig ett nytt språk kan man skaffa sig insikter i och förståelse
              för ett nytt samhälle, kanske med ett annat kulturmönster än det
              som man är uppvuxen med.
            </seg>
            <seg n="ecb44459">
              Det handlar om delaktighet. Det handlar om att kunna påverka
              sina egna livsförhållanden, att kunna kommunicera med dagis, skola
              och äldreomsorg, att som förälder kunna hjälpa sina barn med läxor
              och att kunna påverka genom fackligt och politiskt arbete.
            </seg>
            <seg n="9816f371">
              Nyckeln till framgång i det nya landet är språket. Syftet med
              sfi måste vara att var och en ska få så goda kunskaper i svenska
              att han eller hon kan fungera såväl i samhället som på arbetsmarknaden.
              Ett annat syfte skulle kunna vara att göra svenskt medborgarskap
              möjligt. Jag menar att kunskaper i svenska språket bör vara ett
              minimikrav för medborgarskap.
            </seg>
            <seg n="a1c551a7">
              Att flyktingar och invandrare inte lär sig svenska tillräckligt
              bra är ett allvarligt samhällsproblem i dag. Att inte ställa krav
              på kunskaper i svenska för medborgarskap är att inte bry sig.
              Det är att göra invandrare och flyktingar en stor björntjänst.
            </seg>
            <seg n="1d641cb4">
              Jag har tagit med mig några dokument från två länder som visar
              hur deras sätt att behandla medborgarskap ser ut. Är det någon
              som vill ta del av dem är ni naturligtvis välkomna. Det ena landet
              är Nederländerna. Vi brukar av och till jämföra förhållandena
              i Sverige med dem i Nederländerna. Det andra landet är Australien.
              Det tog jag med mig därför att en släkting till mig nyligen efter
              mycket hårt jobb har fått medborgarskap också i Australien. Hon
              är nu både svenska och australiensiska. Men det fordrade sin man,
              höll jag på att säga det fordrade sin kvinna innan hon lyckades
              ta sig igenom det.
            </seg>
            <seg n="ceb8aedd">
              Jag ska avsluta med en liten passus som förra årets Nobelpristagare
              skrev om språket. Jag citerar Le Clézio, som skrev så här i sin
              Nobelföreläsning: Språket är mänsklighetens mest fantastiska uppfinning,
              som föregår allt och skänker allt sin beskärda del. Utan språk
              ingen vetenskap, ingen teknik, inga lagar, ingen konst, ingen
              kärlek.
            </seg>
            <seg n="787f6229">
              (Applåder)
            </seg>
          </u>
          <note n="ff638469">
            Överläggningen var härmed avslutad.
          </note>
          <note n="ac14ee8c">
            4 § Bordläggning
          </note>
          <note n="562918bf">
            Anmäldes och bordlades
          </note>
          <note n="b4404c10">
            5 § Anmälan om interpellationer
          </note>
          <note n="24704abb">
            Anmäldes att följande interpellationer framställts
          </note>
          <note n="4501eebf">
            den 17 april
          </note>
          <note n="af04c4a9">
            Helene Petersson
          </note>
          <note n="78f23026">
            Tone Tingsgård
          </note>
          <note n="540189e3">
            Lars Lilja
          </note>
          <note n="5601bf37">
            Interpellationerna redovisas i bilaga som fogats till riksdagens
            snabbprotokoll tisdagen den 21 april.
          </note>
          <note n="1235be8e">
            6 § Anmälan om frågor för skriftliga svar
          </note>
          <note n="91468007">
            Anmäldes att följande frågor för skriftliga svar framställts
          </note>
          <note n="4501eebf">
            den 17 april
          </note>
          <note n="b8e2274d">
            Yilmaz Kerimo
          </note>
          <note n="febad68e">
            Carina Hägg
          </note>
          <note n="158a7350">
            Lars Tysklind
          </note>
          <note n="46540f18">
            Gunvor G Ericson
          </note>
          <note n="c5154429">
            Ann-Christin Ahlberg
          </note>
          <note n="3bb7e1da">
            Gunnar Sandberg
          </note>
          <note n="c473c1a8">
            Tommy Ternemar
          </note>
          <note n="4c59adae">
            Eva Flyborg
          </note>
          <note n="978c33d3">
            Frågorna redovisas i bilaga som fogats till riksdagens snabbprotokoll
            tisdagen den 21 april.
          </note>
          <note n="504b4784">
            7 § Kammaren åtskildes kl. 12.23.
          </note>
          <note n="e2430189">
            Förhandlingarna leddes
          </note>
          <note n="6eefcac9">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
