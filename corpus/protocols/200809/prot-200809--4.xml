<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--4</head>
          <docDate when="2008-09-22 00:00:00">2008-09-22 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:4
          </note>
          <note>
            Måndagen den 22 september
          </note>
          <note>
            Kl. 10:00 - 12:40
          </note>
          <note>
            1 § Debatt med anledning av budgetpropositionen
          </note>
          <note type="speaker">
            Anf. 1 Finansminister ANDERS BORG (m):
          </note>
          <note>
            Herr talman! Jag har nu överlämnat budgetpropositionen för 2009
            till Sveriges riksdag: Fler i arbete tryggad välfärd . Den här
            budgeten innehåller ett kraftfullt paket för att möta en dämpning
            i världsekonomin. Det är en offensiv satsning på jobb, framtidsinvesteringar
            och välfärd. Vi möter dagens problem med att rusta Sverige för
            framtiden.
          </note>
          <note>
            Oron i omvärlden är påtaglig. De amerikanska finansiella marknaderna
            genomgår svårigheter som får återverkningar globalt. Det är tydligt
            att problemen i USA kommer att ge en djupare och mer besvärlig
            lågkonjunktur i Europa än vi räknat med. Det är mörka moln över
            världsekonomin. De kastar också skuggor över Sverige.
          </note>
          <note>
            Sverige är kanske världens mest exportberoende land. Vi har en
            fordonsindustri och en skogsindustri som är beroende av dollarkonkurrens
            och som påverkas av råvarupriser.
          </note>
          <note>
            Även hushållen påverkas. Livsmedelspriser och bensinpriser urholkar
            köpkraften. När det är problem i bankväsendet stiger boendekostnaderna.
            Det påverkar också Sverige.
          </note>
          <note>
            Samtidigt står Sverige bättre rustat att möta en nedgång än på
            mycket länge. Vi har betydande överskott i våra offentliga finanser.
            Vi har därmed en trygg grund att möta denna nedgång. I år räknar
            vi med ett överskott på 3 procent av bruttonationalprodukten.
            Nästa år klarar vi överskottsmålet, och åren därefter stiger sparandet.
          </note>
          <note>
            Den här regeringen har ökat sparandet och reducerat skuldsättningen.
            Vi har rustat Sverige genom att ställa huset i ordning i goda
            tider. Vi har rustat Sverige genom att vi behöver använda mindre
            av våra skattepengar till att betala räntor på gamla lån. Vi har
            rustat Sverige så vi inte är beroende av att låna från finansiella
            marknader som präglas av kast och svängningar.
          </note>
          <note>
            Det är därför vi kan möta nedgången och dämpa den. Det är därför
            vi kan lägga fram jobbpaket. Det är därför vi kan investera i
            framtiden. Det är därför vi kan satsa på välfärden.
          </note>
          <note>
            Ett viktigt skäl till att vi har huset i ordning är att regeringen
            har satsat på att återupprätta arbetslinjen. Det har gjorts mer
            lönsamt att arbeta. Drivkrafterna att gå in på arbetsmarknaden
            är starkare. De som står utan jobb söker mer aktivt, de som har
            arbete har skäl att jobba mer, och det har blivit både enklare
            och billigare att anställa.
          </note>
          <note>
            Effekterna av den här politiken är också tydliga. Vi kan alltid
            diskutera vad som beror på en stark konjunktur. Den internationella
            utvecklingen spelar naturligtvis roll. Men alla bedömare är eniga
            om att regeringens viktigaste jobbreform, jobbskatteavdraget,
            har haft stora effekter: LO, KI, Finanspolitiska rådet, SNS.
          </note>
          <note>
            LO räknar med att sysselsättningseffekten av jobbavdraget är
            75 000 personer. SNS gör samma bedömning. Finanspolitiska rådet
            räknar med att det handlar om en varaktig ökning långsiktigt på
            85 000 personer. KI är lite mer försiktigt och landar på 70 000.
          </note>
          <note>
            Vi kan naturligtvis diskutera om det är en varaktig sysselsättningsökning
            på 70 000 eller 85 000. Men jobbavdraget ger otvivelaktigt ett
            betydande bidrag på vägen mot att återupprätta full sysselsättning.
          </note>
          <note>
            Sysselsättningen har också ökat. Vi räknar med att vi mellan
            2006 och 2010 kommer att få 170 000 personer fler i arbete.
          </note>
          <note>
            Det betyder att arbetslösheten minskar: deltidsarbetslöshet,
            långtidsarbetslöshet, regional arbetslöshet, ungdomsarbetslöshet,
            total arbetslöshet. Sedan regeringsskiftet har alla dessa mått
            gått nedåt.
          </note>
          <note>
            Det samlade utanförskapet har reducerats. Bara under 2007 och
            2008 är det 190 000 personer färre som är beroende av olika sociala
            trygghetsersättningar. När utanförskapet minskar säkrar vi också
            de offentliga finanserna.
          </note>
          <note>
            I våra första kalkyler räknade vi med att spendera 180 miljarder
            i de samlade sociala trygghetssystem som har med utanförskap att
            göra. Nu är den siffran 30 miljarder kronor lägre. Att de offentliga
            finanserna är starka beror också på den jobbpolitik som regeringen
            har fört, att vi har bidragit till att återupprätta arbetslinjen.
          </note>
          <note>
            Det här handlar naturligtvis inte bara om jobb och pengar. Det
            handlar lika mycket om värderingar och människor. Att utanförskapet
            minskar betyder att människor har tagit steg tillbaka till ett
            arbete, att det är färre som riskerar att hamna i permanent utanförskap.
            Det betyder att vi är på väg tillbaka mot full sysselsättning,
            att fler har ett jobb att gå till, känner stoltheten över egen
            försörjning, tryggheten av att ha arbetskamrater och har möjligheten
            att utvecklas genom att klara sina uppgifter. En politik för fler
            i arbete är en politik för större rättvisa och en politik för
            ökad trygghet.
          </note>
          <note>
            Nu står vi väl rustade. Vi kan möta nedgången. Vi kan dämpa svårigheterna
            i omvärlden genom att förstärka efterfrågan i Sverige. Det kan
            vi därför att vi har sparat i ladorna. Vi har ökat överskotten.
            Vi har sparat i ladorna. Vi har minskat skulderna, och vi har
            sparat i ladorna i så måtto att vi har tagit de svåra besluten
            för att ta steg tillbaka mot full sysselsättning, minskad arbetslöshet
            och för att pressa tillbaka utanförskapet.
          </note>
          <note>
            Det är därför vi kan investera i jobb, i framtidsinvesteringar
            och välfärd. Det är därför vi kan ge ökade resurser till hushållen
            så att de får lite extra över i plånboken. Det är därför vi kan
            ge extra resurser till kommuner och landsting. Det är därför vi
            kan satsa på yrkesutbildning. Det är därför vi kan se till att
            företagen kan behålla fler av sina anställda.
          </note>
          <note>
            När världen vänder och efterfrågan kommer åter ska vi stå väl
            rustade så att sysselsättningen snabbt kommer i gång och kommer
            tillbaka. I den här budgeten lägger vi fram omfattande paket.
            Det handlar om 35 miljarder: 20 miljarder i jobbpaket, 10 miljarder
            i framtidsinvesteringar och 5 miljarder i välfärdssatsningar.
            Vi dämpar nedgången, och vi bygger för framtiden.
          </note>
          <note>
            Herr talman! Den här budgeten innehåller ett kraftfullt jobbpaket.
            Jobbavdraget förstärks. Det betyder för en sjuksköterska att skatten
            nu har sänkts med 1 500 kronor. Tröskeln att gå in på arbetsmarknaden
            har minskat. De som jobbar tjänar mer.
          </note>
          <note>
            Vi går vidare. Vi höjer gränsen för att betala statlig inkomstskatt.
            Det handlar om 180 000 personer färre. Det är kanske framför allt
            viktigt för TCO-grupperna. Vi återupprättar därmed skattereformen.
            Det blir mer lönsamt att utbilda sig, det blir mer lönsamt att
            ta ansvar, och det blir lite mer lönsamt att driva företag.
          </note>
          <note>
            Vi har gjort omfattande och viktiga åtgärder för att återupprätta
            a-kassan som omställningsförsäkring. Nu går vi vidare även på
            det området. Vi sänker avgiften till a-kassan med 2 miljarder.
            Vi ger ett medlemskapserbjudande som innebär att 3 miljarder satsas
            på att det ska bli billigare och enklare att vara medlem i arbetslöshetsförsäkringen.
          </note>
          <note>
            Det betyder att människor som jobbar får mer över i plånboken.
            Det dämpar konjunkturnedgången. Det betyder att fler har råd med
            en bra försäkring. Vi vill att så många som möjligt ska ha en
            god inkomstförsäkring.
          </note>
          <note>
            Vi möter också dämpningen i konjunkturen med sänkta arbetsgivaravgifter.
            Kostnaderna för att anställa reduceras med 10 miljarder. Dessutom
            kommer vid årsskiftet den tidigare aviserade sänkningen för ungdomar.
            Sammantaget är arbetsgivaravgifterna 25 miljarder kronor lägre
            vid detta årsskifte jämfört med vad de var 2006.
          </note>
          <note>
            Det här är viktigt. Varje företag sitter nu och ser över sina
            kostnader. Intäkterna minskar, och råvarupriserna har gått upp.
            Nu sänker vi kostnaderna. Det blir lite mer pengar över, lite
            större möjligheter att behålla anställda, lite mindre risk för
            att människor i en period av dämpning ska förlora sitt arbete.
          </note>
          <note>
            Den samlade effekten av jobbavdrag och andra åtgärder är att
            sysselsättningen på kort sikt ökar med 50 000 personer. På lång
            sikt räknar vi sammantaget med att sysselsättningen ökar med 120
            000 personer som resultat av de åtgärder vi vidtar. Det är en
            kraftfull politik för att återupprätta full sysselsättning.
          </note>
          <note>
            När vi vill förbättra förutsättningarna för jobb och trygghet
            satsar vi också på utbildning. Utbildningen lägger nämligen grunden
            för trygghet i arbetslivet. Det lägger också grunden för att vi
            ska kunna producera mer när vi arbetar. Därför förstärker vi den
            upprustning av utbildningssystemet som har inletts. Det handlar
            om yrkesutbildning. Det är en satsning på yrkeshögskolan. Det
            är en utvidgning av lärlingssystemet. Det är yrkesvux.
          </note>
          <note>
            Detta är satsningar på kunskap. Det är satsningar på trygghet.
            Det är satsningar på jobb.
          </note>
          <note>
            Budgetpropositionen innehåller också ett brett paket för att
            förstärka företagsklimatet. Vi sänker bolagsskatten. Därmed blir
            det billigare att bedriva produktion i Sverige. Det blir mer investeringar.
            Det blir ett större kapitalstopp. Det blir fler jobb med goda
            löner. 3:12-reglerna ändras. Det blir lättare att vara företagare
            när vi lättar regelbördan.
          </note>
          <note>
            Sammantaget är detta med stor sannolikhet det mest kraftfulla
            konkurrenspaket som har lagts fram i modern tid för att göra svenskt
            företagsklimat ännu bättre.
          </note>
          <note>
            För att klara konkurrenspaketet har det varit nödvändigt att
            täta hål i skattenätet. Vi genomför begränsningar på räntesnurror
            och en del andra åtgärder. Det stärker intäkterna med 13 miljarder
            kronor. Skatterna i Sverige ska vara låga, men de ska betalas.
            Det är avgörande för respekten för samhällsmoralen, respekten
            för ett fritt näringsliv och för att vi ska klara en bra välfärd
            för alla att skatterna betalas av alla, också av de stora bolagen.
          </note>
          <note>
            Höstens budgetsproposition, herr talman, innehåller också ett
            brett paket med framtidsinvesteringar. Genom kunskaps- och infrastruktursatsningar
            möter vi en svagare utveckling med ett offensivt framtidsprogram.
          </note>
          <note>
            Det handlar om Göteborg och Västsverige. Där ligger Nordens största
            hamn och några av våra viktigaste och största arbetsplatser Volvo,
            Astra Zeneca, SKF. Vi bygger bort flaskhalsarna i Göteborgs hamn.
            Det betyder mycket för exportindustrin. Det betyder mycket för
            Göteborg, och det betyder väldigt mycket för hela Sverige. Vi
            ser också till att arbetet med en ny älvförbindelse kan fortsätta.
            Alla de som dagligen sitter i köer till och från Hisingen uppskattar
            säkert detta.
          </note>
          <note>
            I Skåneregionen har det länge funnits ett starkt krav på att
            E 22 ska byggas ut fullt ut. Vi accelererar det arbetet. Hela
            regionen Småland, Blekinge, nordöstra Skåne ska vara en del av
            en effektiv, dynamisk och spännande Öresundsregion. Hela potentialen
            för Öresundsregionen ska tas till vara.
          </note>
          <note>
            Även i Stockholmsområdet görs viktiga investeringar. Det handlar
            om E 18 på sträckan HjulstaUlriksdal. Trafiksituation och boendemiljö
            förbättras. Alla som pendlar från Västerås och Enköping får därmed
            också en bättre arbetsmarknad och bättre möjlighet att ta sig
            till sina jobb. Vi vill satsa på Södertörnsleden. Det är viktigt
            med de goda kommunikationerna också i södra Storstockholm. Haninge,
            Huddinge och Botkyrka ska få bättre tillgång till bra vägar.
          </note>
          <note>
            Vi bygger Haparandabanan. Därmed skapar vi förutsättningar för
            en fortsatt stark utveckling i en redan dynamisk region. Nya vägsträckningar
            för Europavägarna runt Umeå och Sundsvall ska påbörjas.
          </note>
          <note>
            Vi möter sämre tider med investeringar för framtiden. Vi bygger
            Sverige starkt. Vi bygger hela Sverige starkt.
          </note>
          <note>
            En lika viktig del av framtidspaketet är naturligtvis forskningen.
            Sverige ska vara en världsledande kunskapsnation. Sverige ska
            vara en världsledande forskningsnation. Vi kan inte leva på gamla
            meriter. Vi kan inte vila på lagrarna. Vi gör en bred och offensiv
            satsning. Forskningen får mer än 5 miljarder extra i nivåhöjning
            fram till 2012. Redan första året överträffar vi den gamla forskningspropositionen.
            Det är den enskilt största forskningssatsningen i svensk modern
            historia. Vi ska konkurrera med kunskap, eftersom kunskap ger
            bra löner, kunskap ger utveckling, kunskap ger innovationer, och
            kunskap ger trygghet.
          </note>
          <note>
            Herr talman! Budgetpropositionen innehåller också en bred satsning
            på trygghet. Vårt arbete för att fler ska komma i arbete gör också
            att vi lägger grunden för en politik för tryggad välfärd. Vi kan
            sänka skatten för pensionärer. Sänkta skatter är viktigt för alla,
            men det kanske är allra viktigast för dem som behöver det mest.
            Nu sänker vi skatten så att pensionärerna med de lägsta pensionerna
            får mer över i plånboken och några kronor extra kvar i månaden.
          </note>
          <note>
            Genom en politik för fler i arbete har vi råd med en politik
            för en tryggad välfärd. När vi talar om att satsa på välfärden
            satsar vi också på sjukvård. Det handlar om 1 miljard för att
            korta vårdköerna, 1 miljard för de landsting som jobbar med utanförskap
            och rehabilitering och 1 miljard genom sänkta arbetsgivaravgifter.
          </note>
          <note>
            Vi vill satsa på välfärd. Det betyder också att satsa på psykiatrin.
            Det är viktigt för att vi ska kunna vara stolta över ett välfärdssamhälle
            för alla våra medborgare.
          </note>
          <note>
            Att satsa på välfärden betyder också att satsa på förskolan.
            Redan i förskolan ska barnen få en god kunskapsgrund för sin resa
            genom arbetslivet. Genom en politik för fler i arbete kan vi också
            föra en politik för en bättre sjukvård och en tryggare välfärd.
            Fler i arbete och full sysselsättning är den enda trygga grunden
            för välfärd.
          </note>
          <note>
            Herr talman! En budgetproposition handlar om anslag, sparande
            och budgetsaldo. Men när vi summerar en budget summerar vi också
            vår gemensamma åsikt om vilken inriktning vårt samhälle ska ha.
            Vår linje är klar: Vi vill återupprätta arbetslinjen. Fler ska
            vara stolta över egen försörjning. Fler ska ha trygghet av arbetskamrater.
            Fler ska få växa med uppgifterna.
          </note>
          <note>
            Vi vill samtidigt investera för framtiden. Genom arbetslinjen
            har vi pengar att göra det. Vi vill rusta Sverige genom en bättre
            välfärd. Arbete och välfärd är två sidor av samma mynt. Fler i
            arbete ger tillväxt. Fler i arbete ger trygghet. Fler i arbete
            ger rättvisa. Fler i arbete ger bättre välfärd.
          </note>
          <note>
            Därför är budgetpropositionen för 2009 en proposition för fler
            i arbete och en tryggare välfärd!
          </note>
          <note type="speaker">
            Anf. 2 THOMAS ÖSTROS (s):
          </note>
          <note>
            Herr talman! De internationella finansmarknaderna genomgår just
            nu ett stålbad. Omfattande offentliga ingripanden har genomförts
            inte minst på den amerikanska marknaden. Situationen är allvarlig.
          </note>
          <note>
            Den finansiella krisen sätter också hård press på de svenska
            finansiella marknaderna. Finansmarknadsminister Mats Odell sade
            för en vecka sedan att det inte finns något som helst hot mot
            den finansiella stabiliteten. Men ingen, herr talman, är osårbar
            när den svåraste finansiella krisen i modern tid sveper över världen.
          </note>
          <note>
            Under ett års tid, ända sedan den amerikanska bolånekrisen briserade,
            har vi från oppositionen begärt att regeringen kontinuerligt ska
            informera oss om läget i den finansiella sektorn. Jag tycker att
            det vore klokt om finansministern nu bjuder in till sådana överläggningar.
            Vi är beredda att ta ansvar även när vi är i opposition. Ingenting
            är viktigare för oss än att det går väl för Sverige.
          </note>
          <note>
            I dessa oroliga tider är det viktigt att Sverige står starkare
            än de flesta andra länder. Centerpartiet, Miljöpartiet och Vänsterpartiet
            har i nära samarbete med socialdemokratiska regeringar tagit ansvar
            för och skapat de stora överskott som den nuvarande regeringen
            fick ta över överskott som är av den storleken att Sverige har
            en buffert mot den allvarliga finansiella kris som vi nu går igenom.
          </note>
          <note>
            Bakom oss har vi tio år med stora reallöneökningar, hög tillväxt,
            låg inflation, överskott i de offentliga finanserna och mycket
            stora kunskapsinvesteringar. Det gör oss starkare i oroliga tider.
          </note>
          <note>
            Herr talman! För två år sedan fick vi i Sverige en borgerlig
            regering. Den då nytillträdde finansministern Anders Borg gjorde
            bedömningen att det skulle ta två år innan den borgerliga jobbpolitiken
            började bita. Hur har det gått?
          </note>
          <note>
            Socialbidragen ökar i 58 procent av landets kommuner. Regeringen
            bedömer i budgetpropositionen att antalet socialbidragstagare
            kommer att öka varje år de kommande åren. 500 000 människor har
            lämnat arbetslöshetsförsäkringen under trycket av stora avgiftshöjningar
            och försämringar av försäkringen. Utanförskapet har de senaste
            tolv månaderna ökat med 20 000 personer om man räknar så som Moderaterna
            gjorde i valrörelsen. Ni kommer alla ihåg bred arbetslöshet. Av
            någon anledning räknar man nu på ett annat sätt.
          </note>
          <note>
            43 000 arbetslösa finns nu i den så kallade jobb- och utvecklingsgarantin,
            en passiv åtgärd. Endast 2 procent, två av hundra, får utbildning.
            Ökade bidrag, färre med försäkring, fler i utanförskap och allt
            fler i passiva åtgärder är resultatet av två år med borgerlig
            regering, där man inte har investerat utan i stället minskat människors
            välfärd och trygghet. Det är inte konstigt att Konjunkturinstitutets
            senaste barometer visar att hushållen är lika pessimistiska när
            det gäller den ekonomiska utvecklingen i dag som de var under
            den tidiga 90-talskrisen.
          </note>
          <note>
            Hösten 2006 beskrevs av bedömare som ett gyllene tillfälle för
            en regering. Sysselsättningen hade ökat med 153 000 personer.
            Inflationen och räntorna var låga. Tillväxten var hög, 4 procent.
            Kommunsektorn hade ett överskott på 15 miljarder. Den borgerliga
            regeringen hade en historisk chans att investera i Sverige så
            att flera kom i arbete.
          </note>
          <note>
            Nu är högkonjunkturen slut. Hur har det då gått?
          </note>
          <note>
            Under högkonjunkturåren 20052008 har sysselsättningen ökat med
            250 000 personer. Det är en bra utveckling. Men låt oss jämföra
            den med den förra högkonjunkturen 19982001. Då ökade sysselsättningen
            med 330 000 personer, 80 000 fler. Då ska vi komma ihåg att den
            sysselsättningsuppgång vi talar om nu säger regeringens eget finanspolitiska
            råd beror på konjunkturen, inte på reformen.
          </note>
          <note>
            Det har funnits många lediga jobb de senaste åren, men väldigt
            få arbetslösa har stöttats att ta de lediga jobben. Svenskt Näringsliv
            talar om 90 000 misslyckade rekryteringsförsök. Företagen ville
            anställa, de arbetslösa ville jobba, men matchningen på arbetsmarknaden
            har inte fungerat. Det är orsakat av att regeringen i stället
            för att investera i de arbetslösa med yrkesutbildning och möjligheter
            att komma in valde att skära ned på utbildningar. Särskilt skar
            man ned på de korta yrkesinriktade arbetsmarknadsutbildningarna.
            Man lät medvetet konjunkturen blåsa de arbetslösa förbi.
          </note>
          <note>
            Regeringen tog inte chansen att utveckla Sverige. Man prioriterade
            att sänka skatten, mest för dem som har det bäst. Investeringar
            i utbildning, utveckling och framtidstro sköts åt sidan. Därför
            ökade sysselsättningen mindre i den högkonjunktur som vi har lämnat
            än under högkonjunkturen vid millennieskiftet, därför är arbetslösheten
            i dag inte lägre än vid den senaste konjunkturtoppen, och därför
            är sysselsättningsgraden densamma som vid det förra konjunkturskiftet.
          </note>
          <note>
            Nu är högkonjunkturen slut. Det senaste kvartalet växte svensk
            ekonomi med noll procent jämfört med det föregående kvartalet.
            Jobbtillväxten är slut, säger regeringen själv och pekar på att
            sysselsättningen nu minskar. Antalet lediga jobb blir färre, och
            varslen duggar tätt.
          </note>
          <note>
            När vi nu tittar på regeringens prognos kan vi konstatera att
            arbetslösheten regeringens sista år, 2010, är högre än regeringens
            första år, 2007. Nu minskar sysselsättningen. Sysselsättningsgraden
            för dem mellan 16 och 64 år är lägre regeringens sista år, 2010,
            än regeringens första år, 2007.
          </note>
          <note>
            När Anders Borg presenterade budgeten för ett år sedan fanns
            ingen gräns för tilltron till den egna förmågan. Lite grann är
            ju kvar av den tilltron, det ser jag. Då deklarerade finansministern
            trosvisst: Sverige är på väg tillbaka till full sysselsättning.
          </note>
          <note>
            Det som skulle skapa full sysselsättning var ökade klyftor och
            hårdare villkor för sjuka och arbetslösa. Avskaffad förmögenhetsskatt
            och samma fastighetsskatt oberoende av om huset är värt 10 miljoner
            kronor eller 1 miljon kronor har gett de mest förmögna i Sverige
            ett fantastiskt år, skattesänkningar på tiotusentals eller hundratusentals
            kronor per person.
          </note>
          <note>
            Andra har mött en helt annan verklighet det senaste året: höjda
            priser, mycket höga räntor, stigande boendekostnader och stagnerande
            reallöner. Sjuka och arbetslösa ska möta detta med sämre ersättningar
            och hårdare villkor.
          </note>
          <note>
            Den orättvisa politiken har gått hand i hand med nonchalans från
            finansministerns sida mot den ekonomiska utvecklingen. I september
            förra året bedömde finansministern att den finansiella krisen
            får relativt begränsad effekt på ekonomin. I januari i år gjorde
            finansministern följande analys av inflationen: Ibland är inflationen
            lite högre, ibland är den lite lägre. För en månad sedan utvecklade
            finansministern sin syn på svensk ekonomi i en debattartikel på
            följande sätt: Det går bra för Sverige.
          </note>
          <note>
            Samtidigt duggar varslen tätt i svensk industri.
          </note>
          <note>
            När högkonjunkturen nu övergår i lågkonjunktur väljer regeringen
            att göra mer av samma sak. Budgeten som presenteras i dag innehåller
            stora skattesänkningar. Mest får de med störst inkomster, enligt
            Finansdepartementets egna beräkningar. Nära 50 procent av skattesänkningarna
            går till de 20 procent som har de högsta inkomsterna. Det är samma
            politik som tidigare. Oavsett hur ekonomin utvecklas, oavsett
            om jobben blir flera eller om jobben blir färre är svaret detsamma:
            Sänk skatten mest till dem som har störst inkomster!
          </note>
          <note>
            Nu påstår regeringen även i denna talarstol att man satsar på
            pensionärerna. Jag har ju tagit upp denna fråga många gånger med
            Anders Borg. Jag vet att han är plågad av den, men jag kan inte
            låta bli att göra det också nu.
          </note>
          <note>
            Det är grundläggande orättvist att pensionärer ska betala högre
            skatt än löntagare på motsvarande inkomst. Regeringens politik
            har lett till att en pensionär i dag kan betala mellan 500 och
            1 000 kronor mer i månaden i skatt än en löntagare med samma inkomst.
            Nu backar regeringen och påstår att man sänker skatten för pensionärerna.
            Det man gör är att justera med 68 kronor i månaden för den genomsnittliga
            pensionären. Detta sker samtidigt som man sänker skatten för dem
            med de största inkomsterna med det tiodubbla.
          </note>
          <note>
            Vår uppfattning är klar och tydlig. Klyftan mellan den skatt
            som en pensionär betalar och den skatt en löntagare betalar ska
            minska. Vår principiella uppfattning är att pensionen är uppskjuten
            lön och ska beskattas därefter. Vi socialdemokrater kommer när
            vi lägger fram vårt budgetförslag om två veckor att föreslå att
            skatten sänks för alla pensionärer. Därmed tar vi ett ytterligare
            steg för att utjämna klyftan mellan pensionärer och löntagare.
            Det är viktigt.
          </note>
          <note>
            Att investera i våra ungdomar är en av de riktigt stora framtidsfrågorna.
            Under sommaren ökade ungdomsarbetslösheten med 30 000 personer
            jämfört med sommaren innan. Arbetsförmedlingen varnar nu för att
            ungdomarna kommer att sägas upp när företagen tvingas att spara.
            Regeringen har någonting som man kallar för jobbgaranti för ungdomar.
            Det är 10 000 långtidsarbetslösa ungdomar som erbjuds passivitet.
            Bara en tiondel av de ungdomarna får utbildning eller praktik.
          </note>
          <note>
            Samtidigt skärper Moderaterna sin utbildningsfientliga strategi.
            Högskolan byggs inte heller denna gång ut. Snarare skärs den ned
            ytterligare nu när de stora ungdomskullarna kommer och knackar
            på porten. OECD har varnat för detta, men regeringen lyssnar inte.
          </note>
          <note>
            Man har gjort kraftiga neddragningar av vuxenutbildningen det
            som är så viktigt och chansen till ett nytt arbete, ett nytt steg
            i livet. När vi i våras föreslog en kraftfull satsning på yrkesvux
            inriktad på dem som är arbetslösa sade regeringen föraktfullt
            att det bara var gamla Amsåtgärder. Nu backar regeringen. Man
            gör en liten återställning av sin egen misslyckade politik, men
            i en sådan makalöst långsam takt att regeringens besparing på
            yrkesvux inte är återhämtad förrän 2012. Det är inte imponerande,
            herr talman.
          </note>
          <note>
            En annan grupp som behandlas dåligt är småföretagarna. Regeringen
            och inte minst Centerpartiet lovade sänkta arbetsgivaravgifter
            för de minsta företagen. Det blev höjd arbetsgivaravgift för de
            minsta företagen med 40 000 kronor: frisörer, hotell, restauranger.
            Nu backar man, men fortfarande är det höjd arbetsgivaravgift med
            30 000 kronor. Det var en mindre återställare också denna gång.
            När Anders Borg säger att det är det mest kraftfulla företagspaketet
            i modern tid har det sannerligen inte nått de små företagen i
            Sverige. De har fått höjda arbetsgivaravgifter, tvärtemot vallöftet.
          </note>
          <note>
            Det duger inte att backa in i framtiden. De senaste två veckorna
            har regeringen ägnat sig åt att försöka kasta stora delar av sin
            politik överbord. Först kraftigt höjda arbetsgivaravgifter för
            småföretagen och sedan en femtedels återställare. Först kraftiga
            nedskärningar i vuxenutbildningen och nu en tredjedels återställare.
            Först kraftiga höjningar av a-kassan med 300 kronor och nu en
            sjättedels återställare. Sedan beskedet om 68 kronor till pensionärerna.
            Det kan väl beskrivas som en tjugondels återställare.
          </note>
          <note>
            Sverige behöver inte en regering som är upptagen med att återställa
            sina egna politiska misslyckanden. Sverige behöver en regering
            som återställer framtidstro, tillväxt och rättvisa.
          </note>
          <note>
            Herr talman! Vi presenterar vår budget om två veckor. Den kommer
            att ha starkt fokus på jobbskapande och investeringar hela vägen
            från förskola till forskning. Vi bygger ut högskolan. Vi satsar
            på gemensamma forskningsprogram tillsammans med näringslivet.
            Vi måste visa framtidstro i vår svenska industri. Vi investerar
            i yrkesutbildningar för de arbetslösa. Småföretagens villkor ska
            förbättras. Bland annat kommer vi att rikta en sänkt arbetsgivaravgift
            till småföretagen. Investeringar ska göras i infrastruktur, inte
            minst med det gröna perspektivet.
          </note>
          <note>
            Vi vill investera i våra ungdomar. Ungdomsarbetslösheten riskerar
            nu att öka. Kraftfulla insatser måste genomföras för att pressa
            tillbaka arbetslösheten bland ungdomar. De 10 000 långtidsarbetslösa
            ungdomar som befinner sig i helt passiva åtgärder måste få möjlighet
            till jobb och utbildning. Vi vill investera i dem, inte lämna
            dem vind för våg. Vi föreslår nu dessutom att den arbetsgivare
            som anställer en ung människa som är inskriven på Arbetsförmedlingen
            ska få en riktad skattereduktion motsvarande halva arbetsgivaravgiften.
            Den kommer att omfatta omkring 20 000 ungdomar, som därmed får
            extra stöttning på väg in på arbetsmarknaden.
          </note>
          <note>
            Vi kommer att göra riktade miljardinvesteringar i sjukvården
            och skolan, och vi påbörjar reparationen av välfärdens försäkringar
            arbetslöshetsförsäkringen och sjukförsäkringen. Kostnaden för
            medlemskap i arbetslöshetsförsäkringen ska sänkas med upp till
            75 procent. Med bättre försäkringar ökar tryggheten, ökar framtidstron
            och finns förutsättningar för att skapa jobb och tillväxt. Barnfamiljer,
            studenter och pensionärer kommer att prioriteras framför stora
            skattesänkningar. Vi har en politik som investerar i framtiden,
            som minskar klyftor och skapar hopp. Mot detta står en passiv
            borgerlig regering, fullt upptagen med att återställa sina egna
            misslyckanden. De har valt i dag att presentera mer av samma politik
            som förr.
          </note>
          <note>
            Herr talman! Orättvisor och klyftor är inte lösningen på Sveriges
            problem.
          </note>
          <note type="speaker">
            Anf. 3 ROGER TIEFENSEE (c):
          </note>
          <note>
            Herr talman, åhörare och riksdagsledamöter! Min son Anton är
            fyra år. När han föddes 2004 ärvde han en del av Sveriges statsskuld.
            Då var hans andel av statsskulden, precis som för resten av Sveriges
            nio miljoner invånare, 134 000 kronor. Den då socialdemokratiska
            regeringen räknade dessutom med att hans andel av statsskulden
            skulle öka med 400 kronor i månaden. Prognosen var att Anton och
            alla andra svenskar, var och en, skulle vara skyldiga 152 000
            kronor i slutet av 2007.
          </note>
          <note>
            Tack och lov, herr talman, blev det inte så. Vi fick en alliansregering
            som tog över och vände skutan som var på väg åt fel håll. Tack
            vare alliansregeringens förda politik krymper nu statsskulden
            snabbare än någonsin. I slutet av den här budgetperioden kommer
            Antons del av statsskulden att ha minskat till knappt 80 000 kronor.
          </note>
          <note>
            Jag ska erkänna att en minskad del av statsskulden inte är något
            jag försöker trösta Anton med när han är ledsen, men den minskade
            statsskulden är ändå ett tydligt exempel på varför alliansens
            politik är både rättvisare och bättre än alla andra alternativ
            som finns på vänsterkanten. Det visar på kraften som finns i ett
            samhälle där fler arbetar. Det visar vad vi kan åstadkomma om
            fler kommer i arbete och färre står utanför. Då kan vi förstärka
            förskolan, öka antalet poliser, förbättra vägarna, underlätta
            för företagande, förstärka forskningen, bygga ut och underhålla
            järnvägarna och på allvar föra en politik som gör att vi klarar
            miljömålen. Det visar på hur bördan som ligger på vars och ens
            axlar minskar om fler är med och kan bidra.
          </note>
          <note>
            Herr talman! För mig som centerpartist är det tydligt att skiljelinjen
            i dagens politik i Sverige går i synen på jobb och företagande.
            Å ena sidan har vi en alliansregering som på två år har minskat
            utanförskapet med 180 000 personer och som har nått socialdemokraternas
            mål som de aldrig själva nådde på 80 procent i sysselsättning.
            Vi minskar klyftorna i samhället genom att ge fler chansen att
            komma in på arbetsmarknaden.
          </note>
          <note>
            Å andra sidan har vi tre partier som inte kan enas om mycket
            mer än att höja bidragen för höginkomsttagare som inte jobbar
            och höja skatterna för alla som jobbar.
          </note>
          <note>
            Vi i alliansen och Centerpartiet vill att det ska löna sig att
            jobba. Därför sänker vi skatten för alla som arbetar. För en sjuksköterska
            har vi sänkt skatten med 1 500 kronor i månaden. För ett vårdbiträde
            handlar det om mer än 1 100 kronor mer kvar i plånboken i månaden.
          </note>
          <note>
            Hur oppositionen gemensamt vill hantera vårdbiträdets skattesänkningar
            är oklart. Oklarheten skapar givetvis oro. Skattesänkningen som
            vårdbiträdet har fått motsvarar lika mycket pengar i fickan efter
            skatt som tre års löneförhöjningar via avtalsförhandlingar.
          </note>
          <note>
            Herr talman! I tv och tidningar kan vi nu se hur den finansiella
            oron utvecklas dag för dag. Finanskrisen, som inleddes 2007, har
            visat sig vara djupare och mer utbredd än vad någon tidigare hade
            kunnat befara. Ökad osäkerhet har drivit upp räntor samtidigt
            som till exempel börskurser och andra tillgångar har fallit i
            värde. Den utvecklingen har gjort att både hushåll och företag
            nu är mycket försiktigare. Det får klart återverkningar på den
            reala ekonomin. Det försämrar tillväxtförutsättningarna i hela
            världen. Det innebär att svenska företag säljer mindre till omvärlden
            och att svenska underleverantörer och svenska jobb påverkas. Världspriserna
            på energi och livsmedel har dessutom stigit och drivit upp inflationen
            i hela världen.
          </note>
          <note>
            Herr talman! Det är i sämre tider som politiken prövas på allvar.
            Många länder i Europa brottas med stora underskott och hög arbetslöshet
            som nu riskerar att äventyra deras offentliga finanser. Det är
            omöjligt för ett litet handelsberoende land som Sverige att helt
            obemärkt gå förbi en sådan lågkonjunktur som drabbar omvärlden.
            Men en regering kan likt en klok husägare se till att grunden
            är stabil och att marginalerna är tillräckligt stora för att klara
            oförutsedda utgifter och händelser. Vi kan nu se att vi har historiskt
            stora överskott i statens budget i år och de kommande åren. Det
            beror på att fler jobbar och färre försörjs via bidrag. Tack vare
            att vi har kunnat minska statsskulden och spara i ladorna kan
            vi nu möta avmattningen med satsningar på både välfärden och lägre
            skatter för att skapa ännu fler jobb.
          </note>
          <note>
            Nästa år kan alliansen därför införa reformer på över 30 miljarder
            35 miljarder i form av förstärkningar för skolan, infrastrukturen,
            miljön, de fattigaste pensionärerna, rättsväsendet, psykiatrin,
            forskningen och företagsklimatet.
          </note>
          <note>
            Herr talman! Alliansregeringens politik har också bidragit till
            att minska inflationstrycket. Genom att fler människor söker sig
            till arbetsmarknaden minskar risken för överhettning och inflation.
            Det här har både Riksbanken och Konjunkturinstitutet klart och
            tydligt sagt och skrivit. Men ändå påstår Thomas Östros att det
            är regeringens politik som har fått Riksbanken att höja räntan.
            Men ingenting kunde vara mer fel. Inflationen hade de facto varit
            högre och Riksbanken hade behövt höja räntan ännu mer utan regeringens
            politik. Jag tror också att ekonomen Thomas Östros vet detta,
            men lite ligger det i hans roll att till varje pris smutskasta
            regeringen. Frågan är bara vilken trovärdighet det ger åt Socialdemokraternas
            finansministerkandidat.
          </note>
          <note>
            Herr talman! Nästa år sänker vi skatten för den grupp som kanske
            har de allra minsta ekonomiska marginalerna i vårt land. En äldre
            person som inte har arbetat och nu lever på garantipension kan
            nästa år se fram mot en skattesänkning och en uppräkning av garantipensionen
            som sammantaget innebär 500 kronor mer i månaden. Det är både
            en rättvisereform och en jämlikhetsreform som framför allt kommer
            äldre kvinnor till del.
          </note>
          <note>
            Nästa år sänker vi kommunernas och landstingens personalkostnader
            med 3 miljarder. Det ger ökat utrymme för deras viktiga välfärdsverksamheter.
            Till det ska läggas särskilda förstärkningar inom sjukvården,
            förskolan och psykiatrin.
          </note>
          <note>
            När fler jobbar har vi också bättre resurser att ta hand om vår
            miljö och förebygga klimatförändringar. Nästa år kommer alliansen
            att avsätta sammanlagt 3 miljarder för att klara av att nå klimatmålen
            och utveckla Sverige som en ledande nation inom klimatteknik.
            Vi avsätter bland annat 1,2 miljarder för att utveckla framtidens
            nya energitekniker.
          </note>
          <note>
            Som centerpartist är jag övertygad om att det bästa sättet att
            minska utsläppen utan att minska människors frihet är via ny smart
            energiteknik. Det handlar bland annat om att utveckla bättre solceller,
            effektivare biogasproduktion och nästa generations biodrivmedel.
          </note>
          <note>
            Vi tillför också mer resurser till miljöbilspremien, som redan
            gjort att försäljningen av miljöbilar har formligen exploderat
            det senaste året. Fram till 2011 kommer vi också att ha investerat
            över 1 miljard för att klara en ren miljö i Östersjön och Västerhavet.
          </note>
          <note>
            Herr talman! När fler jobbar och bidrar kan vi också göra den
            största satsningen på infrastruktur som någonsin gjorts i en budget.
            Om jag inte missade det sade Thomas Östros ingenting om just infrastruktur,
            och det är väl ett sorgebarn hos Socialdemokraterna. Nu är det
            slut med att lova och planera för nya vägar utan att ha pengar
            så att det räcker. Väg- och järnvägsprojekt över hela landet kommer
            äntligen att bli av efter åratal av socialdemokratiska löften
            utan substans. Katrineholmsborna har till exempel väntat i över
            30 år på att östra förbifarten ska börja byggas, och nu vet vi
            att den börjar byggas 2010. Det är värt en liten applåd.
          </note>
          <note>
            Tillsammans med förra höstens tillskott innebär denna budget
            ett tillskott till infrastruktursatsningar på 10 miljarder kronor
            på två år. Det är historiskt stora investeringar, som kommer att
            underlätta livet både för företag och för pendlare över hela landet.
          </note>
          <note>
            Herr talman! Nästa år blir det både billigare och enklare att
            vara företagare i Sverige. Genom att minska krånglet och reglerna
            kan vi se till att företagarna kan ägna sig åt verksamheten i
            stället för att fylla i blanketter. Tid är pengar, och pengar
            kan bli till fler jobb i företagen. Alliansregeringen kommer under
            mandatperioden att minska företagens administrativa kostnader
            med en fjärdedel. Det motsvarar 25 miljarder kronor det är inte
            lite.
          </note>
          <note>
            Vi utvidgar halveringen av arbetsgivaravgifterna upp till 26
            år så att arbetsgivaravgiften för unga är riktigt låg. Det sänker
            kostnaden för att anställa unga människor och gör att fler unga
            har chans att få in en fot på arbetsmarknaden. Vi kan se att arbetslösheten
            bland unga har minskat kraftigt sedan valet, och bara under förra
            året minskade ungdomsarbetslösheten med 40 000 personer.
          </note>
          <note>
            Mot detta kan man se Socialdemokraternas så kallade satsning.
            Den utgör en tiondel av vad alliansen satsar. Dessutom vill Socialdemokraterna
            höja arbetsgivaravgiften för unga.
          </note>
          <note>
            Jag förstår inte det här. I ett läge när konjunkturen tydligt
            mattas av är det anmärkningsvärt att Socialdemokraterna föreslår
            att man ska höja kostnaderna för att anställa unga. Är det någonting
            man vet är det att unga är en av de grupper som först får det
            svårt när konjunkturen mattas av. Därför tycker jag att det är
            logiskt att sänka kostnaderna för att anställa unga. Det är helt
            enkelt dubbla kompetensen för halva priset. Jag förstår inte hur
            Socialdemokraterna tänker.
          </note>
          <note>
            Herr talman! Om vi inte hade gjort så att fler jobbar och färre
            står utanför arbetsmarknaden hade vi inte haft råd att förstärka
            välfärden som vi nu gör. Precis som i det egna hushållet måste
            vi först jobba för att kunna investera och sedan spendera. Det
            gamla arbetarpartiet tycks konstigt nog ha glömt bort det här
            enkla och eviga budskapet.
          </note>
          <note>
            Vi vet inte så mycket om vilken politik Socialdemokraterna vill
            föra tillsammans med sina tilltänkta regeringskolleger.
          </note>
          <note>
            Vi vet inte om det blir Lars Ohlys löfte om att ta tillbaka hela
            jobbskatteavdraget som kommer att gälla. Hittills har det verkat
            på Socialdemokraterna som att det är halva jobbskatteavdraget
            som ska tas tillbaka. Det innebär höjd skatt med 700 kronor i
            månaden för en metallarbetare. En sjuksköterska skulle få 750
            kronor mindre i plånboken varje månad. Det är uppenbarligen höjden
            av rättvisa i Socialdemokraternas värld.
          </note>
          <note>
            Problemet med det här är att det skulle bli den sämsta av två
            världar: dels högre inflation, om man litar mer på Riksbanken
            än på Thomas Östros, dels mindre kvar i plånboken.
          </note>
          <note>
            Centerpartiet och Allians för Sverige gick till val på att minska
            utanförskapet. Därför har jobb och företagande varit i fokus för
            regeringen under de två första åren, och därför har vi nu ordning
            och reda i statens finanser och kan möta avmattningen i konjunkturen
            med lägre skatter samtidigt som vi genomför de största investeringarna
            i jobb och välfärd på mycket länge i Sverige.
          </note>
          <note>
            Därför kan vi investera för framtiden, investera för Anton och
            alla andra barn som växer upp i detta land. Fler i arbete, herr
            talman, innebär helt enkelt framtidstro och trygghet.
          </note>
          <note type="speaker">
            Anf. 4 JOHAN PEHRSON (fp):
          </note>
          <note>
            Herr talman! Jag tror på Sverige, eftersom jag vet att det är
            duktiga människor som utgör Sverige människor som kämpar på i
            sin egen och andras vardag, människor som bär upp vårt land. Jag
            talar om alla de människor som undervisar och tar hand om våra
            barn, människor i vården och omsorgen som möter den som är sjuk
            eller någon av våra poliser som ökar vår trygghet. Jag kan också
            tala om småföretagarna, ingenjörerna eller mannen i kassan på
            Coop Extra, alla våra ideellt arbetande idrottsledare som ger
            unga människor en meningsfull fritid, forskarna som sätter Sverige
            i framkant när det gäller vetenskap eller alla fantastiska pensionärer
            som antingen fortsätter att jobba eller arbeta ideellt, inte minst
            som stöd och hjälp åt barn och barnbarn.
          </note>
          <note>
            Jag tror helt enkelt på alla dem som gör och har gjort Sverige
            till det land som på många sätt är det bästa man kan leva i, ett
            land vi ska vara stolta över. Det är dessa människor som vi här
            inne har att tjäna. Det är dessa människor som Folkpartiet och
            alliansen har för ögonen också i denna statsbudget.
          </note>
          <note>
            Detta är en budget som jag vet förstärker tron på Sverige i omvärlden.
            Den är långsiktigt bra för Sverige och människor i vårt land.
            Tyvärr jag beklagar, men det gick inte att undvika är den här
            budgeten dålig för oppositionen. Den kommer att tvinga er att
            redovisa var ni står när det gäller jobben, välfärden och framtidssatsningarna,
            och hur ni ska få det hela att gå ihop. Ni hade chansen i tolv
            år, men väldigt lite hände. Nu står ni vid sidan och skäller och
            gnäller, men det är er självpåtagna uppgift.
          </note>
          <note>
            Vi presenterar i dag en budget för nästa år med reformer på 35
            miljarder. Dessa satsas för att möta omvärldens ekonomiska turbulens,
            som nu också drabbar oss. Vi investerar för att varaktigt höja
            sysselsättningen med dessa framtidssatsningar, och vi fortsätter
            att förstärka vår gemensamma välfärd.
          </note>
          <note>
            Det handlar om lägre skatt för låg- och medelinkomsttagare. Det
            handlar om 15 miljarder kronor som hamnar i rätt fickor, i händerna
            på de människor som ser till att vår vardag och Sverige fungerar
            varje dag. Med alla de tre stegen i jobbskatteavdraget har nästan
            alla heltidsarbetande nu fått skattesänkningar på över 1 000 kronor
            i månaden pengar som behövs när räkningar ska betalas och barnen
            kanske behöver en ny höstjacka. Det är pengar som jag vill veta
            vad oppositionen tänker göra med: Tänker man ta dem och stoppa
            i sina egna fickor?
          </note>
          <note>
            Vi underlättar nu successivt för företagsamheten att växa fram
            i Sverige. Bland annat sänker vi bolagsskatten och andra kostnader
            för att anställa människor. Vi vill arbeta för att minska den
            administrativa bördan, och vi hoppas att vi kan förenkla regelverken
            med upp till 25 procent under mandatperioden.
          </note>
          <note>
            Vi lägger också fram en samlad strategi för integrationspolitik,
            Egenmakt mot utanförskap, allt i syfte att fler ska kunna få jobb,
            kunna bidra till välfärden och samtidigt känna samhällsgemenskap.
          </note>
          <note>
            Vi siktar på framtiden med offensiva satsningar, som flera före
            mig har berättat om, inom förskola, utbildning, forskning, infrastruktur
            och miljö.
          </note>
          <note>
            För oss liberaler är individens rätt till kunskap, fortbildning
            och egenutveckling central. Den är viktig för att öka rättvisan
            i vårt land. Därför gör vi dessa satsningar på både utbildning
            och forskning. Inte minst höjer vi statusen på yrkesutbildningen
            och ger fler chansen att läsa just praktisk utbildning.
          </note>
          <note>
            Vi har ett yrkesutbildningspaket som innehåller tre delar: gymnasial
            lärlingsutbildning, gymnasial yrkesutbildning inom komvux och
            en yrkeshögskola. På så sätt får fler bättre möjligheter på arbetsmarknaden.
            Totalt satsas närmare 2 miljarder kronor.
          </note>
          <note>
            Vi förlänger Lärarlyftet. Vi satsar på spetsutbildningar i gymnasiet,
            också i matematik och naturvetenskap något som i Sverige har ansetts
            vara fel och konstigt under lång tid. Vi tycker att det är bra.
            Vi behöver se till att de bästa eleverna också får den bästa utbildningen.
          </note>
          <note>
            Vi ser till att 110 miljoner kan satsas på jämställdhet i skolan.
          </note>
          <note>
            När det gäller forskningen vet vi att den är avgörande för Sveriges
            framtid. Vi vet också att om vi ska kunna lösa växthuseffekten,
            vattenbrist, energikris, pandemier och medicinska tillkortakommanden
            krävs forskning i världsklass. Vi tycker att den till stor del
            ska etableras och fortsätta att utvecklas i forskningsmiljöer
            i Sverige. Därför gör vi i den här budgeten en unikt stor satsning
            på forskning.
          </note>
          <note>
            Tack vare att fler människor i Sverige arbetar kan vi förbättra
            välfärden. Vi kan sänka skatterna för de pensionärer som har de
            minsta marginalerna. Totalt innebär det att ungefär 90 procent
            av alla pensionärer får lägre skatt. Jag och Folkpartiet hoppas
            att vi kommer att kunna gå vidare med fler steg också för dem
            som faktiskt inte arbetar.
          </note>
          <note>
            För att stötta arbetet med att utveckla fungerande psykiatrisk
            vård satsas ytterligare resurser. Vi satsar på en prestationsbunden
            vårdgaranti vid sidan av den tidigare vårdmiljarden. Vi genomför
            förbättringar i omsorgen och socialtjänsten. Tack vare att fler
            människor i vårt land arbetar är detta möjligt.
          </note>
          <note>
            Satsningarna på centrala välfärdstjänster, sänkt arbetsgivaravgift
            och införandet av den kommunala fastighetsavgiften innebär att
            den kommunala och landstingskommunala sektorn får ett ökat ekonomiskt
            utrymme med ungefär 24 miljarder de kommande tre åren. Det är
            pengar som behövs och som kan hjälpa till att bygga välfärden
            i Örebro, Ystad och Haparanda.
          </note>
          <note>
            Apropå satsningar på välfärd vill jag slutligen säga att vi nu
            genomför en ökad satsning på trygghet från brott. Vi följer upp
            de unika satsningar som har gjorts på svensk polis också över
            hela rättskedjan. Fler skyldiga till brott ska kunna gripas, dömas
            och avtjäna sitt straff.
          </note>
          <note>
            Herr talman! Det är som sagt just nu mörka moln över världens
            finansmarknader. Jag kan förstå att det finns en och annan kommunist
            som gnuggar händerna och säger: Vad var det jag sade!
          </note>
          <note>
            Jag ska villigt erkänna att också jag känner förvåning över hur
            så relativt få människor kan skapa en sådan oordning och förstörelse,
            inte minst med tanke på deras fantasifulla löner. Frosseriet och
            kreditfrosseriet sätter världen i gungning, och det ruskar också
            om förutsättningarna för vårt land.
          </note>
          <note>
            Råvarupriser åker jojo. Inflationen utifrån smittar också ned
            Sverige. Räntorna pressas upp för oskyldiga låntagare i Sverige
            som en följd av den finansiella kollapsen för de stora amerikanska
            finansinstituten.
          </note>
          <note>
            Människor i Sverige blir så klart oroliga för sina egna ekonomiska
            utsikter. Vad händer med mina besparingar? Vad händer med räntan?
            Vad händer i förlängningen med mitt jobb? Ovissheten är svår att
            bemästra.
          </note>
          <note>
            Till alla som känner oro för den ekonomiska utvecklingen vill
            jag säga att denna statsbudget är en bra medicin. Det är faktiskt
            svårt att finna ett land i världen utan olja som är bättre rustat
            för dessa oroliga tider.
          </note>
          <note>
            Alliansen och Folkpartiet har förvaltat de goda tiderna genom
            att fokusera på sysselsättning och utbildning och därmed stärkt
            grunden för välfärden. Överskotten har betat av statsskulden,
            så att den nu är mindre för framtida generationer. Den är nu faktiskt
            den lägsta på 15 år. Det är denna solidariska väg vi vill fortsätta.
          </note>
          <note>
            Men vi kan inte bara betala av på tidigare regeringars skuldbörda.
            En del av överskottet använder vi nu till att genomföra långsiktiga
            och viktiga reformer när det gäller bättre välfärd och sådant
            som ökar trycket i vår egen ekonomi.
          </note>
          <note>
            Herr talman! Detta är alliansens tredje statsbudget. Bakom siffrorna
            finns tydliga värden som vi vill värna. Det handlar om individuell
            frihet, personligt ansvar och solidaritet i välfärdssystemen.
            Det handlar om egenmakt och rätt för människor att bestämma mer
            själva, det vill säga ganska grundläggande liberala värden. Det
            handlar om att låta människor växa. Ja, det handlar helt enkelt
            om rättvisa.
          </note>
          <note>
            Mot vårt alternativ står trillingarna i vänsterkartellen. Mona
            Sahlin sade att hon ser Vänsterpartiet och Miljöpartiet som sina
            syskon. Här återfinner vi den gammaldags socialdemokratiska högskattepolitiken,
            den vänsterpartistiska ekonomiska kommandopolitiken och Miljöpartiets
            energipolitik. Men, mina vänner, det råder fejd i syskonskaran!
            Man vill inte ens vara med på samma kort. Det blir inga syskonbilder
            på trillingarna i den här gemenskapen, som det annars är brukligt
            på förskolor runt om i Sverige.
          </note>
          <note>
            Herr talman! Att jobba för rättvisa genom kunskap, arbete och
            egenmakt är vår ledstjärna. Vi vet att arbete i dag betyder välfärd
            i morgon. Vi vet att företagsamhet och rikedom är en viktig del
            av välfärdens grund.
          </note>
          <note>
            Vi sänker skatter för att ekonomin ska vara stark och för att
            människor ska få mer pengar i plånboken. Som sagt, mer individuell
            frihet är ett av våra mål. Oppositionen gnäller ofta om detta.
            När vi sänker skatten för vanliga människor går oppositionen i
            taket för att ofta senare acceptera just denna bättre och lägre
            skatt för vanliga människor. Vi ska se hur det blir den här gången.
          </note>
          <note>
            Vi sänker främst för låg- och medelinkomsttagarna. Menar Thomas
            Östros på fullt allvar att människor som har några år i yrket
            som poliser eller sjuksköterskor är höginkomsttagare och som till
            varje pris ska beskattas högre? Detta kan inte vara möjligt, inte
            ens för Thomas Östros!
          </note>
          <note>
            Vi tycker att sänkt skatt för låg- och medelinkomsttagare är
            rättvisa. Fokus i vårt arbete ligger på att bekämpa fattigdomen,
            inte rikedomen. För mig är detta rättvisa. Med en stark ekonomi
            kan också välfärden förbättras.
          </note>
          <note>
            Herr talman! Jag tror på Sverige. I sinom tid ska vi se vad trillingarna
            i oppositionen kan samlas kring denna gång. Troligtvis även om
            jag hoppas att det blir något nytt blir det högre skatter på arbete,
            minskad mångfald, nya förstatliganden och ett borttagande av fokuseringen
            på rättvisa genom jobb. Så bygger man inte Sverige till en stark
            ekonomi.
          </note>
          <note>
            Talet om förstatliganden låter konstigt, men jag hörde faktiskt
            på fullt allvar förslag från oppositionen om att vi, snart som
            enda land i världen, ska förstatliga distributionen av läkemedel.
            Detta är fantastiskt i en tid då vi kräver mer mångfald och förhoppningsvis
            ökad konkurrens.
          </note>
          <note>
            Arbete och rättvisa är nyckelord. Arbetet i dag betyder välfärd
            också i morgon. Jag och Folkpartiet liberalerna tror på Sverige.
            Vi tror på människorna som kämpar i vardagen för sig själva och
            för andra. Därför lägger vi tillsammans fram denna budgetproposition,
            kallad Fler i arbete tryggad välfärd .
          </note>
          <note type="speaker">
            Anf. 5 STEFAN ATTEFALL (kd):
          </note>
          <note>
            Herr talman! Debatter av den här typen blir lätt förutsägbara.
            Vi på regeringssidan pekar på de starka statsfinanserna och det
            stora antalet människor som har gått från bidragsförsörjning till
            arbete. Oppositionen klagar på att det mesta är fel och orättvist.
            Så blir det en munhuggning som kanske inte alltid leder till större
            klarhet.
          </note>
          <note>
            Just nu upplever vi en orolig tid i vår omvärld. Finanssektorn
            i USA har stora problem. Stora, välkända banker går omkull. Alla
            blir osäkra och oron sprider sig. Här i Sverige märker vi det
            genom börskurser som går upp och ned tyvärr mest ned och vi märker
            det genom att banker måste ha större marginaler, vilket leder
            till lite högre boendekostnader för oss alla. Vi märker det också
            genom att konjunkturen i vår omvärld mattas av.
          </note>
          <note>
            Låt oss i det här läget försöka lyfta blicken och föra resonemangen
            lite djupare. Först måste vi konstatera att det finansiella systemet
            är, för att citera Finansinspektionen, tillfredsställande stabilt.
            Våra banker har rejält med kapital och en god intjänandeförmåga.
            Vi har urstarka statsfinanser och en ganska låg inflation. Arbetslösheten
            är i dag den lägsta på uppemot 18 år, och aldrig har vi haft fler
            arbetade timmar i svensk ekonomi. Det är fakta som jag inte tror
            att någon kan ifrågasätta.
          </note>
          <note>
            Nu står vi mitt i en världsvid finansiell oro och en internationell
            konjunkturavmattning. Frågan är då: Hur möter vi detta?
          </note>
          <note>
            Det gäller först och främst att undvika att den finansiella oron
            på allvar smittar av sig för mycket här i Sverige. Här har våra
            myndigheter Finansinspektionen, Riksbanken och Riksgälden centrala
            och viktiga uppgifter. Jag känner mig trygg med att de har både
            kompetens och resurser att tillsammans med banksystemet hantera
            problemen, åtminstone så länge det handlar om reella problem.
          </note>
          <note>
            Det psykologiska, när ingen litar på någon, är alltid svårare
            att hantera. Här har vi politiker och alla som deltar i den offentliga
            debatten också en uppgift att inte skapa mer oro än vad som är
            sakligt betingat.
          </note>
          <note>
            Ett mer finanspolitiskt problem är då den konjunkturavmattning
            som nu står för dörren. Vad är rimligt att göra i detta läge?
          </note>
          <note>
            Först måste vi konstatera att en liten exportberoende ekonomi
            som Sverige aldrig kan isolera sig från omvärlden. Men vi bör
            dels försöka mildra lågkonjunkturen, dels rusta Sverige för framtiden.
            Idealet är om vi vidtar åtgärder så att vi uppnår båda de här
            syftena.
          </note>
          <note>
            Det är också det som den budget som vi i dag diskuterar handlar
            om. Det är rejäla satsningar på forskning och på vårt eftersatta
            väg- och järnvägsnät. Det är därför vi lägger 20 miljarder kronor
            på ett jobb- och företagspaket som har till syfte att både stimulera
            konsumtionen och skapa nya jobb.
          </note>
          <note>
            Vi satsar flera miljarder på olika välfärdsreformer. Kommuner
            och landsting får nästa år ca 7 miljarder kronor i ökat utrymme
            för att satsa på att utveckla barnomsorgen, införa vårdnadsbidrag,
            höja kvaliteten i äldreomsorgen, korta vårdköer etcetera.
          </note>
          <note>
            På det här sättet upprätthåller vi den inhemska efterfrågan när
            omvärlden köper mindre. Dessutom ger vi svenska företag bättre
            förutsättningar att klara konkurrensen på den tuffa världsmarknaden.
          </note>
          <note>
            Gör vi för lite? Nej, knappast. Det var oerhört länge sedan en
            svensk regering lade fram ett lika omfattande reformpaket som
            det som nu läggs fram. Är det för mycket? Nej, vi har starka statsfinanser,
            och avvägningen mellan de olika delarna gör att vi stimulerar
            arbetskraftsutbudet, stärker konkurrenskraften och gör de långsiktiga
            satsningar som är nödvändiga.
          </note>
          <note>
            Vad finns det för andra förslag? Ja, det vi har hört är bland
            annat att Socialdemokraterna föreslår mer Amsåtgärder, trots att
            vi i ett ganska gott arbetsmarknadsläge har över 80 000 platser
            i Ams och dessutom satsar på att stärka yrkesutbildningen inom
            komvux. Men självklart måste regeringen följa utvecklingen och
            vid behov återkomma.
          </note>
          <note>
            Man kan alltid diskutera detaljer i ett sådant här budgetförslag.
            Men i detta konjunkturläge har jag svårt att se en annan politisk
            inriktning. Det vore intressant att veta om vi får se något alternativ
            till detta.
          </note>
          <note>
            Vad vill då Socialdemokraterna, det största oppositionspartiet?
          </note>
          <note>
            Ja, skräddarmästare August Palm frågade sig redan 1881 vid ett
            möte i Malmö: Vad vill socialdemokratin? Det är en fråga som inte
            bara skräddarmästare har rätt att ställa sig. Thomas Östros klagar
            ju faktiskt ena dagen på att vi sänker skatterna för mycket, andra
            dagen på att vi stimulerar efterfrågan för lite. Ena dagen säger
            Thomas Östros att våra skattesänkningar är fel. Andra dagen säger
            Mona Sahlin att skattesänkningarna inte ska rivas upp. Ena dagen
            utmålas den sänkta fastighetsskatten som höjden av orättvisa.
            Nästa dag säger Socialdemokraterna att modellen är bra och i allt
            väsentligt ska behållas.
          </note>
          <note>
            Mäster Palm står staty utanför LO-borgen. Han ställde frågan
            om vad socialdemokratin ville redan för 127 år sedan. Är det inte
            märkligt att vi tvingas ställa samma fråga i dag?
          </note>
          <note>
            Herr talman! Den svenska skattedebatten är lite märklig. Varje
            skattesänkning betraktas som slöseri med statens pengar. Varje
            skattesänkning framställs som ett hot mot välfärden. Varje skattesänkning
            hotar tryggheten.
          </note>
          <note>
            Men vems är pengarna? Är det inte medborgarnas? Är det inte så
            att de, under lång tid, allt högre skatterna har gjort att vanliga
            löntagare fått allt mindre ekonomiska marginaler och blivit alltmer
            beroende av beslut av politiker och byråkrater?
          </note>
          <note>
            Är det inte dags att vända perspektiven? Den här regeringen har
            faktiskt visat att det går att både sänka skatterna och satsa
            på välfärden. Tandvården, psykiatrin, förskolan, vårdnadsbidrag,
            rättsväsen, forskning, infrastruktur, sjukvård och äldreomsorg
            är områden som alla får mer resurser samtidigt som skatterna för
            vanliga löntagare och företagare sjunker.
          </note>
          <note>
            Sakta men säkert flyttar vi över mer och mer makt till familjer
            och enskilda individer samtidigt som vi slår vakt om det gemensamma
            ansvaret för människors rätt till en god vård, omsorg och utbildning
            och samtidigt som vi rustar upp kärnverksamheterna i stat och
            kommun.
          </note>
          <note>
            Trygghet handlar inte heller bara om socialförsäkringar utan
            än mer om självkänsla och relationer med dem som står oss närmast,
            familj och nära vänner. Trygghet är därför mycket mer än det som
            ryms i budgettabeller. Därför handlar det också om familjepolitik,
            barns och ungdomars uppväxtvillkor, synen på den ideella sektorn
            och det ideella arbetet. Och det handlar om människors makt och
            möjlighet att påverka sitt eget liv.
          </note>
          <note>
            Herr talman! Jag vill avslutningsvis lyfta fram två viktiga reformområden
            i den här budgeten. Det första är pensionerna.
          </note>
          <note>
            Kristdemokraterna drev i opposition en hård kritik mot Socialdemokraterna
            för att de glömde de sämst ställda pensionärerna. Därför är vi
            nu glada för att alliansregeringen gör en satsning på just denna
            grupp som har varit vår första prioritet. Det handlar ofta om
            kvinnor över 75 år. Tittar man på alla analyser av utvecklingen
            av den ekonomiska standarden ser man att just den här gruppen,
            äldre kvinnor, har halkat efter mest under en lång följd av år
            med socialdemokratiskt styre.
          </note>
          <note>
            Få röster har höjts för de här kvinnornas situation. Här ligger
            kanske det största jämställdhetspolitiska misslyckandet.
          </note>
          <note>
            Nu gör alliansregeringen den största satsningen på den här gruppen
            sedan det nya pensionssystemet kom på plats. Skattesänkningen
            uppgår till över 200 kronor per månad. Tillsammans med den vanliga
            uppräkning som sker blir det vid nästa årsskifte över 500 kronor
            efter skatt, netto.
          </note>
          <note>
            Vi kan också se hur de genomsnittliga pensionerna nu höjs snabbare
            än tidigare beroende på att pensionssystemet är kopplat till hur
            sysselsättningen utvecklas.
          </note>
          <note>
            Ju fler som arbetar desto mer stiger pensionerna. År 2005, när
            Socialdemokraterna ledde landet, steg pensionerna med i genomsnitt
            167 kronor per månad. Nästa år stiger de med 500 kronor per månad.
          </note>
          <note>
            Vi kristdemokrater är glada över allt detta. Men vi vill gå vidare.
            Vi vill gärna genomföra ytterligare skattesänkningar för alla
            våra pensionärer.
          </note>
          <note>
            Socialdemokraterna påstår att de vill sänka skatten mer för pensionärerna
            än vad alliansregeringen gör. Men om nu Socialdemokraterna är
            så villiga att sänka skatten för pensionärerna undrar jag: Varför
            gjorde ni aldrig något sådant när ni hade makten? Ni hade tolv
            budgetar på er. Ingenting hände.
          </note>
          <note>
            I regeringsställning sänkte ni sällan skatten för någon. Ni höjde
            den mest. Men en skattesänkning av betydelse gjorde ni. Ni införde
            ett skatteavdrag, den så kallade kompensationen för pensionsavgifterna.
            Den skattereduktionen riktade sig också mest till den som tjänade
            bäst. Jag, som riksdagsledamot, får i dag dubbelt så mycket i
            den skattereduktionen som jag får i jobbskatteavdraget, som alliansregeringen
            infört. Och pensionärerna får ingenting av den skattereduktion
            som ni införde.
          </note>
          <note>
            Herr talman! I budgeten för 2009 får kommuner och landsting ca
            7 miljarder kronor mer i ekonomiskt utrymme. På tre år handlar
            det om ca 24 miljarder kronor. Det sker genom att arbetsgivareavgifterna
            sänks för alla men också genom att ungdomar under 26 år får en
            extra sänkning av arbetsgivaravgifterna. Det sker genom den nya
            kommunala fastighetsavgiftens konstruktion och genom satsningar
            på att korta vårdköer och rusta upp psykiatrin.
          </note>
          <note>
            Det handlar om att stödja kommunerna, som har ansvaret för mycket
            av välfärdstjänsterna i vårt land. Det gör deras budgetarbete
            lite lättare, även om de också känner av konjunkturavmattningen.
          </note>
          <note>
            En regering kan aldrig trolla bort konjunkturen. Men vi kan motverka
            dess negativa effekter, och vi kan bygga Sverige starkt, så att
            vi drar nytta av högkonjunkturen när den kommer. För detta krävs
            en ansvarfull regering och en långsiktig ekonomisk politik, och
            de kraven tycker jag att den liggande budgetpropositionen uppfyller.
          </note>
          <note type="speaker">
            Anf. 6 ULLA ANDERSSON (v):
          </note>
          <note>
            Herr talman! Jag har tidigare jobbat både i äldreomsorgen och
            i barnomsorgen, och jag har varit ensamstående mor. Jag vet hur
            hårt det slår när orättvisorna i samhället ökar när konjunkturen
            i ekonomin viker. Det har visat sig att det alltid är samma grupper
            som får stå tillbaka. Men så behöver det inte vara. Det går att
            förändra, även inför en lågkonjunktur.
          </note>
          <note>
            Men den här regeringen har systematiskt arbetat för att öka orättvisorna
            i Sverige. Tydligast syns det i de enormt stora skattesänkningarna
            till de rikaste. Förmögenhetsskatten har avskaffats, fastighetsskatten
            är lika oavsett om du bor i en lyxkåk i Danderyd eller i ett radhus
            i Piteå. Regeringen har infört subventioner till dem som har råd
            med en egen hushållerska eller butler. Samtidigt får arbetslösa,
            sjuka, pensionärer och småbarnsföräldrar betala.
          </note>
          <note>
            Nu går vi in i en lågkonjunktur. Drygt 30 000 människor har varslats
            hittills i år, sju varsel i timmen under september månad. Vi går
            in i den här turbulensen med ett svagare utbildningssystem än
            på länge. Möjligheterna att vidareutbilda sig har kraftigt skurits
            ned. Det gäller allt från arbetsmarknadsutbildningar till antalet
            högskoleplatser.
          </note>
          <note>
            500 000 har lämnat a-kassan, vilket regeringen nu indirekt medger
            är deras fel. Det betyder att vi går in i lågkonjunkturen med
            svagare skyddsnät för den enskilde och för samhället. A-kassan
            har haft som sitt ena syfte att stabilisera vid en lågkonjunktur.
            Det syftet är nu delvis förstört. Går ortens största företag omkull
            räcker a-kassan för de uppsagda inte lika långt som förut. Det
            kan förvärra krisen, till exempel genom att den lokala detaljhandeln
            behöver säga upp folk. Risken att den orten hamnar i en nedåtgående
            spiral ökar, vilket gör det svårare för nya företag att etablera
            sig.
          </note>
          <note>
            Nybyggnationen minskar med drygt 15 procent redan nästa år enligt
            regeringens egna siffror, samtidigt som vi vet att det behöver
            byggas. 123 kommuner har i dag bostadsbrist. Trots det saknar
            regeringen ordentliga mål för bostadsbyggande och insatser för
            detsamma. Det behövs nya projekt för energismart boende och nya
            järnvägssträckningar, både för att hejda lågkonjunkturen och för
            att långsiktigt investera i Sveriges infrastruktur och ekonomi.
          </note>
          <note>
            Krisen riskerar att förvärras också genom uppsägningar i välfärdssektorn.
            Vi kan dagligen ta del av olika neddragningar. Kiruna har inköpsstopp,
            Boden varslar 100 lärare, Sandviken sparar 17 miljoner på skolan,
            Karlskoga 25 miljoner på äldreomsorgen, Akademiska sjukhuset har
            ett sparkrav på 9 procent nästa år. Kommuners och landstings skatteinkomster
            sjunker, men regeringen anser att det finns utrymme för effektiviseringar,
            det vill säga att besparingar förvärrar konjunkturnedgången.
          </note>
          <note>
            Det finns folk för att anställa i välfärden, och det finns pengar
            i statskassan för att göra det. Sveriges ekonomi behöver en tydlig
            signal att staten inte kommer att bidra till en högre arbetslöshet.
            Keynes beskrev lågkonjunkturen som ett tillfälle att bygga vägar.
            År 2008 borde vi kunna se dagens kris som ett tillfälle att bygga
            oss ur oljeberoende och rusta välfärden.
          </note>
          <note>
            Regeringen väljer i stället att än en gång dela ut statens överskott
            i form av skattesänkningar till de redan högavlönade. Det kommer
            inte att stärka Sveriges möjligheter att producera. Det kommer
            inte heller att sätta fart på konsumtionen. De som regeringen
            prioriterar främst är de som redan sparar på hög.
          </note>
          <note>
            Fredrik Reinfeldt sade i regeringsförklaringen att regeringen
            nu kan ge stöd till dem som kanske bäst behöver det. Och vilka
            kan han då ha haft i åtanke? Han måste ha tänkt på män med förmögenhet
            och höga inkomster, boende i större villa i storstan, topp 10
            procent i samhället, de rikaste, där två av tre är män. Hur kan
            han annars förklara att topp 10 får en knapp tredjedel av regeringens
            totala skattesänkningar och inkomstförstärkningar? I Expressen
            kunde vi läsa om det senaste skattepaketet under rubriken Skatte-bluffen
            Höginkomsttagare får fyra gånger mer. Det är ett skattesänkningspaket
            som motsvarar lönerna för 30 000 anställda i välfärden, för vårdbiträden,
            undersköterskor och barnskötare. De som bäst behöver det är väldigt
            olika beroende vems sida man står på och vems problem man ser.
          </note>
          <note>
            Enligt budgetpropositionen definierar regeringen en rättvis politik
            på följande sätt: Fördelningspolitiken avser att åstadkomma en
            fördelning som i något avseende betraktas som mer rättvis än den
            skulle ha blivit utan politiska ingripanden.
          </note>
          <note>
            Vi har bett riksdagens utredningstjänst räkna på hur regeringens
            ingripanden hittills har påverkat inkomstfördelningen och rättvisan
            de här två åren.
          </note>
          <note>
            Antalet fattiga tenderar att öka kraftigt drygt 100 000 fler
            på två år. Andelen fattiga barn bland ensamstående föräldrar har
            nästan fördubblats under samma tid. 250 000 barn lever i ekonomisk
            utsatthet. Det hörde jag inte Kristdemokraterna nämna, de som
            annars brukar vurma så mycket för barns hälsa och utveckling.
          </note>
          <note>
            Enligt beräkningarna verkar det som att topp 10 själva fick 40
            procent av inkomstökningen, lika mycket som de 80 procenten i
            de lägre inkomstgrupperna fick dela på. Det motsvarar en realinkomstökning
            på över 5 000 kronor per månad, på två korta år, för de rikaste
            och en knapp hundralapp för dem med lägst inkomster.
          </note>
          <note>
            Under samma två år verkar inkomstskillnaden mellan män och oss
            kvinnor ha ökat med 1 000 kronor per månad. Av regeringens samlade
            reformer har 58 procent gått till män och 42 procent till oss
            kvinnor.
          </note>
          <note>
            Bo Lundgren är nog nöjd. Trots allt som sades i valet har överklassen
            i Sverige inte haft någon som helst anledning att oroa sig för
            att de gamla rikemansmoderaterna skulle ha förändrats. Topp 10
            är glada, de hälsar att de gillar definitionen av rättvisa och
            tackar så mycket för att ni ingripit.
          </note>
          <note>
            Men vi vet att, vilket också forskningen visar, länder med jämn
            inkomstfördelning växer snabbare än länder som präglas av stora
            inkomstskillnader. Men den här regeringen ser fattigdom som en
            nödvändig drivkraft för arbete och förkovran. Vad den blundar
            för är hur fattigdomen föder uppgivenhet, hur den begränsar människors
            möjligheter att välja ett produktivt liv, hur den drar undan både
            frihet och trygghet för människor. Fattigdom slår mot den enskilde
            och mot hela samhället. Att skapa fattigdom är att bygga problem
            för framtiden.
          </note>
          <note>
            Den här regeringen tycks ha som strategi att slå sönder välfärdssystem
            och välfärdstjänster för att sedan lägga tillbaka små skärvor
            under jippoliknande former, samtidigt som den med en lätt axelryckning
            bryter hundramiljardsvallen med sina skattesänkningar. Den situation
            vi är i just nu med stora överskott och stigande arbetslöshet
            är i stället som gjord för att börja investera långsiktigt i Sveriges
            ekonomi.
          </note>
          <note>
            Ta välfärdsfrågorna till exempel. Personalen, våra vardagshjältar,
            i skolan, förskolan och äldreomsorgen stressar och kämpar för
            att räcka till, men de är för få. Klasstorlekarna är för stora,
            även fritids- och förskolegrupperna. Hemtjänsten täcker inte de
            sociala behoven. Sveriges Kommuner och Landsting har redan signalerat
            att landstingen nästa år kommer att gå med underskott. I stället
            för att frysa statsbidragen och dra undan mattan för kommunerna
            när deras skatteinkomster sjunker borde vi investera. När ska
            vi göra det om inte nu?
          </note>
          <note>
            Enligt högerregeringen skulle kommunerna inte få mer pengar i
            högkonjunkturen, för då ökade ju skatteinkomsterna. Nu när lågkonjunkturen
            står för dörren är det ändå samma visa. Det är aldrig rätt att
            anställa fler i välfärden ett nyliberalt moment 22. För de borgerliga
            sjunker värdet på sådant som är tillgängligt för alla till skillnad
            från för oss vänsterpartister för vilka drivkraften är att göra
            det värdefulla tillgängligt för alla.
          </note>
          <note>
            Vi behöver också ordentliga klimatinvesteringar. Miljömålsrådet
            kom fram till att hälften av de 16 miljömålen kommer att vara
            omöjliga att nå till år 2020 och ansåg att 510 miljarder behöver
            satsas för att skynda på arbetet. Regeringens svar på detta blir
            att satsa på vägar i stället för järnväg och att utreda miljömålen
            i stället för att ta frågan på allvar.
          </note>
          <note>
            Klimatpropositionen skjuts på oviss framtid, och regeringen sänker
            anslagen till biologisk mångfald med 200 miljoner. Att säga till
            den här oljeberoende regeringen att miljöskulden är ofantligt
            mycket större än statsskulden är väl som att hälla vatten på en
            gås.
          </note>
          <note>
            Det känns jobbigt men nödvändigt att konstatera att regeringen
            inte tar vare sig miljö- eller klimatproblemen på allvar. Men
            borde inte även den krassaste klimatförnekare i dag kunna konstatera
            att ett land som inte sänker sitt oljeberoende tar på sig en obehaglig
            ekonomisk risk, så mycket som oljepriserna nu har ökat? Men investeringarna
            uteblir.
          </note>
          <note>
            Låt oss då i stället titta på de så kallade satsningar som regeringen
            har flaggat för.
          </note>
          <note>
            Regeringen säger sig nu satsa på vuxenutbildningen. Konkret betyder
            det att man nu får tillbaka samma pengar som regeringen drog bort
            för två år sedan. Men det blir färre platser än man hade år 2006.
          </note>
          <note>
            Om regeringen inte hade genomfört den här och andra neddragningar
            på utbildningsområdet kanske företagen i dag inte hade haft brist
            på kvalificerad arbetskraft och vi hade stått bättre rustade.
            Men utbildningsminister Björklund, som är känd för att tricksa
            med statistik, kanske har inspirerat till den falska matematiken.
          </note>
          <note>
            Även Littorin verkar ha fått lite av Björklunds talanger, för
            hans så kallade satsning på Arbetsmiljöverket för att stoppa dödsolyckorna
            på byggarbetsplatserna är att de får tillbaka en femtedel av tidigare
            besparingar. Och det tas hör och häpna från de arbetsmarknadspolitiska
            åtgärderna, nu när arbetslösheten ökar.
          </note>
          <note>
            Ja, och så var det pensionärerna, de som regeringen nu säger
            sig satsa på. Men låt oss göra en jämförelse. 65 miljarder har
            regeringen sänkt inkomstskatterna med för dem som jobbar och med
            2 miljarder för pensionärerna.
          </note>
          <note>
            Min mor är arg och besviken men inte förvånad över den orättvisa
            hon utsatts för. Hon har slitit och jobbat hela sitt liv. Hon
            har gjort allt hon kan och ibland mer därtill. I dag är hon pensionär
            och anhörigvårdare. Hon och alla andra pensionärer ska enligt
            regeringen betala högre skatt än den som förvärvsarbetar. Jag
            förstår hennes ilska. Och jag blir själv arg, för vem vill att
            ens mor ska diskrimineras? Vill du? Nej, jag tror att ingen vill
            det förutom den här regeringen. Som enda land i världen har vi
            olika skattekvoter beroende på om du är pensionär eller förvärvsarbetar.
          </note>
          <note>
            En pensionär med en månadsinkomst på 12 000 kronor betalar nästan
            500 kronor mer i skatt än en löntagare per månad. Stefan Attefall,
            kristdemokrat, sade i radion förra veckan att regeringen i stället
            satsar på de välståndsbildande krafterna, de som skapar välfärd.
            Det måste kännas som ett slag i ansiktet på alla de pensionärer
            som varit med och byggt det här samhället. Kristdemokraterna sviker
            pensionärerna och satsar i stället på sina välståndsbildande topp
            10.
          </note>
          <note>
            Trots stora överskott i sjukförsäkringen sparar regeringen miljarder
            på sjuka människor. De historiska försämringarna av sjukförsäkringen
            har resulterat i att 70 000 långtidssjuka har fått sänkta ersättningsnivåer
            med Folkpartiets nickande instämmande.
          </note>
          <note>
            Regeringen skryter med ett minskat ohälsotal, men allt tyder
            på att människor hamnar i kläm. Ohälsotalen minskar, men hur är
            det med ohälsan? Enligt Sveriges Kommuner och Landsting fick 70
            procent av landets kommuner ökade kostnader för socialbidrag förra
            året till följd av den strikta tillämpningen på Försäkringskassan.
            Vi läser dagligen om människor som far illa. 50 000 personer kommer
            att sorteras ut ur sjukförsäkringen. Motiven bakom besparingarna
            är alltså ideologiska, inte ens ekonomiska. Trots allt prat från
            Centerpartiet och Folkpartiet om individens frihet är de med på
            de här förändringarna.
          </note>
          <note>
            FRA-frågan, liksom gamla liberala värderingar som tidigare har
            sålts ut, får nu sällskap av de socialliberala värderingarna.
            Ja, Johan Pehrson har nog svårt att sova på nätterna. Men jag
            kan trösta dig med att du ska få ett syskonkort på mig, Thomas
            Östros och Mikaela Valtersson, så att du åtminstone kan sova lite
            bättre.
          </note>
          <note>
            Två år med klyftornas allians har inneburit två förlorade år
            för miljön och att klimatpolitiken har lämnat walk over. Vi har
            haft två år med försämrade levnadsvillkor för hundratusentals
            människor, överförda resurser från kvinnor till män, från låg-
            till höginkomsttagare, från arbetstagare till arbetsgivare. Vi
            har haft två år med en tvivelaktig människosyn som styrt utvecklingen,
            och det har visats på stor okunskap om och ett flagrant ointresse
            för vanliga människors livsvillkor. Människors trygghet och frihet
            har inskränkts. Vi har haft två år med växande ekonomiska orättvisor
            och av oansvarig ekonomisk politik. Bevara oss från de kommande
            två åren!
          </note>
          <note type="speaker">
            Anf. 7 MIKAELA VALTERSSON (mp):
          </note>
          <note>
            Herr talman! Vi har nu nått halvtid med den moderatledda regeringen.
            Vad har då hänt under de här två åren och vad har den här regeringen
            så här långt betytt för människor i Sverige? Och är det bara orättvisa
            och okunskap som ligger bakom låga opinionssiffror och svidande
            kritik från företagarna?
          </note>
          <note>
            Vad har regeringen betytt för dem som har det allra svårast,
            för människor som är sjuka och arbetslösa under lång tid? Jo,
            de har fått mindre pengar att leva på och svårare att få pengarna
            att räcka till vinterskor till barnen allt med budskapet: Vi tror
            att ni är hemma och latar er och inte vill jobba. Men om ni får
            mindre pengar och de som jobbar i stället får lite mer kommer
            det bums att blir lättare att få jobb och ni tillfrisknar.
          </note>
          <note>
            I regeringsförklaringen sade statministern att den som inte känner
            sig sedd inte heller orkar bidra. Men på vilket sätt känner man
            sig mer sedd när man får mindre pengar? Hur ser den logiken ut?
          </note>
          <note>
            Vad har regeringen betytt för människors trygghet? Kraftiga försämringar
            i arbetslöshetsförsäkringen och höjda avgifter i a-kassan har
            gjort att drygt en halv miljon människor har lämnat försäkringen.
            Att nu skjuta till lite pengar av det man har dragit bort är bara
            ännu ett exempel på den här regeringens hattande hit och dit.
            Man lägger fram dåliga förslag som man sedan får dra tillbaka
            och tar bort pengar som man sedan lägger tillbaka delar av. Detta
            är att vara vårdslös med människors liv.
          </note>
          <note>
            Vad har regeringen betytt för landets studenter? Studenternas
            ekonomiska utveckling har försämrats. De får ingen del av regeringens
            reformer utan halkar efter och har svårt att klara sig allt med
            det tydliga budskapet: Vad bra att ni pluggar och sliter. Men
            klara er själva och lid lite mer så kanske resultaten förbättras!
          </note>
          <note>
            Vad har regeringen betytt för småföretagarna? Jo, för de allra
            flesta en höjd skatt med budskapet: Om ni inte finns i den hushållsnära
            sektorn eller anställer människor under 26 år har ni inget att
            bidra med till Sveriges utveckling. Jobba på ni, men vänta er
            ingen uppmuntran!
          </note>
          <note>
            Vad har regeringen betytt för miljön? Avstannad takt i miljöarbetet
            och nedmonterat skydd för värdefulla naturområden allt med den
            tydliga logiken: Får vi svårare att klara målen, drar vi tillbaka
            pengarna, håller för ögon och öron och drömmer oss bort och låtsas
            som att problemen inte finns.
          </note>
          <note>
            Vad har regeringen betytt för jämställdheten? Jo, det svaret
            ger regeringen bäst själv när man i finansplanen talar om att
            den samlade effekten av regeringens åtgärder gynnar män mer än
            kvinnor och efter det en uttryckt vag förhoppning om att det här
            nog rättar till sig på sikt av sig självt utan åtgärder. Vilken
            lysande start!
          </note>
          <note>
            Barn och unga som i dag är framtiden är de som får ta konsekvenserna
            av vårt handlande i dag. Ungdomar 1824 år har haft en sämre ekonomisk
            utveckling än alla andra grupper i samhället. Gruppen unga med
            ekonomiskt bistånd ökar i dag. Särskilt svår är situationen för
            unga människor som är ensamstående med barn.
          </note>
          <note>
            Andelen med sjukpenning ökade 20062007 bland unga. Unga är också
            överrepresenterade vad gäller ärenden hos kronofogden. Antalet
            ungdomar som inte kan betala sina sms-lån ökar lavinartat. I dag
            är nästan 4 000 ungdomar skuldsatta. Motsvarande siffra vid årsskiftet
            var 557.
          </note>
          <note>
            Studenternas ekonomiska situation är riktigt dålig. Levnadsomkostnaderna
            i dag för en student överstiger studiemedelsnivån. Var fjärde
            student har övervägt att avbryta studierna på grund av ekonomiska
            svårigheter. Över hälften av landets studenter behöver hjälp av
            sina föräldrar för att klara sig. Den förändrade a-kasseersättningen
            har ytterligare försämrat studenternas ekonomi. En stor andel
            studenter anser sig i dag inte ha råd att gå till tandläkaren
            eller att köpa medicin.
          </note>
          <note>
            Dagens arbetsmarknad ställer stora krav på utbildning och livslångt
            lärande. Utbildning är inte bara en investering för den enskilda
            individen utan också för företagen och för samhället i stort.
            Framtiden är beroende av människor som vill studera på högskola
            och som orkar, vill och kan satsa på studier. För att högskolan
            ska kunna locka människor med olika bakgrund och olika åldrar
            måste det vara ekonomiskt möjligt att studera.
          </note>
          <note>
            På vilket sätt belönar den moderatledda regeringen unga människor
            som satsar på kompetens och utbildning? Jo, genom att tala om
            att de inte är viktiga. Studiemedelsnivån har legat still i alltför
            många år, men i alliansens Sverige får en student fortsätta att
            få sin näring från nudlar, ketchup och sköna drömmar.
          </note>
          <note>
            Herr talman! Den långa arbetslösheten har minskat de senaste
            åren, men endast lite. Nu ser den dessutom ut att öka. Bland ungdomar
            är fortfarande runt 10 000 långtidsarbetslösa. Det är anmärkningsvärt
            att man trots en stark högkonjunktur inte lyckats få ned ungdomsarbetslösheten.
            Arbetslösheten minskar inte heller efter sommaren som brukligt
            är.
          </note>
          <note>
            Vi går in i ett läge med betydligt lägre tillväxt, sjunkande
            sysselsättning och ökande arbetslöshet. De som står längst från
            arbetsmarknaden är de som kommer att drabbas hårdast. Regeringen
            står handfallen och vidtar inga åtgärder för denna grupp. Det
            krävs kvalitativa utbildningsinsatser för att skapa större möjligheter
            för dessa personer att komma tillbaka till arbetsmarknaden när
            konjunkturen vänder.
          </note>
          <note>
            Vad gör då regeringen? Jo, man vidtar den något byråkratiska
            åtgärden att bilda en ny myndighet Tillväxtverket. Det är i och
            för sig det mest underhållande inslaget i årets budget. Känn på
            det: Tillväxtverket! Det låter som en krämpa från barndomen.
          </note>
          <note>
            Regeringen saknar djupare insikt i klimatproblemens omfattning.
            Det finns fortfarande inget antaget klimatmål, och inga nya styrmedel
            tillförs. Regeringen prioriterar i stället nya stora vägbyggen.
            Det är som ett eko från ett annat århundrade. Det är så lite 2008,
            Anders Borg!
          </note>
          <note>
            Att satsa en del pengar på klimatåtgärder är klokt. Men att satsa
            betydligt mer på ökade utsläpp än på minskade utsläpp rimmar illa
            med de behov som finns när man vet effekterna av fortsatta utsläpp
            av klimatgaser och att de kommer att få allvarliga följder. Denna
            ensidiga prioritering visar återigen på en politik som inte riktar
            sig till ungdomar, som är de som i väsentligt högre grad använder
            kollektiva färdmedel i stället för bil i dag.
          </note>
          <note>
            För att klara den globala minskning av utsläpp som krävs, samtidigt
            som vissa utvecklingsländer ges möjlighet att öka sina utsläpp,
            behövs större minskningar i många utvecklade länder, som Sverige.
            Då kan man inte, som den borgerliga regeringen, luta sig tillbaka
            och tro att vi slipper göra vår hemläxa. Det handlar inte, Anders
            Borg, om huruvida vi i första hand ska minska utsläppen här hemma
            eller bidra till utsläppsminskningen internationellt. Vi måste
            öka tempot både här hemma och internationellt. Vi har ett ansvar
            för att både minska våra egna utsläpp och bidra till att fattiga
            länder kan fortsätta utvecklas.
          </note>
          <note>
            Att inte satsa på vår framtida miljö är att inte satsa på unga.
            Det är de som får ta konsekvenserna av de felprioriteringar som
            görs i dag.
          </note>
          <note>
            Klimatet är vår tids ödesfråga. Vi har kunskap och vet vad som
            krävs för omställning. Ni väljer dock att genomföra åtgärder som
            ökar utsläppen. Regeringen tror att man kan fortsätta som förut
            utan alltför stora förändringar. Men det krävs framtidsinriktade
            satsningar på hållbara transportlösningar och energisystem. Vi
            skulle kunna förena en ekonomisk utveckling med en hållbar utveckling.
            Vi måste öppna för en mer utvecklad syn på ekonomin och titta
            på hur hela ekonomin utvecklas, inte bara produktionen av varor
            och tjänster.
          </note>
          <note>
            Historiskt finns det en stark koppling mellan bnp-tillväxt och
            ökad miljöförstöring. Den typen av ekonomisk utveckling är inte
            hållbar. Då vi hela tiden ökar volymerna äts eventuella effektiviseringar
            upp, vilket gör att utsläppen totalt fortsätter öka. Vi måste
            klara en ekonomisk utveckling utan att samtidigt öka utsläppen
            av koldioxid. Det, herr talman, är en utmaning som kräver stor
            handlingskraft, mod, styrka och djup insikt i klimatproblemens
            omfattning.
          </note>
          <note>
            Tyvärr visar inte denna regering att man klarar situationen.
            Att bara vidta några enstaka åtgärder och sedan luta sig tillbaka
            och hoppas att det löser sig eller att opinionen lägger sig fungerar
            inte. Det krävs ett helhetstänkande och en genomtänkt politik
            för att bryta utvecklingen.
          </note>
          <note>
            Herr talman! Man kan inte lösa ett miljöproblem genom att förvärra
            andra. Att i dag minska anslagen till skydd av värdefull natur
            visar på enfald i stället för att bidra till mångfald. I februari
            kom Miljömålsrådet med sin fördjupade utvärdering. Den fick den
            talande titeln Miljömålen nu är det bråttom! . Budskapet var tydligt.
            Vi måste intensifiera ansträngningarna för att nå miljömålen.
            Men när Miljömålsrådet säger att det är bråttom säger regeringen:
            Vi väntar.
          </note>
          <note>
            Att först skära ned och sedan låtsassatsa är tydligen melodin
            för regeringen, oavsett om det handlar om komvux, Arbetsmiljöverket
            eller biologisk mångfald. Men, Anders Borg, om du tar hundra kronor
            av mig och ger tillbaka dem efter en månad har jag inte blivit
            rikare. Jag tror inte heller att du har blivit snällare.
          </note>
          <note>
            Herr talman! Att minska utanförskapet har angetts som regeringens
            viktigaste politiska fråga. Trots detta har regeringen ännu inte
            lyckats presentera något rimligt mått eller sätt att mäta utanförskap.
            I stället dribblas det fortfarande med utanförskap på ett sätt
            som ingen människa förstår. I regeringens definition lägger man
            ihop långtidssjukskrivna cancerpatienter med korttidsarbetslösa
            som har arbetslöshetsersättning mellan två jobb och människor
            som är borta tre dagar från arbetet när de är förkylda. Man tricksar
            med statistik och får därigenom ett stort antal personer som är
            arbetslösa under mycket kort tid eller helt enkelt sjuka ett par
            dagar från jobbet att förvandlas till personer i utanförskap.
          </note>
          <note>
            Jag har stor respekt för finansministerns ekonomiska kunskaper,
            men det tillhör faktiskt lågstadiekursen att 50 människor som
            är förkylda fyra dagar var inte kan plussas ihop och bli en hel
            människa som är sjuk ett helt år. Eller var det biologikursen?
            Jag är inte säker.
          </note>
          <note>
            Regeringen har även gjort andra anmärkningsvärda omläggningar
            av politiken som utgår från tricksande med statistik. Nu senast
            har det avslöjats att skolpolitiken bygger på ett luftslott eller
            ännu värre fibblande med faktaunderlag. Det är tveksamt om de
            så kallade sanningar som basunerats ut från Regeringskansliet
            stämmer på någon enda punkt. Vikten av tidiga betyg för att höja
            kunskapsnivån och att Sverige har världens största ordningsproblem
            och skolkproblem visar sig vara tvivelaktiga påståenden från skolministern
            och andra regeringsföreträdare.
          </note>
          <note>
            Återigen handskas man vårdslöst med unga människors liv och vardag.
            Skolan är avgörande för att man ska få kunskaper och rustas för
            framtiden. Det är ingen borgerlig lekstuga där man experimenterar
            med folkpartistisk skolpolitik som saknar all koppling till aktuell
            skolforskning. Snälla ni, använd inte alla Sveriges unga för att
            genomföra en egen gigantisk men tvivelaktig empirisk undersökning
            av er skolpolitik!
          </note>
          <note>
            Om man gör fel analys av verkligheten och använder statistik
            som inte överensstämmer med det riktiga och undanhåller fakta
            som inte passar in i bilden hamnar man såklart rejält fel i sina
            åtgärder. Vilse i pannkakan för numera inte bara tankarna till
            70-talsflummiga barnprogram utan också till borgerligt 2000-talsflum.
          </note>
          <note>
            Herr talman! Detta är inte en budget som för oss närmare miljömålen.
            Det är inte en budget med en klimatpolitik som läget i dag kräver.
            Det är inte en budget för ungdomar och framtida generationer.
            Det är en budget skapad av en regering som är fast i gamla lösningar
            och med avsaknad av den politiska kraft som krävs för att göra
            nödvändiga framtidssatsningar.
          </note>
          <note>
            Herr talman! År 2010 behöver Sverige sannerligen en nystartsregering
            med instegsåtgärder, nystartspolitik och nyfriska lösningar på
            samhällsproblem.
          </note>
          <note type="speaker">
            Anf. 8 Finansminister ANDERS BORG (m):
          </note>
          <note>
            Herr talman! Sverige är ett bra land. Vi klarar oss bra i jämförelse
            med de flesta länder i världen. Utanförskapet minskar. Sverige
            är ett av de länder där sysselsättningen ökar, där arbetslösheten
            pressas tillbaka och där antalet personer som är beroende av sociala
            ersättningar minskar. Sverige är ett land med ett gott företagsklimat.
            Vi klarar oss i jämförelse med de flesta andra länder.
          </note>
          <note>
            Den här regeringen vidtar ett stort antal åtgärder för att göra
            det mer lönsamt att vara företagare och enklare att driva företag.
          </note>
          <note>
            Sverige har en bra välfärd. Vår sjukvård är bland de bästa i
            världen. Den här regeringen tillför resurser för att öka tillgängligheten
            och förbättra omvårdnaden.
          </note>
          <note>
            Sverige ska vara en ledande tillväxtnation med dynamiskt entreprenörskap,
            framtidstro och världsledande teknologi. Sverige ska också vara
            ett land där det finns plats för alla och där det finns förutsättningar
            för alla medborgare att skapa ett anständigt liv.
          </note>
          <note>
            Sverige ska vara ett exempel på hur vi förenar individuell frihet
            där människor, oavsett social bakgrund, sexuell läggning eller
            etnisk härkomst kan finna sin väg genom livet. Vi ska vara en
            dynamisk marknadsekonomi med framtidstro och utveckling. Vi ska
            kombinera det med en social modell där alla har möjlighet att
            vara en del av samhället.
          </note>
          <note>
            Herr talman! Med budgetpropositionen för 2009 tar vi viktiga
            steg för att bygga vidare på den svenska modellen. Det gör vi
            genom att förstärka jobbavdraget, sänka a-kasseavgiften och satsa
            på yrkesutbildning. Det betyder att vi bygger vidare på arbetslinjen.
            Vi sänker arbetsgivaravgiften. Det bidrar till att hålla sysselsättningen
            uppe. Vi sänker bolagsskatten, förändrar 3:12-reglerna och lättar
            på regelbördan.
          </note>
          <note>
            Vi bygger vidare på ett starkt och bra företagsklimat. Vi gör
            stora investeringar i forskning och infrastruktur. Vi lägger grunden
            för att Sverige också i framtiden ska vara ett ledande kunskapsland.
            Vi förstärker kunskapsuppdraget i förskolan; det är minst lika
            viktigt.
          </note>
          <note>
            Vi sänker skatten för pensionärer. Vi förbättrar psykiatrin.
            Vi ökar resurserna för att stärka kvaliteten i sjukvården. Vi
            ökar tryggheten och sammanhållningen i Sverige.
          </note>
          <note>
            Allians för Sverige har genomfört den politik vi gick till val
            på. Steg för steg har vi bockat av vallöfte efter vallöfte. Vi
            tog många av de tuffa besluten först.
          </note>
          <note>
            Nu är vi inne i andra halvlek. Nu kan vi lägga en bred reformbudget.
          </note>
          <note>
            Mot Allians för Sverige står vänsterblocket. Nu är det andra
            halvlek. Nu är det dags att pröva inte bara dem som har regeringsmakten
            utan också dem som söker regeringsmakten.
          </note>
          <note>
            Det är alldeles uppenbart att den röda tråden hos Socialdemokraterna
            är skattechock och bidragspolitik. Socialdemokraterna föreslår
            höjda skatter för löntagarna. I deras budgetmotion handlade det
            om 17 miljarder i minskning av jobbavdraget.
          </note>
          <note>
            Nu har man tagit avstånd från det tredje steget och de förändringar
            vi gör av den statliga inkomstskatten. Därmed blir det skattehöjningar
            för låg- och medelinkomsttagare på över 30 miljarder kronor. Vi
            har inte något tydligt svar från Socialdemokraterna. Hur mycket
            blir det? Blir det 680 kronor för en metallarbetare? Blir det
            740 kronor för en sjuksköterska?
          </note>
          <note>
            Vi vet att det med Socialdemokraternas politik blir mindre lönsamt
            att arbeta. Man höjer skatterna. Det betyder mest för dem som
            har minst. Man ska höja a-kassan mest för dem som tjänade bäst.
            Man ska höja sjukersättningen mest för dem med de högsta lönerna.
          </note>
          <note>
            Socialdemokraternas politik skulle försämra arbetsmarknadens
            funktionssätt och leda till att den arbetslöshet som är förenlig
            med prisstabilitet skulle öka.
          </note>
          <note>
            Vad betyder det? Jo, det betyder att sysselsättningen skulle
            bli lägre. Det betyder att arbetslösheten skulle bli högre. Det
            betyder att utanförskapet skulle öka. Det betyder att vi vänder
            tillbaka på vägen mot full sysselsättning och marscherar tillbaka
            mot bidragsberoende och utanförskap. Det är det socialdemokratiska
            alternativet.
          </note>
          <note>
            Arbetsgivaravgifterna ska höjas. För unga människor handlar det
            om en höjning på 20 miljarder kronor. Man säger dessutom nej till
            den sänkning på 10 miljarder som vi nu föreslår. Sammantaget höjs
            arbetsgivaravgifterna, även om vi beaktar Socialdemokraternas
            löften om sänkningar, med 25 miljarder kronor.
          </note>
          <note>
            Man vill återinföra förmögenhetsskatten och återställa 3:12-reglerna.
            Jag antar att man också säger nej till sänkt bolagsskatt. Då försämrar
            man investeringsviljan. Då försämrar man företagsklimatet. Då
            försvårar man vår konkurrens med andra länder i en globaliserad
            värld. Socialdemokraternas politik skulle göra att vi står sämre
            rustade att möta en globaliserad värld.
          </note>
          <note>
            Sammantaget innebär Socialdemokraternas förslag skattehöjningar
            på i storleksordningen 70 miljarder kronor. Det betyder att skattebelastningen
            för varje löntagare ökar med något över 15 000 kronor. I slutändan
            är det alltid löntagarna som får bära skattebördan. I slutändan
            är det löntagarna som får höjd skatt 15 000 kronor per år, 15
            000 kronor per löntagare.
          </note>
          <note>
            Vad blir den samlade effekten av Socialdemokraternas politik,
            skattechock och bidragssatsningar? När vi använder Finansdepartementets
            modeller, ungefär desamma som man har på KI och LO, betyder detta
            att sysselsättningen på kort sikt minskar med 50 000. På lång
            sikt handlar det om 70 000.
          </note>
          <note>
            Det är här konsekvensen av Socialdemokraternas politik är som
            tydligast på sikt 70 000 människor färre i sysselsättning.
          </note>
          <note>
            Socialdemokraterna säger att det inte ska bli någon skattechock.
            Det är ju väldigt märkligt. Vi har alla hört kommentarerna om
            de förslag som regeringen har lagt fram den senaste tiden.
          </note>
          <note>
            Sjukvårdsmiljard, säger Göran Hägglund. För lite, otillräckligt,
            får vi höra från Ylva Johansson. Ska det vara dubbelt så mycket?
            Det reser frågan: Vem ska betala? Forskningssatsning, säger Lars
            Leijonborg. Det är för lite, säger Marie Granlund. Ska det vara
            tre gånger så mycket? Vem ska betala? Infrastruktur i hela Sverige,
            säger Åsa Torstensson. För lite, för sent, otillräckligt, säger
            Socialdemokraterna. Ska det vara fyra gånger så mycket? Vem ska
            betala notan?
          </note>
          <note>
            Hur går det här ihop? Antingen ska någon betala räkningen eller
            också betyder löftena om pengar ingenting. Det kanske blir som
            det blev under Göran Perssons tid. Det talades om pengar i kommunerna,
            men ingen i kommunerna såg några pengar. Det talades om satsningar
            på rättskedjan, men rättskedjan rostade sönder. Det kanske är
            en överbudspolitik från Socialdemokraternas sida. Det skulle naturligtvis
            mötas med applåder i Vänsterpartiets riksdagsgrupp om man körde
            statsfinanserna i botten.
          </note>
          <note>
            Det kanske är så att Socialdemokraterna inte ger hela sanningen.
            Vi kan Socialdemokraterna. Inget parti i världen har höjt skatterna
            mer än de svenska socialdemokraterna. Det ska vara häftigt att
            betala skatt, har vi fått lära oss. En sak kan vi vara säkra på:
            Det blir häftiga skattehöjningar om Socialdemokraterna får chansen.
          </note>
          <note>
            Det är bara en skatt som påverkar vanliga löntagare som Socialdemokraterna
            vill sänka, nämligen räntan på uppskov. I två år har Socialdemokraterna
            riktat en skoningslös kritik mot vår fastighetsskattereform. Jag
            erkänner gärna att den inte har varit perfekt, men den har inneburit
            att de flesta löntagare har fått sänkt fastighetsskatt. Den innebär
            att människor inte behöver oroa sig för att skattas från hus och
            hem för att taxeringsvärdena stiger.
          </note>
          <note>
            I debatt efter debatt fick vi hela förra året höra att detta
            bara gynnar människor i norra Stockholms förorter. Champagnekorkar
            skulle smälla; det var ett standardinlägg i debatten. Allra tydligast
            var man, inte minst i den här talarstolen, om hur orimligt det
            var att människor på orter på landsbygden skulle få höjd skatt
            med regeringens orättvisa politik. Det var rättvisa, rättvisa
            och rättvisa som var det genomgående temat i alla dessa debatter.
          </note>
          <note>
            Nu har vi fått besked. Nu vet vi att Socialdemokraterna accepterar
            i huvudsak hela den fastighetsskattereform som den här regeringen
            presenterat. Inte en krona i Hofors, inte en krona i Gällivare,
            inte en krona i Bjuv blir det i skattesänkningar. Med Socialdemokraternas
            politik blir det samma taxeringssystem som i dag.
          </note>
          <note>
            Däremot blir det skattesänkningar för dem som har uppskov, för
            dem som har tjänat mest på sitt boende för mig till exempel. För
            mig som inte fick en krona i sänkt fastighetsskatt betyder Socialdemokraternas
            förslag att det blir 18 000 kronor mindre skatt för den fastighet
            vi bor i.
          </note>
          <note>
            Det tycker jag är helt orimligt. Vanliga löntagare ska inte behöva
            betala för att jag ska få en skattelättnad. Det är orimligt. Det
            är bara de som har tjänat riktigt mycket på sitt boende som får
            en skattelättnad med den socialdemokratiska fastighetsskattepolitiken.
          </note>
          <note>
            Det handlar inte om rättvisa. Det handlar om hyckleri. Det är
            hyckleri därför att man till slut accepterar en reform som man
            har kritiserat skoningslöst. Det är hyckleri därför att alla ute
            i landsbygden som man gav intryck av det skulle få sänkt skatt
            får precis samma skattehöjningar som de får i det system som vi
            har i dag. Det är hyckleri därför att man sänker skatten för dem
            som tjänat mest på sitt boende.
          </note>
          <note>
            Socialdemokraterna har bytt ekonomisk-politisk talesman. Det
            är nästan så att man saknar Pär Nuder. Vem är det nu som ska tala
            om champagnekorkarna i Askim och Djursholm och på andra orter
            som vi fick höra om här från talarstolen när Socialdemokraterna
            har öppnat filial i överbudspolitiken när det gäller fastighetsskattepolitiken?
          </note>
          <note>
            Låt oss vara klara över en sak: Man behöver inte äga någon fastighet
            för att få höjd skatt med Socialdemokraterna. Det räcker med att
            man arbetar.
          </note>
          <note>
            Låt oss vara klara över att man inte behöver ha en hög inkomst
            för att få höjd skatt med Socialdemokraterna. Det räcker med att
            man arbetar heltid och har en normal kollektivavtalslön. Det är
            inte så att man behöver ha någon förmögenhet. Det räcker med att
            arbeta. Låginkomsttagare och medelinkomsttagare har att se fram
            emot en skattechock om Socialdemokraterna får chansen.
          </note>
          <note>
            Socialdemokraterna vill bilda regering med Miljöpartiet och Vänsterpartiet.
            Jag har väldigt svårt att se hur ekonomiskt ansvarstagande ska
            kunna förenas med Vänsterpartiets ekonomiska politik. Inflationsmålet
            ska överges. Överskottsmålet ska avskaffas. Utgiftstaket ska rivas.
            Finanspolitiska rådet ska läggas ned. Arbetslinjen ska nedmonteras.
            Jobbavdraget ska avvecklas. Förändringen av sjukförsäkring, förtidspension
            och arbetslöshetsförsäkring ska rullas tillbaka.
          </note>
          <note>
            Det går inte att bygga en ansvarsfull politik på att kompromissa
            med Vänsterpartiet. Vänsterpartiets kärnidé är att vara i opposition
            mot ekonomiskt ansvarstagande. Den enda ansvarsfulla politiken
            är att Vänsterpartiet förblir i opposition.
          </note>
          <note>
            Miljöpartiet vill väldigt gärna framstå som mindre ansvarslösa.
            Det är i allt väsentligt en lek med ord. Miljöpartiet hävdar att
            man vill behålla överskottsmål och utgiftstak. Men det går inte.
            Det går inte ihop med den politik som man står för. Det går helt
            enkelt inte ihop. Det går inte att förena Miljöpartiets ekonomiska
            politik med vare sig full sysselsättning eller uthålliga offentliga
            finanser.
          </note>
          <note>
            Den svenska modellen har som kärnidé att alla medborgare får
            bra skola, bra barnomsorg, bra äldreomsorg, bra sjukvård och trygga
            pensioner och att vi betalar det med skatteintäkter. Den absoluta
            kärnan i den modellen är att nästan alla i arbetsför ålder arbetar.
            Det är lika uppenbart att vi bara kan klara framtida vårdbehov
            och framtida pensioner om det är fler som arbetar och om vi som
            arbetar arbetar mer, att ungdomarna kommer in tidigare, att integrationen
            förbättras, att kvinnor får förutsättningar att jobba lika mycket
            som män och på samma villkor och att äldre kan stanna kvar i arbetslivet.
          </note>
          <note>
            Vi för en konsekvent politik för fler i arbete. Därför kan vi
            klara framtidens kvalitet i sjukvård och äldreomsorg. Miljöpartiets
            idé är att urholka arbetslinjen.
          </note>
          <note>
            Vi kan inte lösa detta med skattehöjningar. Om vi höjer skatten
            på dem som arbetar blir det färre som arbetar. Om vi höjer skatten
            på produktion flyttar verksamheter ut från Sverige. Om vi höjer
            skatten på investeringar och kapital, då klarar vi inte konkurrensen
            i en globaliserad värld.
          </note>
          <note>
            Här har vi problemet med Miljöpartiet i sin prydno. Miljöpartiets
            ideologiska kärnidé är att vi arbetar mindre, att det ska finnas
            större möjligheter att lämna förvärvslivet, att arbetstiden ska
            kortas och att ledigheterna ska bli fler. Det är den ideologiska
            kärnan i Miljöpartiets ekonomiska politik.
          </note>
          <note>
            Det går inte att basera en ansvarsfull ekonomisk politik på denna
            ideologiska kärna. Det skulle undergräva jobbpolitiken, det skulle
            undergräva vår konkurrenskraft, och det skulle undergräva välfärden.
          </note>
          <note>
            Jag tycker att man ska vara ärlig mot väljarna. Man ska inte
            lura väljarna. Man ska stå för sina prioriteringar. Det kan Miljöpartiet
            göra. De kan berätta för svenska folket att vi ska arbeta mindre.
            Då blir det sämre sjukvård. Då blir det sämre barnomsorg. Då blir
            det sämre äldreomsorg. Då blir det högre skatter. Berätta det
            för väljarna.
          </note>
          <note>
            Vi kan arbeta mindre. Då blir det högre arbetslöshet, lägre sysselsättning
            och sämre reallöner. Så är det. Berätta det för väljarna! Stå
            för den ideologiska kärnan! Berätta att ni har en politik vars
            kärnidé är att människor ska arbeta mindre och att arbetslinjen
            ska nedprioriteras!
          </note>
          <note>
            Jag är övertygad om att Miljöpartiets ekonomiska politik är ett
            av de viktigaste hoten mot en ansvarsfull och långsiktig miljöpolitik.
            Om vi skulle ta Miljöpartiets ekonomiska politik på allvar kan
            vi fråga oss: Hur realistiskt är det att väljarna ska acceptera
            sämre reallöner och samtidigt vara beredda att betala mer för
            koldioxidutsläpp? Hur realistiskt är det att tro att väljarna
            ska acceptera sjunkande sysselsättning och högre arbetslöshet
            och också satsa på framtidens miljöteknik? Hur realistiskt är
            det att tro att väljarna ska acceptera sämre välfärd, sämre barnomsorg,
            sämre trygghet och samtidigt vara beredda att sanera Östersjön?
          </note>
          <note>
            Jag är övertygad om att med Miljöpartiets ekonomiska politik
            är det omöjligt att bevara en långsiktigt uthållig miljöpolitik.
          </note>
          <note>
            Politik handlar om kompromisser och förhandlingar. Vi kan se
            detta förhandlingsbord framför oss. In kommer Socialdemokraterna.
            Portföljerna är fullpackade med skattechock och bidragspolitik.
            Miljöpartiet tar med sig sin grundläggande idé om att överge arbetslinjen.
            Vänsterpartiet har förberett sig och tänkt igenom hur de ska nedmontera
            det ekonomisk-politiska ramverket.
          </note>
          <note>
            Uppriktigt sagt, hur ska man kunna se en ansvarsfull ekonomisk
            politik formas vid detta förhandlingsbord? En kompromiss mellan
            en skattechock, en önskan att överge arbetslinjen och ett nedmonterat
            ramverk kommer inte att bli bra för Sverige. Det kommer att bli
            dåligt för Sverige.
          </note>
          <note>
            Uppriktigt sagt: I detta läge med mörka moln på himlen och långa
            skuggor över Sverige behövs ansvarstagande, inte en kompromiss
            mellan olika grader av ansvarslöshet.
          </note>
          <note>
            Demokrati handlar om att väljarna i val ska få ta ställning till
            regeringsalternativ och regeringsprogram. Det är ett minimikrav
            att vänsterpartierna här i riksdagen redovisar ett gemensamt budgetalternativ.
          </note>
          <note>
            Det har gått två år. Nu räcker det inte längre med ideologiska
            paroller och en enighet om att man är mot regeringen. Vi vill
            ha besked som kommer nu. Vi vill ha besked före valdagen. Väljarna
            har rätt att kräva att vänsterblocket redovisar sin politik.
          </note>
          <note>
            Herr talman! Sverige är ett bra land. Mörka moln i omvärlden
            kastar skuggor också på Sverige. Vi har beredskap att möta den
            inbromsningen.
          </note>
          <note>
            I budgetpropositionen presenterar vi ett kraftfullt paket för
            att möta dämpningen. Det är en politik för jobb. Det är en politik
            för framtiden. Det är en politik för tryggad välfärd. Denna politik
            vilar på en solid grund därför att vi redovisar överskott. Vi
            minskar skuldsättningen, och vi minskar våra barns och barnbarns
            åtaganden.
          </note>
          <note>
            Politik handlar alltid om vilket samhälle som vi vill sträva
            efter. I varje budget lägger vi en sten på den väg av samhällsförändringsarbete
            som vi håller på med.
          </note>
          <note>
            Våra värderingar är mycket tydliga. Vi vill bygga ett friare
            Sverige där den enskilde har mer att säga till om, har större
            möjligheter att påverka sitt liv, har mer inflytande över förskola
            och skola och har lättare att starta företag och att forma sitt
            livsprojekt. Vi lägger grunden för ett friare Sverige.
          </note>
          <note>
            Vi lägger också grunden för ett rättvisare Sverige. Det är rättvisa
            som byggs genom full sysselsättning därför att arbetslöshet alltid
            bygger orättvisor. Det är rättvisa genom att sjukvård och äldreomsorg
            får större resurser eftersom välfärd för alla oavsett inkomst
            ökar rättvisan. Det är rättvisa därför att det är mer resurser
            till vård och omsorg så att den kan fördelas efter vars och ens
            behov. Det är rättvisa genom mer kunskap i skola och förskola
            därför att alla medborgares rätt till en likvärdig start i livet
            bygger på likvärdiga tillgångar till kunskap. Det är rättvisa
            genom sänkta skatter för pensionärer därför att sänkta skatter
            för pensionärer med låg pension ger mer resurser till dem som
            behöver det mest. Det är rättvisa byggd på ansvarstagande därför
            att den är byggd på överskott och arbetslinjen och inte på lånade
            pengar. Vi lägger grunden för ett rättvisare och ett friare Sverige.
          </note>
          <note>
            Vi lägger också grunden för ett öppnare Sverige. I globaliseringens
            tidevarv måste man stå stark i förändringen. Vi står för öppenhet
            i förändringen. Vi står för öppenhet mot omvärlden och för öppenhet
            för utvecklingen.
          </note>
          <note>
            Budgetpropositionen för 2009 är ett steg på vägen att göra Sverige
            till ett bättre, ett friare, ett öppnare och mer rättvist land.
          </note>
          <note type="speaker">
            Anf. 9 THOMAS ÖSTROS (s) replik:
          </note>
          <note>
            Herr talman! Här såg vi en oppositionspolitiker tala, Anders.
            Man skulle kunna tro att det är jag som har lagt fram budgetpropositionen
            i dag. Jag erkänner att jag önskar att det vore jag som hade lagt
            fram en budgetproposition i dag. Men det är ju du som har lagt
            fram en budgetproposition i dag.
          </note>
          <note>
            Har du redan gett upp och förpassat dig själv till opposition?
            Om två veckor lägger vi fram våra förslag. I dag diskuterar vi
            din politik.
          </note>
          <note>
            Det finns en nonchalans i ditt sätt att driva regeringspolitik
            som oroar mig. Dels har du avspisat all oro inför den ekonomiska
            utvecklingen det var ju någon tiondel som bnp i vintras skulle
            justeras med, men vi har fått en halvering av bnp dels har vi
            det faktum att du inte ser att arbetslösheten ökar.
          </note>
          <note>
            När man lyssnar på dig låter det som att du tror att arbetslösheten
            minskar och att vi är på väg mot full sysselsättning. Men dina
            egna prognoser säger att arbetslösheten är högre under ditt sista
            år jämfört med ditt första år som finansminister och att sysselsättningsgraden
            är lägre under ditt sista år jämfört med ditt första år som finansminister.
            Med ditt originalrecept för att räkna är utanförskapet nu större
            än det var för tolv månader sedan.
          </note>
          <note>
            Den här nonchalansen kombineras liksom med en liten experimentlusta.
            Det är ju vad vi har sett när du har slagit sönder arbetslöshetsförsäkringen
            som en halv miljon människor lämnat. Nu erbjuder du en sjättedels
            återställare, 50 kronor. Men till dem som har högsta avgiften
            unga kvinnor och män i Hotell- och Restaurangfacket som tillhör
            dem som betalar den allra högsta avgiften och som lämnat arbetslöshetsförsäkringen
            därför att de inte har råd säger du att de inte får någon sänkning.
          </note>
          <note>
            Det är en cynisk politik som du står för. Hela tiden letar du
            efter sätt att attackera dem som har den svagaste ställningen
            på arbetsmarknaden. Varför detta?
          </note>
          <note>
            Och sedan har vi pensionärerna. Vad är det som gör att du inte
            ser den ilska som brett sprider sig i pensionärsgruppen? Jag träffar
            en massa pensionärer som säger: Vi har arbetat hårt under ett
            helt liv och har lagt undan en del av vår lön för att kunna ha
            en pension när vi blir gamla.
          </note>
          <note>
            Nu möter man en finansminister som påstår att den automatiska
            uppräkning som finns i vårt pensionssystem är något slags nådegåva
            från finansministern det är en del av pensionssystemet men som
            i denna budget fortsatt ökar klyftan mellan den skatt som en pensionär
            betalar och den skatt som en löntagare betalar.
          </note>
          <note>
            Svaret på ilskan är förslag som gör att en höginkomsttagare får
            tio gånger mer i skattesänkning än en pensionär. Ge upp oppositionsrollen,
            Anders Borg, och fabulera inte om våra skattehöjningar eller skattesänkningar!
            Om två veckor lägger vi fram vår motion. Du är i regeringsställning,
            och du experimenterar med landet. Det går inte bra, enligt dina
            egna prognoser.
          </note>
          <note type="speaker">
            Anf. 10 Finansminister ANDERS BORG (m) replik:
          </note>
          <note>
            Herr talman! Thomas Östros säger att han gärna vill lägga fram
            en budget. Givet de 70 miljarder i skattechock som han står för
            är han, tror jag, rätt ensam om att vilja se den budgeten bli
            förverkligad. Ja, jag är inte riktigt säker på att det är så.
            Det är kanske så att Thomas Östros själv egentligen känner ett
            rätt stort bekymmer med hur det skulle se ut att lägga fram en
            budget byggd på Vänsterpartiets nedmontering av ramverket och
            Miljöpartiets nedmontering av arbetslinjen.
          </note>
          <note>
            Låt mig vara tydlig med hur jag ser på politik. Ingenting är
            viktigare för mig än full sysselsättning. Det är kärnan i min
            politiska övertygelse. 170 000 fler är i sysselsättning år 2010
            än år 2006, och 190 000 har under de senaste två åren lämnat utanförskapet.
            Det är viktiga saker. Det betyder att fler människor kan försörja
            sig själva och känna en stolthet över det. Det betyder att fler
            har trygghet och utveckling.
          </note>
          <note>
            Låt oss ändå vara tydliga med att vi där har skiljelinjen i svensk
            politik! Jag förstår att Thomas Östros inte vill diskutera sin
            skattechock. Men varför inte ta chansen?
          </note>
          <note>
            Hur är det med jobbavdraget? Blir det 32 miljarder i skattehöjning?
          </note>
          <note>
            Hur blir det med arbetsgivaravgifterna? Ska vi räkna med 25 miljarder
            i höjning? Det är ju vad ni säger när ni säger nej till sänkningen
            beträffande ungdomar och den lättnad vi nu gör.
          </note>
          <note>
            Hur är det med bolagsskatten? Blir det en höjning med 7 miljarder?
          </note>
          <note>
            Hur är det med förmögenhetsskatten? Är det 7 miljarder som ska
            komma tillbaka?
          </note>
          <note>
            Handlar det om 70 miljarder? Kanske är det mer, för kanske är
            det någon annan skatt som man också vill höja. När får vi en redovisning?
          </note>
          <note>
            Och hur ska kompromissen med Vänsterpartiet och Miljöpartiet
            se ut? Ja, det lär inte bli mindre skattehöjningar den vägen.
          </note>
          <note>
            Låt oss också ta det här med den falska matematiken och pensionärerna.
            Vi föreslår en skattelättnad för de sämst ställda pensionärerna
            på 2 3003 400 kronor, lite grann beroende på hur kommunalskatten
            ser ut i de olika kommunerna.
          </note>
          <note>
            Socialdemokraterna föreslår 2 000 kronor; det är väl så förslaget
            ser ut. Det betyder att Socialdemokraterna för de sämst ställda
            pensionärerna levererar en mindre lättnad. Man ondgör sig över
            det vi gör, men för de sämst ställda pensionärerna för dem med
            de lägsta inkomstpensionerna levererar man mindre pengar. Hur
            kan det gå ihop med retoriken?
          </note>
          <note>
            Sedan har vi den grundläggande frågan: När får vi besked? Miljöpartiet,
            Vänsterpartiet och Socialdemokraterna förhandlar. Blir det en
            skattechock om 70 miljarder? Ska ramverket nedmonteras? Ska vi
            överge arbetslinjen? Hur ska kompromissen se ut, Thomas Östros?
          </note>
          <note type="speaker">
            Anf. 11 THOMAS ÖSTROS (s) replik:
          </note>
          <note>
            Herr talman! Det du gjort under din regeringstid är att du har
            gjort ett experiment med Sverige. Du sade själv att det skulle
            ta två år innan det blev någon effekt på sysselsättningen. Nu
            har två år gått, och enligt dina egna prognoser står sysselsättningen
            stilla.
          </note>
          <note>
            Du har ökat klyftorna. Du har rivit ned trygghetssystemen. Du
            har drivit ut människor i socialbidrag. Du har försvagat medlemskapet
            i fackföreningsrörelsen. Resultatet är att det råder stagnation
            i ekonomin.
          </note>
          <note>
            Efter två år då det ju skulle börja hända saker står sysselsättningen
            stilla. Titta på den här högkonjunkturen och jämför med den förra
            högkonjunkturen! Det var då mycket starkare. Vi hade då 80 000
            fler i sysselsättning, utan att skapa ökade klassklyftor och ökade
            orättvisor.
          </note>
          <note>
            Den här okänsligheten och nonchalansen bygger ett samhälle som
            sämre klarar konkurrensen. När du nu försöker återställa delar
            av det du har förstört riktar du udden mot dem som har det allra
            tuffast på arbetsmarknaden.
          </note>
          <note>
            Varför ska inte de unga kvinnor och män som finns i våra viktiga
            hotell- och restaurangarbeten och som löper stor risk att bli
            arbetslösa när konjunkturen vänder få del av en a-kassesänkning?
            Det är ständigt en udd mot dem som har det tuffast klassisk moderat
            politik! Jag känner igen Anders Borg från tiden i Uppsala, den
            libertarianska Borg som ibland sticker fram.
          </note>
          <note>
            Vidare gäller det pensionärerna. Återigen: Det låter som att
            du minskar klyftan mellan den skatt som en pensionär betalar och
            den skatt som en löntagare betalar. Men låt mig till alla pensionärer
            som lyssnar eller tittar på debatten säga att du ökar klyftan.
            Det är svaret på den ilska som nu sprider sig över landet.
          </note>
          <note>
            Om två veckor kommer vi att lägga fram vårt budgetförslag. Då
            lägger vi fram ett förslag som är sådant att klyftan minskar mellan
            den skatt som en löntagare betalar och den skatt som en pensionär
            betalar. Ett helt liv har de jobbat hårt och är värda vår uppskattning
            för det.
          </note>
          <note>
            Fabulera inte om skattechocker! Vi räds förstås inte att ta ut
            skatt för att finansiera en bra välfärd. Det kommer vi att göra.
            Men vi föreslår inte höjda inkomstskatter nästa år, utan vi föreslår
            oförändrade inkomstskatter nästa år. Vi kommer att se till att
            fördelningspolitiken blir träffsäker. Vi tycker att det är oanständigt
            att använda en högkonjunktur till att så gynna de allra förmögnaste
            i vårt samhälle som ju fått 10 000-tals och 100 000-tals kronor
            i skattesänkning per person. Samtidigt har de sämst ställda fått
            mindre marginaler och en otryggare ställning. Det är det som är
            skillnaden i politiken, Anders E Borg!
          </note>
          <note type="speaker">
            Anf. 12 Finansminister ANDERS BORG (m) replik:
          </note>
          <note>
            Herr talman! Thomas Östros, din tid är ute i bokstavlig men också
            i bildlig mening.
          </note>
          <note>
            Det är klart att jag inte tror att du räds skattehöjningar. Det
            finns knappast någon i svensk politik som bättre, mer pedagogiskt
            och mer ideologiskt förankrat försvarar höga skatter än Thomas
            Östros. Det finns knappast någon som i sitt politiska liv har
            ägnat en större energi på att försvara höga skatter och vikten
            av ett högskattesamhälle.
          </note>
          <note>
            Varför inte låta ideologin komma ut och stå för den? Berätta
            om skattechocken, om 32 miljarder i jobbavdrag, 25 miljarder i
            arbetsgivaravgift, 7 miljarder i bolagsskatt och 7 miljarder i
            förmögenhetsskatt! Det är en skattechock av klass.
          </note>
          <note>
            Här har vi skillnaderna. Redovisa för metallarbetarna de 680
            kronorna och för sjuksköterskorna de 740 kronorna! Då får vi se
            hur populär den politiken blir.
          </note>
          <note>
            Kontrasterna här är mycket tydliga. Thomas Östros berättar om
            den förra högkonjunkturen. Men låt oss minnas vad som hände åren
            19982000! Det var en riktigt stark tillväxt, 130 000 fler sjukskrivna,
            50 000 fler i förtidspension och en galopperande ökning av utanförskapet.
            Nu med goda år, inte så många i rad men goda, minskar utanförskapet
            på två år med 190 000 personer.
          </note>
          <note>
            Där har vi skillnaderna i hur vi ser på full sysselsättning och
            på hur vi ser ett samhälle som håller ihop. Vi vill ha ett samhälle
            med full sysselsättning och där rättvisa byggs på arbete, inte
            på att sjukpensionera eller förtidspensionera bort från arbetsmarknaden.
          </note>
          <note>
            Den här synen på rättvisa går igen i synen på pensionärernas
            skatter. När vi sänker skatterna för pensionärer tar vi de pengar
            vi har och lägger dem först på dem som har minst. Det kan bli
            mellan 2 300 och 3 400. Det kan man naturligtvis tycka är lite
            pengar. Jag hade gärna önskat att vi hade kunnat sänka skatten
            mer. Men det är mer än 2 000 kronor. Ni sänker skatten för alla.
            Vi sänker skatten för dem som behöver det mest. Det är skillnaden
            i vår syn på pensionärerna.
          </note>
          <note>
            Och hur ser alternativet ut i svensk politik? Vad innebär kompromissen?
            Är det skattechock? Är det nedmontering av ramverket? Är det att
            överge arbetslinjen? Här har vi de tre vänsterpartiernas alternativ.
            Kompromissen mellan olika schatteringar av ansvarslöshet kan inte
            bli grunden för en ansvarsfull ekonomisk politik. Ni måste gå
            hem och göra läxan, Thomas Östros. Det är den läxa ni har till
            nästa budget.
          </note>
          <note type="speaker">
            Anf. 13 ULLA ANDERSSON (v) replik:
          </note>
          <note>
            Herr talman! Jag blev lite orolig för finansministern ett tag
            när blodtrycket ökade så kraftigt. Men jag kan lugna finansministern
            med att vi har städat efter er förr, och vi kommer att göra det
            igen. Vi kommer att försöka utjämna de ekonomiska orättvisor ni
            nu har skapat. Det bidde en bulle till kaffet för pensionärerna
            och drygt 11 000 kronor för den som tjänar 400 000 i månaden i
            det här skattepaketet.
          </note>
          <note>
            Vi kommer att försöka reparera de revor i välfärden som ni nu
            har skapat och bygga upp socialförsäkringssystemen igen. Det kommer
            vi verkligen att ta ansvar för att fixa, så var lugn!
          </note>
          <note>
            Ni i regeringen räknar nu med att socialbidragskostnaderna återigen
            kommer att öka. Ni tror att de kommer att göra det därför att
            ni har försämrat i sjukförsäkringen där sjuka människor nu sorteras
            ut, sorteras bort och har fått kraftigt sänkta ersättningsnivåer.
            Ni tror att socialbidragskostnaderna kommer att öka därför att
            det har blivit fler fattiga barn. Ni tror att de kommer att öka
            därför att de deltidsstämplande kvinnorna inte längre omfattas
            av a-kassans trygghet. Ni tror att de kommer att öka eftersom
            arbetslösheten återigen ökar och ni har sänkt ersättningsnivåerna.
          </note>
          <note>
            Allt det här kommer att drabba kommunerna och kommunernas ekonomi.
            Samtidigt har ni sänkt skatterna för 100 miljarder. Oansvariga
            skattesänkningar motsvarar hela statens kostnad för hälso- och
            sjukvård, social omsorg, handikappomsorg, hela rättsväsendet och
            lite mer därtill. Bara det senaste paketet motsvarar lönerna för
            30 000 välfärdsarbetare.
          </note>
          <note>
            Ni lägger en sjundedel av det här reformpaketet på det ni kallar
            för välfärdssatsningar. Det psykiatripaket som ni har lagt fram
            motsvarar hälften av vad Psykiatriutredningen lade fram som förslag.
            Och ni säger att kommuner och landsting sedan ska ta över.
          </note>
          <note>
            Då kan det vara värt att påminna finansministern om att Sveriges
            Kommuner och Landsting har gått ut och talat om, redan innan de
            tvingades skriva ned skatteprognoserna, att hälften av landstingen
            kommer att varsla personal redan nästa år och att landstingen
            kommer att gå med underskott. Ni själva räknar i budgetprognosen
            också med att kommuner och landsting kommer att behöva effektivisera,
            det vill säga spara.
          </note>
          <note>
            Det ser vi varje dag. Det är varsel i skolan. Det är besparingar
            inom äldreomsorgen. Det är inköpsstopp, och jag vet inte tusan
            allt vad det är. Men ni blundar och försöker få det att framstå
            som om ni gör något för kommunsektorn. Men det är dåligt med det.
            Jag tycker att ni förvärrar lågkonjunkturen genom att inte använda
            kommunsektorn till investeringar i välfärd, i utbildning och i
            människor. Ni kommer att bidra till att den här lågkonjunkturen
            förvärras.
          </note>
          <note type="speaker">
            Anf. 14 Finansminister ANDERS BORG (m) replik:
          </note>
          <note>
            Herr talman! Jag vill tacka Ulla Andersson för att hon till skillnad
            från Socialdemokraterna och Miljöpartiet så öppet redovisar den
            politik som är kärnan i vänsterblocket. Vi får veta att det ska
            vara högre skatter på dem som arbetar. Vi får reda på att utgiftstak
            ska nedmonteras, överskottsmål tas bort och inflationsmål avskaffas.
            Det är så att säga kärnan i den vänsterpolitik vi ser utvecklas
            framför våra ögon här. Då är det väl bättre och hederligare att
            man redovisar det för väljarna så att vi inte behöver gissa om
            det blir en skattechock och om vi ska sätta välfärden i farozonen
            genom att undergräva arbetslinjen.
          </note>
          <note>
            Låt oss titta på hur det var med rättvisan. Jag var faktiskt
            tvungen att ta fram tabeller med rättvisenyckeltal här inför diskussionen
            med Ulla Andersson. Mellan 1998 och 2006 ökade lönespridningen.
            Mellan 1998 och 2006 ökade inkomstspridningen. Mellan 1998 och
            2006 ökade förmögenhetskoncentrationen. Mellan 1998 och 2006 ökade
            andelen med svag ekonomi. Det går praktiskt taget inte att hitta
            ett rättvisemått som förbättrades under vänsterpartiernas samlade
            regeringsinnehav.
          </note>
          <note>
            Det beror på kärnan i felet med vänsterpartiernas ekonomiska
            politik: Man har tappat bort arbetslinjen. Man har tappat bort
            att full sysselsättning är nyckeln för ansvarstagande. Man har
            tappat bort att utanförskapet kostar pengar vilket undergräver
            välfärd, undergräver rättvisa och undergräver förutsättningarna
            att bygga vidare på en bra svensk modell.
          </note>
          <note>
            Det här är skiljelinjen i svensk politik. Vi har ett politiskt
            alternativ som utgår från full sysselsättning och bygger på ekonomiskt
            ansvarstagande, och vi har tre partier som samlat försöker nå
            en kompromiss mellan skattechock, avveckling av ramverket och
            att överge arbetslinjen. Det kan aldrig bli rättvis politik när
            man bygger på så lösan sand.
          </note>
          <note>
            Därför kan det inte bli en ökad rättvisa med vänsterpartierna.
            För ökad rättvisa krävs att alliansen får fortsätta arbeta och
            bygga vidare på full sysselsättning, för det lägger också grunden
            för välfärden.
          </note>
          <note type="speaker">
            Anf. 15 ULLA ANDERSSON (v) replik:
          </note>
          <note>
            Herr talman! Regeringen fortsätter att förstärka de ökade ekonomiska
            orättvisorna. Det var inte bra förra mandatperioden, men ni har
            ta mig tusan gjort det ännu värre.
          </note>
          <note>
            SCB och SOM visar att de ekonomiska klyftorna aldrig har varit
            större i svensk politik. Vi kan se att inkomstskillnaderna mellan
            kvinnor och män har ökat med 1 000 kronor per månad under er regim.
          </note>
          <note>
            Vi försöker skapa ett alternativ där de ekonomiska skillnaderna
            ska utjämnas till skillnad från vad ni gör, ni som verkligen satsar
            på att de systematiskt ska öka. Vi försöker satsa på välfärd,
            och vi försöker återuppbygga socialförsäkringssystemen. Det är
            att ta ansvar, Anders Borg, oavsett vad du säger.
          </note>
          <note>
            När det gäller arbetslinjen sänker ni skatterna med 15 miljarder.
            Det motsvarar 30 000 välfärdsanställningar. Vem var det som höll
            en arbetslinje?
          </note>
          <note>
            Ni sprider ut bidrag till företagen utan att kräva någon motprestation.
            Det ger inga nya anställningar. Vi ökar efterfrågan i samhället
            och satsar på infrastrukturinvesteringar och välfärd.
          </note>
          <note>
            Clas Olsson är mycket orolig för er politik. Han är ekonom på
            Sveriges Kommuner och Landsting. Han uttalar sig i tidningen Flamman.
            Flamman frågar om regeringens satsning täcker den problematik
            man kan se, och Clas Olsson svarar då: Det går inte jämnt upp,
            men ger en viss kompensation för att kunna säkerställa välfärden.
          </note>
          <note>
            Är det här då en satsning? Då svarar Clas Olsson: Det beror på
            vad man lägger i ordet. Håller man någon hårt i koppel och sedan
            lättar lite på det kan man väl kalla det för en satsning om man
            så vill.
          </note>
          <note>
            Det är en bra beskrivning av regeringens politik. Först river
            ni välfärdssystemen, och sedan lägger ni tillbaka någon liten
            skärva för att få det att framstå som om ni gör satsningar. Reklam,
            det är er politik.
          </note>
          <note type="speaker">
            Anf. 16 Finansminister ANDERS BORG (m) replik:
          </note>
          <note>
            Herr talman! Ja, hur blir det nu med kompromissen? Hur mycket
            skattechock blir det? Hur mycket ska vi överge arbetslinjen, och
            hur mycket av ramverket ska tas bort? Det är de tre vänsterpartiernas
            kärnfrågor, och det är i det här politiska rummet en ny ekonomisk
            politik ska utformas. Där får vi inte några tydliga svar, för
            man har inte gjort sin hemläxa. Man har inte förhandlat, och man
            har inte kompromissat. Vi vill se den kompromissen. Men jag måste
            säga att vi bävar för den, för det går inte att bygga ansvarsfull
            ekonomisk politik på att kompromissa mellan olika former av ansvarslöshet.
          </note>
          <note>
            Låt oss ta det här med rättvisa. Om det nu är så att man har
            vänsterregering från 1994 till 2006 och orättvisorna ökar, ska
            vi då inte dra några slutsatser av det?
          </note>
          <note>
            Vad gör den här regeringen för att öka rättvisan? Hur ser vår
            syn på rättvisa ut?
          </note>
          <note>
            Låt oss börja med det som Göran Hägglund gör på det sociala området.
            Det bygger rättvisa. Det blir mer pengar till sjukvård och äldreomsorg.
            Att alla människor oavsett inkomst får bra omvårdnad, det är rättvisa.
            Att vi kan fördela vård och omsorg efter behov, det är rättvisa.
          </note>
          <note>
            Det Jan Björklund gör på Utbildningsdepartementet är ett aktivt
            rättvisearbete. Att lägga en kunskapsgrund för alla barn genom
            en skola där man lär sig saker, det är rättvisearbete i praktiken.
            Det är rättviseaktivism som Jan Björklund ägnar sig åt på Utbildningsdepartementet.
          </note>
          <note>
            Vad är rättvisa? Jo, kärnan i rättvisa är full sysselsättning
            och kampen mot arbetslöshet. Stoltheten över egen försörjning
            är rättvisa. Stoltheten över att klara sina uppgifter är rättvisa.
            Det är den rättvisan vi kan bygga för vi har en politik för arbetslinjen
            som lägger en offentligfinansiell grund för att satsa resurser
            på välfärden.
          </note>
          <note>
            Här står två alternativ: ett ansvarstagande, för arbete, och
            ett som kompromissar mellan olika grader av ansvarslöshet. Jag
            tror att Sverige behöver en ansvarsfull ekonomisk politik, inte
            ett vänstersamarbete.
          </note>
          <note type="speaker">
            Anf. 17 MIKAELA VALTERSSON (mp) replik:
          </note>
          <note>
            Herr talman! Jag har länge haft bilden av finansministern som
            en seriös man, men han håller effektivt på att nedmontera den
            bilden i dag. Jag tror att det blir en mer seriös och bättre debatt
            om vi fokuserar på den politik som faktiskt förs av olika partier.
            För vår del handlar det om att vi efterfrågar och vill ha mer
            satsningar på utbildning och arbetstillfällen. Det är just det
            som vår kritik mot regeringen gäller, alltså att de inte gör mer.
            När vi från Miljöpartiet formulerar förslag som gör att småbarnsföräldrar
            kan förena arbete med familjeliv och pussla ihop vardagen lanserar
            ni vårdnadsbidrag som gör att man ska stanna hemma och helt vara
            borta från arbetet. Därigenom försämras kvinnors möjligheter.
          </note>
          <note>
            Jag tror att det är dags för en något modernare syn på vad omställning
            till ett hållbart samhälle innebär. Det är inte ett hot utan en
            möjlighet. Det är ökad välfärd att satsa på biologisk mångfald
            och minskad klimatpåverkan, Anders Borg. När regeringen satsar
            mer pengar på vägar och därmed ökade utsläpp, i stället för att
            satsa på att minska utsläppen, är det bakvända världen.
          </note>
          <note>
            De planerade motorvägsbyggena, bland annat Förbifart Stockholm,
            är ett tydligt exempel på att dagens utveckling är ohållbar. Förbifarten
            i Stockholm kommer att leda till ökade transportvolymer och ökade
            koldioxidutsläpp. Flera myndigheter, däribland Naturvårdsverket
            och Statens institut för kommunikationsanalys, Sika, har också
            invänt mot förslaget med just dessa argument. I Naturvårdsverkets
            yttrande över vägutvecklingen i Stockholmsområdet visas att redan
            nollalternativet innebär kraftigare utsläpp än i dag. Att bygga
            motorvägarna innebär ännu större ökningar. Och detta sker i en
            tid när vi i stället behöver minska utsläppen!
          </note>
          <note>
            Utsläppen från vägtrafiken ökar kraftigt med regeringens politik.
            Med byggandet av motorvägarna kommer koldioxidutsläppen att skena.
            Det krävs helt andra åtgärder för att klara av att minska utsläppen
            och skapa en hållbar välfärd. Hur, Anders Borg, tänker ni nå klimatmålen
            med en politik som ökar utsläppen?
          </note>
          <note type="speaker">
            Anf. 18 Finansminister ANDERS BORG (m) replik:
          </note>
          <note>
            Herr talman! Jag beklagar att Mikaela Valtersson missförstått
            vår arbetslinje. Den har inte som kärna att föräldrar ska arbeta
            mer under småbarnsåren. Den handlar om att integrationen ska fungera
            bättre så att invandrarna kommer in på arbetsmarknaden. Den handlar
            om att ungdomar kanske kan börja jobba i 20-årsåldern snarare
            än i 30-årsåldern. Den handlar om att äldre ska kunna stanna kvar.
            Den handlar om att kvinnor ska vara jämställda med män och ha
            möjlighet att vara på arbetsmarknaden.
          </note>
          <note>
            Varför inte stå för det som är Miljöpartiets kärnidé? Varför
            inte berätta att ni vill minska arbetstiden, att ni vill öka ledigheten?
            Ni ska ju befria människor från tvånget att arbeta. Ni är i opposition
            mot arbetslinjen. Det är kärnan i Miljöpartiets ekonomiska politik,
            och inte bara i den ekonomiska politiken utan i Miljöpartiets
            ideologi; den tråkiga arbetslinjen tas bort. Varför inte sluta
            låtsas att ni vill ta ansvar för offentliga finanser? Det går
            inte att kombinera med er ideologi. Stå upp för politiken! Ni
            vill nedmontera arbetslinjen. Säg det, berätta för väljarna! Lägre
            sysselsättning, lägre reallöner, sämre välfärd är kärnan, så säg
            det! Det är ju det som är er politik.
          </note>
          <note type="speaker">
            Anf. 19 MIKAELA VALTERSSON (mp) replik:
          </note>
          <note>
            Herr talman! Det måste kännas bra att vara hela Sveriges chefsideolog.
            Vi tackar för hjälpen, men jag tror att det är bättre att fokusera
            på den politik som vi lägger fram och driver i stället för att
            sitta på kammaren och försöka gissa vad andra partier har för
            kärnideologi.
          </note>
          <note>
            Mig veterligen har vi inga förslag Anders Borg kan väl i så fall
            visa på dem som handlar om att människor ska vara mer lediga.
            Vi har förslag som handlar om att få fler arbetstillfällen och
            kunna förena arbete med att få ihop vardagen, att kunna hämta
            barn på dagis, att hinna med alla åtaganden hemma, att hjälpa
            barnen med läxor samtidigt som man har kvar en fot i arbetslivet.
            De förslagen har vi.
          </note>
          <note>
            Dessvärre tog Anders Borg inte tillfället i akt och sade någonting
            om hur man tänker klara de i och för sig ännu inte antagna klimatmålen,
            hur man ska klara av de åtaganden som i dag krävs när man har
            en politik som ökar utsläppen i stället för minskar dem. Förhoppningsvis
            kan vi återkomma till det en annan gång, men det vore på sin plats
            att presentera hur ni tänker uppnå minskade utsläpp. Det vore
            också på sin plats att inse att det är en möjlighet. Det kan vara
            en möjlighet för att ställa om Sverige. Det gäller både svenska
            företag och arbetstillfällen i Sverige. Samtidigt skapar man en
            ekologiskt hållbar utveckling där vi klarar klimatmålen och kanske
            även når övriga miljömål som i dag helt barkar hän med regeringens
            politik.
          </note>
          <note type="speaker">
            Anf. 20 Finansminister ANDERS BORG (m) replik:
          </note>
          <note>
            Herr talman! Skattechock för löntagarna är vad Miljöpartiet föreslår.
            Man föreslår en höjning av marginalskatterna till 60 procent,
            höjd bolagsskatt, sämre villkor för produktionen, 25 miljarder
            i högre arbetsgivaravgifter eftersom man säger nej till våra förslag,
            höjd a-kassa, förbättrad sjukförsäkring. Om inte den grundläggande
            tanken är att man ska arbeta mindre, hur har ni då kokat ihop
            den politiken? Det är alldeles uppenbart att effekterna av den
            politiken blir att vi ska arbeta mindre. Varför då inte stå för
            den ideologiska utgångspunkten?
          </note>
          <note>
            Ni vill inte ha en arbetslinje. Ni vill ändra fundamenten för
            den svenska modellen i så måtto att vi inte ska bygga välstånd
            och välfärd på att de flesta i arbetsför ålder arbetar. Där finns
            skiljelinjen. Jag tycker att det vore bättre om Miljöpartiet fullt
            ut också stod för det som är partiprogrammets grundbult.
          </note>
          <note type="speaker">
            Anf. 21 ROGER TIEFENSEE (c):
          </note>
          <note>
            Herr talman! Jag ska kort försöka bemöta några påståenden som
            kommit fram i debatten och på så sätt bringa lite klarhet för
            dem som lyssnar på debatten.
          </note>
          <note>
            Mikaela Valtersson talade om ungas ekonomiska utveckling. Jag
            antar att hon syftade på Ungdomsstyrelsens rapport som kom för
            omkring en månad sedan. Den pekar på att unga halkat efter. Tidsperioden
            gällde 20002006. Rapporten visar att unga inte fått chansen på
            arbetsmarknaden. Sanningen är att Socialdemokraterna och stödpartierna
            misslyckades med jobbpolitiken för unga. År 2005 var ungdomsarbetslösheten
            20 procent, bland de högsta i Europa.
          </note>
          <note>
            Den andra delen handlar om studenter och studenters ekonomiska
            situation. Som tur är finns det utomstående analytiker. Swedbank
            har gjort en analys av olika yrkesgrupper. För gruppen studenter
            gäller att deras ekonomiska situation sedan valet förbättrats
            med 170 kronor per månad. När Socialdemokraterna lämnade regeringsmakten
            gick studenterna back med 70 kronor per månad, och nu har de ett
            överskott på 90 kronor per månad. Det handlar om att ungdomar
            jobbar; studenterna får alltså del av jobbskatteavdraget.
          </note>
          <note>
            Jag leder den studiesociala utredningen och uppskattar mycket
            både Miljöpartiets och andra partiers bidrag där. Utredningen
            är tänkt att ge besked om dessa frågor när betänkandet kommer,
            vilket blir den 31 mars nästa år. Då återkommer vi med övriga
            delar som gäller studenter.
          </note>
          <note type="speaker">
            Anf. 22 JOHAN PEHRSON (fp):
          </note>
          <note>
            Herr talman! Så har det gått ännu en förmiddag i Sveriges riksdag.
            Vi har debatterat och diskuterat de förutsättningar som gäller
            för att skapa välfärd, trygghet och framtidstro i vårt land. Det
            är ofta regeringspartiers ansvar att peka på några nödvändiga
            fundament. Ett sådant fundament är att arbete i dag ger välfärd
            också i morgon.
          </note>
          <note>
            När jag hör beskrivningarna från oppositionen om hur allt har
            blivit sämre drar jag mig till minnes att jag förra helgen läste
            en krönika i Aftonbladet jag läser tidningar rätt mycket där krönikören
            undrade: Om det är så illa nu, hur var det då under de tolv år
            när Socialdemokraterna, Miljöpartiet och Vänsterpartiet i varierande
            skala bar upp Sverige?
          </note>
          <note>
            Krönikören använde ordet folkmord. Jag tycker att det är groteskt.
            Men det är ändå en bild av att man inte kan stå och skälla och
            gnälla så mycket när man har en sådan historia.
          </note>
          <note>
            Man har tryckt upp statsskulden. Man har ökat människors utanförskap.
            Människor har gått passiva i långa och långa och längre sjukskrivningar.
            Arbetslösheten har slagit rot. Med en sådan historia måste man
            vara lite mer ödmjuk i talarstolen.
          </note>
          <note>
            Det vore väl utmärkt om Mikaela Valtersson ville använda lite
            av sin dyrbara skällandetid till att förklara hur mycket hon ska
            gräva ur plånboken hos svenska sjuksköterskor. Hur mycket av pengarna
            ska hon ta tillbaka? Jag undrar om hon ska säga: De här ska jag
            stoppa i mina fickor och ha till någonting som jag tycker är angeläget.
            Hur mycket tänker hon höja statsskulden för våra barn i framtiden?
            Statsskulden har vi betat av. Den är nere på den lägsta nivån
            på 15 år. Det borde väl också ett grönt parti tycka är tacknämligt.
          </note>
          <note>
            Angående familjebilden: Jag är väldigt glad att det nu erbjuds
            photo options , kanske här utanför kammaren, där man kan få fotografera
            de ekonomiska talesmännen för oppositionen på syskonkort. Men
            det låter mer som en ekonomisk-politisk bild av en svensk version
            av familjen Addams i det hänseendet. Annars var det ingen recension
            av det yttre hos dessa trevliga företrädare i övrigt.
          </note>
          <note type="speaker">
            Anf. 23 STEFAN ATTEFALL (kd):
          </note>
          <note>
            Herr talman! I debatten verkar det vara två olika världar som
            målas fram för oss. Vi i majoritetsställning pekar på att Sverige
            står väl rustat för att möta lågkonjunkturen. Från oppositionens
            sida låter det som om Sverige stod på randen av katastrof med
            massarbetslöshet och försämringar för svenska folket.
          </note>
          <note>
            Kom ihåg att arbetsmarknadsläget är ganska gott. Vi har den lägsta
            arbetslösheten på många år, och vi har en lägre arbetslöshet i
            dag än 2006.
          </note>
          <note>
            Det finns olika sätt att mäta utanförskap och det att vara utanför
            arbetsmarknaden. Men indikatorerna pekar, om man väger ihop dem,
            på att vi har minskat gruppen människor som är utanför arbetsmarknaden
            och som lever på bidrag. Fler människor är i arbete. De här indikatorerna
            gick åt fel håll. Före valet hade vi 140 nya förtidspensionärer
            varje dag. Den utvecklingen har brutits. Vi ska vara glada över
            det.
          </note>
          <note>
            Vi står, som sagt, inför en konjunkturavmattning. Ulla Andersson
            från Vänsterpartiet klagade på att jag hade sagt i en radiointervju
            att vi i det här läget måste satsa på de välståndsskapande krafterna,
            Sveriges löntagare och företagare. Är det inte där vi måste satsa
            på att bygga produktion och konkurrenskraft för att klara oss
            i en globaliserad värld? Är det inte de krafter som jobbar med
            att producera varor och tjänster som skapar underlaget för vårt
            välstånd? Åtminstone så mycket har jag lärt mig av ekonomi.
          </note>
          <note>
            Alla skattesänkningar är fel, får vi höra, och jobbskatteavdraget
            är särskilt fel. Men det innebär att vi sänker skatten mer för
            dem med låga inkomster. Den som tjänar 10 000 kronor i månaden
            får 7,7 procent i skattesänkning. Den som tjänar 20 000 kronor
            i månaden får 5,7 procent. Den som tjänar 40 000 kronor i månaden
            får 3,6 procent i skattesänkning. Omvänt: När Vänsterpartiet,
            Miljöpartiet och Socialdemokraterna återställer detta höjer man
            procentuellt mer för låginkomsttagare än för dem som tjänar mycket.
          </note>
          <note>
            Jag tycker att det är bra att man har ambitionen att sänka skatten
            för pensionärerna mer än vad regeringen än så länge har föreslagit.
            Men varför gjorde man då inte det i regeringsställning? Eller
            är det så att det bakom talet om lika skatteskala för pensionärer
            och löntagare ryms en skattehöjning för löntagarna? Så kan man
            också skapa lika skatteskalor. Men har vi då fått ett bättre Sverige
            med fler människor i arbete och därmed bättre möjlighet att skapa
            goda pensioner och bättre välfärd i framtiden? Svaret är på den
            frågan är nej.
          </note>
          <note type="speaker">
            Anf. 24 MIKAELA VALTERSSON (mp) replik:
          </note>
          <note>
            Herr talman! Kristdemokraterna brukar säga sig värna miljön.
            I dag är det väldigt tydligt för många bedömare att miljömålen
            kraftigt riskerar att inte nås. Man skulle behöva skjuta till
            pengar i dag för att öka farten på miljöarbetet och klara de mål
            som vi gemensamt i Sveriges riksdag har satt upp.
          </note>
          <note>
            I det läget skär regeringen i stället ned på anslagen till naturvård
            och säger att vi kommer att nå målet om skydd av skog utan pengar.
            Regeringen monterar ned arbetet med att skydda och bevara den
            biologiska mångfalden i Sverige.
          </note>
          <note>
            Enligt den ordning om miljömålsstruktur som det har tagits beslut
            om i Sveriges riksdag för ungefär tio år sedan och som Sverige
            har fått beröm för internationellt presenterar Miljömålsrådet
            vart fjärde år en fördjupad utvärdering av miljömålen och vilka
            åtgärder som krävs för att nå dem. Den fördjupade utvärderingen
            utgör det viktigaste underlaget för kommande miljömålsproposition,
            får man hoppas. I den senaste var budskapet tydligt. Vi måste
            intensifiera ansträngningarna för att nå miljömålen. Det krävs
            kraftfulla satsningar för att nå de miljömål vi har antagit, inte
            nya utredningar, uppskjutna beslut, nedskurna anslag och ifrågasättande
            av hela miljömålsarbetet.
          </note>
          <note>
            Hur ska ni lyckas nå miljömålen när ni skär ned kraftigt på anslagen?
            Lyssnar ni över huvud taget på de utvärderingar som visar att
            takten måste öka snarare än minska?
          </note>
          <note type="speaker">
            Anf. 25 STEFAN ATTEFALL (kd) replik:
          </note>
          <note>
            Herr talman! Den här regeringen gör omfattande satsningar för
            en bättre miljöpolitik, inte minst när det gäller klimatfrågorna.
            Vi har gjort saker och ting miljöbilspremien är ett exempel för
            att minska utsläppen och stödja ny teknik, utveckling av nya alternativa
            miljövänliga energikällor och andra satsningar. Vi kommer med
            en klimatproposition med ytterligare förslag. Vi har också delvis
            andra metoder än Miljöpartiet hade för att komma framåt. Det har
            också redovisats av miljöministern på Dagens Nyheters debattsida
            nyligen hur vi ska uppnå målen utan att för den skull behöva använda
            den mer trubbiga metoden att köpa in all skog. Det kostar ganska
            stora pengar och är en ganska långsam process.
          </note>
          <note>
            Det finns höga ambitioner hos den här regeringen, och jag är
            övertygad om att vi när vi summerar miljöpolitiken under valrörelsen
            2010 kommer att ha tagit stora kliv i rätt riktning.
          </note>
          <note>
            Men vi ska också komma ihåg att det handlar mycket om internationellt
            samarbete. Sverige är även här en del av ett större sammanhang.
            Det måste vara en växelverkan med det arbete vi gör inom Europa,
            i Europeiska gemenskapen. Frågan är om Miljöpartiet vill fortsätta
            att kämpa för miljön i EU eller vara utanför.
          </note>
          <note type="speaker">
            Anf. 26 MIKAELA VALTERSSON (mp) replik:
          </note>
          <note>
            Herr talman! Oj, det handlade om EU och allt möjligt här!
          </note>
          <note>
            Jag förstår att du hellre vill tala lite om det lilla ni gör
            av klimatåtgärder. Det är det ni har lärt er: Klimat, det är någonting
            med miljö.
          </note>
          <note>
            Men jag pratade om den biologiska mångfalden. Den blir inte så
            mycket bättre av att ni satsar på en miljöbilspremie, kan jag
            tala om. Det är en bluff att ni når målen vad gäller biologisk
            mångfald. Med den takt som ni har når man inte de mål vi har satt
            upp, trots att man säger att Sveaskog ska avsätta 70 000 hektar.
            Det visas väldigt tydligt. Ni flyttar runt bland de åtgärder som
            behöver göras, och man klarar inte att nå det långsiktiga målet.
            Budgeten i dag skulle behöva öka på området, inte kraftigt minska.
            Det var det som jag frågade om. Jag hör väldigt tydligt att ni
            inte har något svar på det och inga ambitioner att klara de miljömål
            som vi har satt upp.
          </note>
          <note>
            Överläggningen var härmed avslutad.
          </note>
          <note>
            Budgetpropositionen bordlades.
          </note>
          <note>
            2 § Justering av protokoll
          </note>
          <note>
            Justerades protokollen för den 11 och 16 september.
          </note>
          <note>
            3 § Meddelande om ändring i kammarens sammanträdesplan
          </note>
          <note>
            Förste vice talmannen meddelade att ev. interpellationssvar tisdagen
            den 23 september kl. 13.30 skulle utgå.
          </note>
          <note>
            Meddelandet hade delats ut till riksdagens ledamöter.
          </note>
          <note>
            4 § Meddelande om frågestund
          </note>
          <note>
            Förste vice talmannen meddelade att vid frågestunden torsdagen
            den 25 september kl. 14.00 skulle frågor besvaras av statsminister
            Fredrik Reinfeldt (m).
          </note>
          <note>
            5 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2007)844
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            7 § Bordläggning och beslut om motionsrätt
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner fick väckas på
            denna skrivelse.
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 18 september
          </note>
          <note>
            Lars Johansson
          </note>
          <note>
            Amineh Kakabaveh
          </note>
          <note>
            Raimo Pärssinen
          </note>
          <note>
            Luciano Astudillo
          </note>
          <note>
            Peter Hultqvist
          </note>
          <note>
            Maryam Yazdanfar
          </note>
          <note>
            Maryam Yazdanfar
          </note>
          <note>
            den 19 september
          </note>
          <note>
            Peter Eriksson
          </note>
          <note>
            Peter Rådberg
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 30 september.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 september
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Lars Wegendal
          </note>
          <note>
            Fredrik Lundh
          </note>
          <note>
            Krister Örnfjäder
          </note>
          <note>
            den 18 september
          </note>
          <note>
            Hans Hoff
          </note>
          <note>
            Annelie Enochson
          </note>
          <note>
            Monica Green
          </note>
          <note>
            Cecilia Widegren
          </note>
          <note>
            den 19 september
          </note>
          <note>
            Rosita Runegrund
          </note>
          <note>
            Jan R Andersson
          </note>
          <note>
            Maria Plass
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 30 september.
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 17 september
          </note>
          <note>
            Cecilia Widegren
          </note>
          <note>
            Birgitta Ohlsson
          </note>
          <note>
            Gunilla Carlsson
          </note>
          <note>
            Gunnar Andrén
          </note>
          <note>
            Göran Lindblad
          </note>
          <note>
            Roland Bäckman
          </note>
          <note>
            Marie Granlund
          </note>
          <note>
            Yilmaz Kerimo
          </note>
          <note>
            Carina Hägg
          </note>
          <note>
            Birgitta Ohlsson
          </note>
          <note>
            Elisebeht Markström
          </note>
          <note>
            Anne Ludvigsson
          </note>
          <note>
            den 18 september
          </note>
          <note>
            Carina Hägg
          </note>
          <note>
            Monica Green
          </note>
          <note>
            Matilda Ernkrans
          </note>
          <note>
            Anita Brodén
          </note>
          <note>
            Gunvor G Ericson
          </note>
          <note>
            Birgitta Ohlsson
          </note>
          <note>
            Göran Persson
          </note>
          <note>
            Lars Wegendal
          </note>
          <note>
            den 19 september
          </note>
          <note>
            Agneta Gille
          </note>
          <note>
            Irene Oskarsson
          </note>
          <note>
            Caroline Helmersson-Olsson
          </note>
          <note>
            Lars Wegendal
          </note>
          <note>
            Lars Wegendal
          </note>
          <note>
            Krister Örnfjäder
          </note>
          <note>
            Lars Wegendal
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 30 september.
          </note>
          <note>
            11 § Kammaren åtskildes kl. 12.40.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
