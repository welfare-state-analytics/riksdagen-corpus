<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--47</head>
          <docDate when="2008-12-11">2008-12-11</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:47
          </note>
          <note>
            Torsdagen den 11 december
          </note>
          <note>
            Kl. 10:00 - 20:18
          </note>
          <note>
            1 § Justering av protokoll
          </note>
          <note>
            Justerades protokollet för den 5 december.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Talmannen meddelade att tisdagen den 16 december skulle interpellationssvar
            tidigareläggas till kl. 10.00 .
          </note>
          <note>
            Informationen från regeringen kl. 13.30 skulle kvarstå.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:164
          </note>
          <note>
            Interpellation 2008/09:164 Den principiella synen gällande utvisningar
            till Kongo-Kinshasa
          </note>
          <note>
            Interpellationen kommer att besvaras tisdagen den 20 januari
            2009.
          </note>
          <note>
            Skälen till dröjsmålet är sedan tidigare inplanerade åtaganden
            samt tidsbrist i kammaren.
          </note>
          <note>
            Tobias Billström
          </note>
          <note>
            Interpellation 2008/09:166
          </note>
          <note>
            Interpellation 2008/09:166 Långtidssjukdom på grund av undermåligt
            byggd miljö
          </note>
          <note>
            Interpellationen kommer att besvaras tisdagen den 16 december
            2008.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Marianne Jenryd
          </note>
          <note>
            Interpellation 2008/09:180
          </note>
          <note>
            Interpellation 2008/09:180 Hemresor för deltagare i åtgärder
            inom aktivitetsstöd
          </note>
          <note>
            Interpellationen kommer att besvaras fredagen den 16 januari
            2009.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Karin Renman
          </note>
          <note>
            Interpellation 2008/09:182
          </note>
          <note>
            Interpellation 2008/09:182 Varsel i Norrbotten
          </note>
          <note>
            Interpellationen kommer att besvaras fredagen den 16 januari
            2009.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Karin Renman
          </note>
          <note>
            4 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            KOM(2008)616
          </note>
          <note>
            KOM(2008)636
          </note>
          <note>
            15041/08
          </note>
          <note>
            5 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Integration och jämställdhet
          </note>
          <note>
            Föredrogs
          </note>
          <note type="speaker">
            Anf. 1 LUCIANO ASTUDILLO (s):
          </note>
          <note>
            Herr talman! Jobbkrisen är här. Sysselsättningen sjunker och
            arbetslösheten stiger. Under oktober och november varslades så
            mycket som 40 000 människor. Men många fler kommer att mista jobbet.
          </note>
          <note>
            Det blir ett par riktiga skitår, sade en uppgiven arbetsmarknadsminister
            i veckan en minister som på alla sätt nu försöker distansera sig
            från sitt ansvar.
          </note>
          <note>
            Visst kom finanskrisen som en överraskning för de flesta. Den
            kan man inte lasta den moderatledda regeringen för. Men den moderatledda
            regeringens orättvisa jobbpolitik, vars kärna var en otrygghetschock
            att försämra allas trygghet, för att på så sätt jaga in sjuka
            och arbetslösa i låglöneträsket fungerade inte. Den politiken
            har ni på högerkanten ansvaret för. Ni har också ansvaret för
            att ni därmed har lagt grunden för ett Sverige där klyftorna nu
            i rask takt kommer att öka och för ett Sverige som står svagt
            rustat att möta sämre tider. Det kommer att bli uppenbart för
            de allra flesta framöver.
          </note>
          <note>
            Därutöver har alla kunnat bevittna den moderatledda regeringens
            makalösa passivitet att möta effekterna av jobbkrisen som förstärkts
            av finanskrisen. In i det sista höll man emot, och till slut kröp
            man till korset. Men de samlade reaktionerna har varit: för lite
            och för sent.
          </note>
          <note>
            Herr talman! Om den moderata jobbpolitiken i största allmänhet
            har varit misslyckad kan man inte tala om något annat än ett veritabelt
            jobbfiasko på integrationsområdet. Även om flera av de insatser
            som det redogörs för i skrivelsen Egenmakt mot utanförskap , som
            vi i dag behandlar tillsammans med budgetpropositionens utgiftsområde
            13 Integration och jämställdhet och de motioner som hör till,
            är vällovliga kan vi redan i dag konstatera att regeringen också
            på det här området har misslyckats med sitt övergripande mål:
            att minska utanförskapet.
          </note>
          <note>
            I dag dröjer det i genomsnitt sju år tills en man som kommit
            till Sverige är självförsörjande. För en kvinna dröjer det ännu
            längre. Skillnaden mellan inrikes och utrikes föddas förvärvsfrekvens
            är så mycket som 12 procent. Dessutom har arbetslösheten bland
            utrikes födda ökat så mycket som 16 procent det senaste året.
            Och ökningen har skett snabbare för den gruppen än för inrikes
            födda.
          </note>
          <note>
            Vi är medvetna om att den socialdemokratiska integrationspolitiken
            inte var lyckad. Därför fortsätter vi socialdemokrater självkritiskt
            i våra rådslag att förnya och förstärka vår politik också på det
            här området. Därutöver kommer den rödgröna framtidsalliansen att
            tillsätta en särskild grupp som ska formulera en politik som ger
            svar på hur vi möter storstadens utmaningar.
          </note>
          <note>
            Men samtidigt är det viktigt att slå fast: Den moderatledda regeringen
            har nu ansvaret. Er politik har gjort situationen mycket sämre.
          </note>
          <note>
            I dag ser vi ett Sverige där utanförskapet och klyftorna ökar.
            I dag ser vi ett Sverige där sammanhållningen eroderar. Sverige
            förtjänar bättre. En svensk regering borde kunna bättre.
          </note>
          <note>
            Sedan mitten av förra mandatperioden har vi socialdemokrater
            efterlyst en bättre ordning i flyktingmottagningen. Vi har velat
            se långsiktigt hållbara mottagningsstrukturer och till och med
            varit beredda till en uppgörelse över blockgränsen. Men i sin
            iver att vinna makten höll den borgerliga oppositionen den dörren
            helt stängd. Nu ser vi just att denna arroganta och oansvariga
            hållning kommer att slå tillbaka med full kraft mot den borgerliga
            regeringen.
          </note>
          <note>
            Det vet Moderaterna. Därför hände något mycket anmärkningsvärt
            precis inför det framtidskonvent som Moderaterna anordnade. Då
            skickades nämligen två moderata riksdagsledamöter ut för att kritisera
            sin egen regerings passiva politik. Det är en kritik som vi välkomnar.
            För lite har gjorts, och det som har gjorts har haft väldigt lite
            effekter. Det mesta har handlat om nya utredningar, små omorganiseringar
            och insatser som inte fungerar. Ta bara instegsjobben, borgerlighetens
            flaggskepp för att klara integrationen på arbetsmarknaden, som
            fortfarande omfattar mindre än 2 000 nyanlända i hela vårt avlånga
            land.
          </note>
          <note>
            Herr talman! Parallellt med vårt förnyelsearbete pågår också
            ett aktivt och kritiskt oppositionsarbete. Några viktiga utgångspunkter
            och ståndpunkter som vi har flaggat för är följande.
          </note>
          <note>
            För det första: Vi välkomnar att kommunerna ges ett förstärkt
            anslag för extraordinära kostnader under kommande år, men det
            är för lite. Vi vill ha en bättre samordnad och långsiktigt hållbar
            flyktingmottagning. Vi vill att fler kommuner ska ta ansvaret
            för flyktingmottagningen, att de kommuner som tagit ett större
            ansvar ska få extra stor hjälp och att introduktionsersättningen
            som går till kommunerna ska göras om för att bättre spegla de
            behov som kommunerna har.
          </note>
          <note>
            För det andra: Vi välkomnar den försöksverksamhet som ni döpt
            till etableringssamtal som går ut på att tidigarelägga den första
            kontakten med Arbetsförmedlingen för nyanlända. Men vi vill se
            ett starkare jobbfokus i hela introduktionen. Jobb och arbetsgemenskap
            är den viktigaste nyckeln in i Sverige. Alla steg i välkomnandet
            av en nyanländ människa ska just därför fokusera på jobb. Det
            handlar om att korta Migrationsverkets handläggningstider. Det
            handlar om vilket fokus man har vid kommunplacering. Det handlar
            också om fokus på arbete och praktik som det ges möjlighet till
            därefter.
          </note>
          <note>
            För det tredje: Vi välkomnar de ökade resurserna för kompletterande
            utbildning och validering inom hälso- och sjukvårdsutbildningar.
            Sverige ska bli bättre på att ta till vara de utbildningar och
            yrkeserfarenheter som människor har med sig till vårt land. Det
            är väl känt att så inte är fallet. Det är ett enormt slöseri.
          </note>
          <note>
            Vi vill utveckla ett nytt och snabbt spår in i högskolan för
            dem som har högskolebakgrund. Vi vill också se till att det finns
            en nationell strategi för validering som tar till vara utländska
            examina och yrkeskunskaper.
          </note>
          <note>
            För det fjärde: Vi välkomnar Lärarlyftet för sfi-lärarna. Vi
            tror på utbildning som en väg att förverkliga drömmen om att komma
            in i arbetslivet. Men vi vill investera mer i människors vilja
            till arbete. Även om nyanlända har olika förutsättningar att klara
            svenska språket ska målet vara tydligt: arbete och självförsörjning.
            Det ställer krav på individuell, flexibel och yrkesinriktad svenskundervisning.
          </note>
          <note>
            För det femte: Vi välkomnar införandet av diskrimineringsersättning.
            Det ska kosta att kränka likabehandlingsprincipen och att kränka
            människovärdet. Men det räcker inte heller. Vi vill se världens
            bästa arbetsgivare i Sverige. I ett anständigt samhälle behandlas
            alla lika. Vi vill genomföra fler aktiva insatser för att bekämpa
            denna orättvisa. Vi ger därför större anslag till Diskrimineringsombudsmannen.
            Vi vill också att offentliga tjänster ska kunna tillsättas genom
            ett avidentifierat ansökningsförfarande.
          </note>
          <note>
            Herr talman! Vi älskar Sverige. Sverige är ett rikt och jämlikt
            land där var och en tar sin del av ansvaret för sin egen och vår
            gemensamma framgång. I Sverige är arbetslinjens rättigheter och
            skyldigheter viktiga för alla. I Sverige delar vi på risker och
            bejakar utveckling. Och vi är lika inför lagen. Dessa värderingar
            är grunden för det socialdemokratiska kontraktet med svenska folket.
          </note>
          <note>
            Den moderatledda regeringen slöt ett enda avtal med väljarna
            2006: att minska utanförskapet. Men nu minskar jobben, och utanförskapet
            ökar.
          </note>
          <note>
            Vi ser hur näringspolitiken har försummats och hur arbetsmarknadsutbildningarna
            och arbetspraktiken har urholkats. Vi ser hur de som står längst
            bort från arbetsmarknaden har låsts in i så kallade garantier.
            Vi ser nu också en regering som själv erkänner att den har misslyckats
            och förutspår en arbetslöshet på så mycket som 10 procent. Denna
            orättvisa jobbpolitik kommer att drabba alla oavsett var man är
            född, även nyanlända, eftersom jobb som sagt är den viktigaste
            nyckeln in i det svenska samhället.
          </note>
          <note>
            Jag yrkar bifall till reservationerna 6 och 8, men vi socialdemokrater
            står givetvis bakom alla våra reservationer.
          </note>
          <note>
            Den moderatledda regeringen är på god väg att ensidigt bryta
            sin del av avtalet med svenska folket med alla som har varslats
            i industrin, i byggsektorn och i tjänstesektorn, med alla som
            fått sin otrygga anställning förkortad och inte förlängd, med
            alla ungdomar som inte fick chansen i denna historiska högkonjunktur,
            med alla långtidsarbetslösa som fortfarande står och väntar på
            sin tur och med alla som har kommit till Sverige från andra länder.
            Sverige förtjänar bättre. Svenska folket förtjänar en starkare
            arbetslinje och en helt annan regering.
          </note>
          <note type="speaker">
            Anf. 2 KALLE LARSSON (v):
          </note>
          <note>
            Herr talman! Låt mig till att börja med i allt väsentligt instämma
            i det som nyss sades. Det är en oroväckande tid som vi går till
            mötes.
          </note>
          <note>
            Jag minns en tavla hemma hos min farmor, som nu är saligen insomnad,
            där det stod: När krubban är tom bits hästarna. Det är ett gammalt
            ordspråk som säkert är känt för många.
          </note>
          <note>
            Men vi riskerar nu att gå in i en tid då varsel, uppsägningar
            och kriser drabbar så många människor att en del av dem kommer
            att leta efter syndabockar. En del kommer att söka efter att det
            är någon annans fel än ens eget. Det är naturligt och mänskligt.
            Risken är stor att vi då liksom vid tidigare tillfällen av kris,
            varsel och massarbetslöshet kommer att få se blickar kastas mot
            invandrare, som att det är invandrarna som bär skulden för de
            problem som man själv drabbas av.
          </note>
          <note>
            Det saknas inte saker att oroa sig för massuppsägningar, varsel,
            arbetslöshet, social oro och frustration som griper omkring sig
            i vårt samhälle. Detta drabbar många människor, vanliga människor,
            som kanske får gå från hus och hem och som får lämna en ganska
            trygg social situation, en situation som de trodde att de skulle
            kunna leva i resten av livet fram till en pension som de kanske
            kunde hoppas på skulle erbjuda någorlunda frihet och självständighet.
            I stället är det nu arbetslöshet. Man blir ställd utanför. Det
            ger inte bara ekonomiska problem för en själv och ens närmaste
            utan stora mänskliga problem.
          </note>
          <note>
            Vad har regeringen då erbjudit? Bleka och syrefattiga är de paket
            som regeringen har presenterat. Många har sagt att det är otillräckligt.
            Det är en underdrift. Det är i det närmaste ingenting annat än
            höjd a-kassa. Det är i det närmaste ingenting annat än ytterligare
            sänkta skatter som minskar det gemensamma handlingsutrymmet och
            som gör att det blir mycket svårare än annars att göra de offensiva
            satsningar på konjunkturpolitik och stimulanspaket som hade varit
            nödvändiga nu. Det är vad den borgerliga regeringen har presenterat
            för svenska folket.
          </note>
          <note>
            Men det är inte det enda. Det är tyvärr värre än så. Man har
            också börjat presentera en människosyn och en verklighetsbild
            där det blir alltmer uppenbart vilka som bär problemen.
          </note>
          <note>
            Herr talman! Jag är ganska kär i mina egna ord, som kammarens
            ledamöter är väl förtrogna med. Men jag tänkte för en gångs skulle
            låna min röst i ett lite längre citat till en annan person, frilansjournalisten
            Petter Larsson. Han skriver följande i en artikel:
          </note>
          <note>
            Europas högerpartier har gjort kalkylen att lite hederlig främlingsfientlighet
            är ett lågt pris för att vinna regeringsmakten. Nu har också de
            svenska moderaterna dragit den slutsatsen. Man kopierar i princip
            Sarkozys recept från Frankrike, där denne krossat Nationella Fronten
            genom att överta dess politik.
          </note>
          <note>
            I andra länder Danmark, Österrike, Italien har i stället högerradikala
            partier direkt tagits in i regeringen eller fått samarbeta med
            den. I Norge förbereder delar av den etablerade högern samverkan
            med Fremskrittspartiet.
          </note>
          <note>
            Det är svårt att inte tolka den samlade utvecklingen som ett
            tecken på att den breda antifascistiska allians av allt ifrån
            kommunister till konservativa, som erfarenheterna av nazismen
            skapade i Europa, nu är på väg att undergrävas.
          </note>
          <note>
            Fascism låter drastiskt, och där är vi inte än. Den nya europeiska
            högern skulle aldrig ta ordet i sin mun. Men den bär otvetydigt
            på starkt auktoritära och repressiva drag, främlingsfientlighet,
            hets mot de svaga och, givetvis, mot den politiskt korrekta elit,
            som undertrycker folkets påstått naturliga fördomar.
          </note>
          <note>
            Det är en omsvängning av historiska mått vi bevittnar, men i
            så små steg att vi vänjer oss vid klimatförändringen.
          </note>
          <note>
            Moderaternas omgörning till de nya moderaterna bygger i grunden
            på att ställa de skötsamma mot de kostsamma: vi som arbetar mot
            dem som inte arbetar. Men fram till nyligen har man undvikit att
            peka ut samhällets fiender som just de invandrade. Nu är också
            den gränsen passerad.
          </note>
          <note>
            Jag fortsätter att citera ett avsnitt till.
          </note>
          <note>
            Och den 27 augusti tog moderaterna ett avgörande steg. Då gick
            tre moderatpolitiker i en debattartikel i Dagens Nyheter djärvt
            till storms mot landets invandrare. Budskapet var solklart: De
            lever på bidrag och jobbar svart, erkänner inte barns, kvinnors
            och sexuella minoriteters rättigheter, utan prioriterar familj,
            klan, grupp och kultur. Men svenska politiker vågar inte ställa
            krav på dem, eftersom de då stämplas som främlingsfientliga.
          </note>
          <note>
            Hade sverigedemokrater eller nationaldemokrater sagt något liknande
            vilket de gör hade de ignorerats som rasistiska tokskallar. Man
            kan ännu inte ha Hitler på väggen och vinna val i Europa.
          </note>
          <note>
            Men den etablerade högern kommer billigare undan, just för att
            den inte har några starka kopplingar till den gamla fascismen.
            Vi vill ju så gärna tro dem när de bedyrar att de är liberaler
            och antirasister. Inte skulle väl de?
          </note>
          <note>
            Under hösten har Moderaterna sedan följt upp detta utspel. Bland
            annat vill man hindra invandrare att bosätta sig där de vill,
            under hot om att mista socialbidrag och andra ersättningar, och
            så vill man att de ska skriva kontrakt med staten om att de begripit
            att man inte får slå kvinnor i Sverige och lite sådant.
          </note>
          <note>
            Vi lever, som jag nämnt, i en farlig tid där uppfattningen är
            att det krävs särskilda åtgärder. Specifika och speciella krav
            som ställs på invandrare börjar sprida sig i den politiska debatten.
            Moderaterna är väl de som nu, kan man säga, tagit över ledningströjan
            i den diskussionen.
          </note>
          <note>
            Men det går, herr talman, att välja en annan väg. Det går att
            föra en politik som i stället ger alla rätten till arbete, som
            inte bara ser krisen i ekonomin som en kris för tillfället utan
            som en systemkris och som ger oss förtroendevalda ett politiskt
            ansvar att göra någonting för att komma till rätta med de systembrister
            som vi i dag ser resultatet av.
          </note>
          <note>
            Vi i Vänsterpartiet satsar på omfattande arbetsmarknadsutbildningar,
            på anställningar i offentlig sektor och på åtgärder inom företagsvärlden.
            Vi satsar på rätten till bostad och på bostadsbyggande. Inte minst
            nu när vi får höra att man bedömer att bostadsbyggandet drastiskt
            kommer att sjunka framöver är sådana insatser av avgörande betydelse
            både för att ge arbete och hålla i gång ekonomin och för att komma
            till rätta med trångboddhet och kunna föra en social bostadspolitik
            värd namnet.
          </note>
          <note>
            Vi säger dessutom att det nu kanske är dags att ta inte bara
            politiskt ansvar för att rädda banker utan kanske också politiskt
            ansvar för att styra ekonomin på ett sådant sätt att vi i framtiden
            undviker den här typen av kriser.
          </note>
          <note>
            Herr talman! I dag presenterar Boverket en rapport där man avslöjar
            vad några av oss, men alltför få, länge har vetat, nämligen att
            den som har ett eget boende klarar sig bättre när det gäller att
            skaffa arbete och bostad än den som bor på någon av Migrationsverkets
            anläggningar. Kammarens debatt under de senaste åren har ju fokuserat
            på hur illa det är med eget boende.
          </note>
          <note>
            Låt mig vara en av de första som säger att det är helt uppenbart
            att vi har en alldeles för stor trångboddhet. Vi har sociala problem
            och, som ett resultat av det, en social frustration i många stadsdelar
            och områden i landet.
          </note>
          <note>
            Men faktum kvarstår när vi nu ser resultatet av denna undersökning:
            De människor som bor i anläggningsboenden, som en del av alliansens
            partier vill förvisa dem till utan att de har något val, klarar
            sig sämre än de som trots allt har möjlighet till eget boende.
          </note>
          <note>
            Därför vill vi vända på det och i stället ställa krav på att
            samtliga kommuner i landet ska ha en skyldighet att dels ta emot,
            dels erbjuda en introduktionsverksamhet av bra kvalitet för alla.
            Det är dags att nu ta det steget.
          </note>
          <note>
            I stället för att peka ut den enskilde som ensam ansvarig för
            sin sociala situation kräver vi att man tar ett politiskt ansvar
            och ger kommunerna i uppdrag att se till att ordna introduktionsverksamhet
            för alla. Skyll inte på att ni inte har några lägenheter, utan
            bygg i stället lägenheter! Skyll inte på att ni inte har några
            arbetstillfällen, utan skapa arbetstillfällen! Skyll inte på att
            skolan inte har plats för barn, utan skapa en plats för barn och
            ge dem rätt till utbildning av god kvalitet!
          </note>
          <note>
            Det här är en annan väg än den vi nu har slagit in på. Därför
            vill jag säga att jag i det här sammanhanget står bakom samtliga
            våra reservationer i betänkandet. Men jag yrkar bifall bara till
            reservation 7 under punkt 5.
          </note>
          <note>
            Herr talman! Vi företräder också detta är väl känt i den allmänna
            debatten och i denna kammare detta med regularisering, amnesti
            för personer som varaktigt befunnit sig här även utan tillstånd.
          </note>
          <note>
            Vi är många som samlades i protest mot hur Utlänningsnämnden
            för en femtio år sedan behandlade många människoöden. Fortfarande
            är bokslutet för den tiden inte avgjort. Därför kräver vi att
            alla som i ett år befunnit sig i Sverige och som kan bevisa det
            och som inte är skyldiga till grov brottslighet ska få chansen
            att stanna i Sverige. Det skulle ge en möjlighet för alla papperslösa
            som i dag befinner sig i Sverige och som lever helt utanför de
            trygghetssystem som de flesta av oss tar för självklara. De lever
            med löner på 20 eller 30 kronor. De lever ett liv utan att kunna
            klaga på chefen därför att hotet hela tiden är överhängande: Klagar
            du på villkoren och kräver du högre lön kommer kanske polisen
            och knackar på din dörr. Du kastas ut ur landet.
          </note>
          <note>
            Vi har sett de små steg som den borgerliga regeringen har pressats
            att ta. Man utreder frågan om hur papperslösas barn ska få rätt
            till skola. Vi kräver att den utredningen presenterar sitt resultat.
            Inom departementet håller man på med överläggningar i frågan om
            vård ska ges på lika villkor till alla eller inte. Ja, det är
            faktiskt det som frågan handlar om.
          </note>
          <note>
            Ska man ha rätt till vård på lika villkor när man finns i det
            här landet eller ska man inte ha det? Varför frågan över huvud
            taget behöver utredas får någon av alliansföreträdarna försöka
            förklara. Vi begriper det inte utan kräver att de mänskliga rättigheterna
            ska vara just mänskliga, inte bara medborgerliga.
          </note>
          <note>
            Herr talman! Det som sker är att man från den borgerliga regeringens
            sida för en politik där man säger: Lönsamma invandrare är välkomna.
            Olönsamma flyktingar som ställer till bekymmer kan ta sitt pick
            och pack och lämna landet.
          </note>
          <note>
            Det är precis så politikens utformning ser ut. Arbetskraftsinvandring
            helt och hållet på företagarnas villkor, utan garantier för att
            man ska få värdiga villkor och utan garantier för att man ska
            kunna skapa ett värdigt liv här i landet, har röstats igenom tidigare
            i höst i denna kammare. De murar som runt om i Europa växer för
            flyktingar har vi sett alltför många exempel på.
          </note>
          <note>
            Vi vill bryta den utvecklingen. Rätten till asyl är också en
            mänsklig rättighet. Om man ska ha arbetskraftsinvandring till
            Sverige ska det ske med garantier för att det är värdiga och vettiga
            villkor.
          </note>
          <note>
            Herr talman! Mitt anförande kommer senare i debatten här att
            kompletteras av Josefin Brink. Hon kommer att ta upp frågor som
            rör jämställdhet. Men låt mig redan nu konstatera att den utveckling
            som vi ser, där regeringen hellre sänker skatter än satsar på
            transfereringssystemen, i sig är en utveckling som klyftorna ökar
            mellan män och kvinnor, som ökar skillnaderna i fråga om ekonomiska
            möjligheter och därmed också i fråga om makt mellan män och kvinnor.
            När massarbetslösheten griper omkring sig kommer både män och
            kvinnor att bli arbetslösa. Tyvärr ser vi i dag i spåren av den
            borgerliga politiken att kvinnor drabbas hårdare, precis så som
            jag beskrivit att invandrade hårdare drabbas.
          </note>
          <note>
            Jag ska avsluta med ytterligare ett kort citat från samma sida
            som tidigare:
          </note>
          <note>
            Moderaterna öppnar dammluckorna, i alla fall på glänt. De övriga
            borgerliga partierna tiger. Socialdemokratin vacklar. Det är naturligtvis
            meningslöst att i det läget hoppas på att vänstern ensam ska kunna
            upprätthålla efterkrigstidens antifascistiska överenskommelse.
            Den måste istället räddas av den anständiga borgerligheten, som
            jag hoppas finns, alltså av uppriktiga liberaler inom folkpartiet
            och moderaterna och av humanistiska flyktingvänner inom kristdemokratin.
            Den avgörande frågan är inte hur hårt motstånd vänsterblocket
            kan göra, utan hur länge den anständiga borgerligheten låter sig
            köras över av en makthungrig höger vars liberala spärrar släpper
            en efter en.
          </note>
          <note>
            Om de inte orkar protestera nu finns risken att 2008 i efterhand
            kommer att betraktas som det år Sverige anslöt sig till den nya
            tidsandan.
          </note>
          <note type="speaker">
            Anf. 3 ULF HOLM (mp):
          </note>
          <note>
            Herr talman! Regeringens politik havererar på allt fler områden.
            Det misslyckade fullskaleförsöket med en raserad a-kassa är ett
            område. Oförmågan att se att klimatåtgärder behöver vidtas också
            i Sverige, till exempel genom en kraftig satsning på förbättrad
            järnvägstrafik, är ett annat område. Också inom området integration,
            diskriminering och jämställdhet ser vi nu hur den moderatledda
            regeringen misslyckats och att viktiga initiativ för förändringar
            uteblir.
          </note>
          <note>
            För Miljöpartiets del råder det inget tvivel om att alla i dag
            inte har samma rättigheter och möjligheter att verka i vårt samhälle.
            I statistiska granskningar av arbetsmarknaden, på den politiska
            arenan och i fråga om brottsutsattheten framträder uppenbara skillnader
            mellan olika grupper i samhället. Medan den moderatledda regeringen
            inte tar några initiativ för förändringar menar vi från Miljöpartiet
            att det är dags att gå vidare och utveckla en politik som inte
            begränsas till ett strikt antidiskrimineringsperspektiv. Det är
            dags för förändringar för framtiden. Miljöpartiets samlingsnamn
            för denna politik är politik för lika rättigheter.
          </note>
          <note>
            Arbetet med att skapa ett samhälle där alla i realiteten ges
            lika rättigheter kräver insatser på många områden, framför allt
            gäller det inom området arbetslivet. För att samordna dessa insatser,
            för att samla den kunskap på området som finns i dag, behövs att
            en särskild myndighet för lika rättigheter inrättas. Myndigheten
            för lika rättigheter bör ha ett brett mandat att arbeta med strategiska
            frågor, till exempel information, utbildning, metodutveckling,
            omvärldsbevakning och opinionsbildning. Genom ett helhetsgrepp
            skapas förutsättningar för ett bredare genomslag för en övergripande
            politik för lika rättigheter, samtidigt som myndigheten måste
            stödja offentliga aktörer som kommuner, landsting och statliga
            myndigheter liksom enskilda sådana som antidiskrimineringsbyråerna.
          </note>
          <note>
            Medan vi ser att den moderatledda regeringen sakta men säkert
            håller på att montera ned de lokala antidiskrimineringsbyråerna
            menar vi från Miljöpartiet att denna politik måste fortsätta och
            att antidiskrimineringsbyråerna gör ett oerhört viktigt arbete
            med att stärka politiken.
          </note>
          <note>
            Herr talman! Principen om EBO, det vill säga att som flykting
            få bosätta sig där man vill, är helt central för Miljöpartiets
            syn på respekten för individens rättigheter. EBO bör därför upprätthållas.
            Miljöpartiet menar att det är viktigt att fler kommuner solidariskt
            delar det nationella ansvaret för flyktingmottagandet. I dag står
            vi tyvärr inför en situation där ett fåtal kommuner tar emot allt
            fler flyktingar medan andra kommuner inte tar emot någon. Glädjande
            nog kan vi konstatera, som vi alla har hört i dag i Ekots sändningar,
            att Boverket presenterat en rapport som har studerat frågan om
            val av bostadsort för nyanlända. Resultatet är att bäst integration
            sker vid eget val av bostad, precis som vi från Miljöpartiet alltid
            har hävdat. Slutsatsen är glasklar: Flyktingar som själva väljer
            bostadsort under sina första år i Sverige integreras snabbare
            och bättre än de som placeras av myndigheterna. Därför bör vi
            från statligt håll inte syssla med det.
          </note>
          <note>
            Rapporten från Boverket, herr talman, är mycket välkommen. Samtidigt
            med detta kan vi konstatera att det finns problem med kommunernas
            möjligheter och vilja att erbjuda bra bostadsförhållanden och
            chans till arbete så snart som möjligt. Det är begränsat på flera
            ställen i Sverige.
          </note>
          <note>
            Vissa kommuner tycks också anse att det är mer en kostnad i stället
            för en investering för framtiden att ta emot flyktingar. Därför
            är det så viktigt att vi från statligt håll, som Miljöpartiet
            föreslår, erbjuder kommunerna bättre anslag när det gäller flyktingmottagande.
            Vi vill därför tillföra 200 miljoner kronor för att stödja de
            kommuner som tar emot flyktingar så att inte kostnaden blir ett
            hinder för att ta emot dem.
          </note>
          <note>
            Herr talman! Miljöpartiet anser att politiken måste bygga på
            att de anlända flyktingarna så snart och så snabbt som möjligt
            ges en chans att bli aktiva och respektera det svenska samhället.
            Då är underlättandet av inträde på arbetsmarknaden A och O.
          </note>
          <note>
            Den moderatledda regeringen har tyvärr försuttit dessa möjligheter
            och sätter oss nu i en situation där utvecklingen är tvärtom.
            Det är fler och fler personer med utländsk bakgrund som inte får
            en chans på arbetsmarknaden på grund av diskriminering när de
            söker arbete. Det gör det svårare att komma ut på arbetsmarknaden.
            De som får jobb har samtidigt mycket lägre inkomst än svenskar
            i övrigt. Det är en utveckling vi måste vända och som vi måste
            ta itu med.
          </note>
          <note>
            Regeringens förslag om etableringssamtal är en av de få ljuspunkterna
            som Miljöpartiet kan se. Det skulle kunna hjälpa till att få en
            bättre etablering på just arbetsmarknaden. Men det är också en
            av de få ljusglimtarna i regeringens politik. Vi tror till exempel
            inte alls på regeringens förslag om individbaserad stimulansersättning.
            Vi tror att det är helt fel väg att gå när det gäller att lyckas
            med integration. Det viktigaste är att fler kommer ut i arbete
            med anständiga löner och arbetsvillkor i övrigt. Så skapas verklig
            integration.
          </note>
          <note>
            Mycket av dagens diskriminering och försvårande av integration
            sker tyvärr på arbetsmarknaden. Därför är det välkommet att fack,
            och också arbetsgivare för den delen, har tagit ett större ansvar
            för frågorna de senaste åren. Vi ser att fackföreningar jobbar
            mycket bättre och mycket mer systematiskt med att förbättra integrationen
            och försöka få bort den diskriminering som i dag sker på arbetsmarknaden.
            Denna politik måste vi stödja.
          </note>
          <note>
            Från Miljöpartiets sida avsätter vi också mer resurser för att
            stödja personer med invandrarbakgrund att till exempel starta
            eget företag. Vi ger mer resurser, 100 miljoner, till mikrokrediter
            för personer med invandrarbakgrund. Vi måste ha arbetspraktik
            för att personer ska kunna visa upp vad de kan göra. Många som
            kommer till Sverige har bra utbildning, men på grund av den diskriminering
            som sker i samhället har de tyvärr svårare att komma ut på arbetsmarknaden.
            Arbetspraktik kan vara ett sätt att komma till rätta med detta.
            Vi måste satsa mer på utbildning, och vi måste få en bättre validering
            för framtiden för att se till att inte skapa onödiga hinder på
            arbetsmarknaden för en bra integration.
          </note>
          <note>
            Herr talman! Betänkandet handlar också om jämställdhetspolitik.
            Sverige behöver en aktiv jämställdhetspolitik på många områden.
            Handlingsplanen för att minska våldet mot kvinnor och handlingsplanen
            mot prostitution är bra steg i fråga om konkreta åtgärder. Vi
            från Miljöpartiet anser att regeringens insatser på området har
            varit alltför begränsade. Vi anser att utgångspunkten bör vara
            att öka samverkan mellan olika samhälleliga krafter, till exempel
            myndigheter och kommunala insatser. Inte minst frivilligorganisationerna
            spelar en avgörande roll inom detta område.
          </note>
          <note>
            Inom rättsväsendet, det vill säga domare, nämndemän, åklagare
            och polisväsen, behövs fortfarande satsningar på jämställdhetsutbildning.
            Vi måste ta ett steg vidare på dessa områden. Det har blivit bättre,
            men det kan bli ännu bättre. Vi måste fortsätta den satsning vi
            har slagit in på och inte, som den moderatledda regeringen, dra
            ned på insatserna.
          </note>
          <note>
            Det behövs också kompetensutveckling inom området våld i hederns
            namn och riktade satsningar på information om samkönat våld. Vårdpersonal
            bör genomgå en fortbildning i genusfrågor, och det krävs forskning
            om hur våldsutsatta kvinnor behandlas inom vården. Till sist behövs
            också höjda anslag för kvinnojourernas verksamhet.
          </note>
          <note>
            Utöver dessa förslag, herr talman, som anknyter till handlingsplanen
            anser Miljöpartiet att det från anslaget Särskilda jämställdhetsåtgärder
            ska tillföras medel till anslaget Jämställd kultur och fritid
            och till jämställdhetsutbildning av personal i kommunerna. Anslagen
            bör också finansiera inrättande av ett jämställdhetsråd med ansvar
            att samordna och utvärdera det jämställdhetspolitiska arbetet.
          </note>
          <note>
            Miljöpartiet konstaterar att regeringen föreslår att anslaget
            Särskilda jämställdhetsåtgärder minskas med 393 miljoner kronor
            för 2011 i jämförelse med 2010. Miljöpartiet ser i dagsläget inga
            tecken på att det inte kommer att krävas minst lika mycket resurser
            även för 2010 när det gäller jämställdhetsåtgärder.
          </note>
          <note>
            Herr talman! Att skyddas mot diskriminering är en mänsklig rättighet.
            Politiken mot diskriminering måste därför stärkas ytterligare.
            Alla ska ha samma rättigheter och möjligheter att verka i vårt
            samhälle. Frågan om jämställdhet och jämlikhet handlar om mer
            än diskriminering. Den handlar också om normer och maktstrukturer
            som vi ser i samhället.
          </note>
          <note>
            Sverige har i århundraden präglats av att vita heterosexuella
            medelålders män utan funktionsnedsättning haft makt- och tolkningsföreträde
            inom de flesta områden. Därför har vi i dag en infrastruktur som
            gynnar mäns resande, en boendepolitik anpassad efter kärnfamiljen
            och en skola där svensk bakgrund premieras.
          </note>
          <note>
            Från Miljöpartiets sida menar vi att det är dags att gå vidare
            och utveckla en politik som inte längre är begränsad till ett
            strikt antidiskrimineringsperspektiv. Detta innebär att hela den
            generella politiken måste genomlysas ur ett likarättsperspektiv,
            som vi har lagt fram flera förslag om och som jag också nämnt
            tidigare.
          </note>
          <note>
            Vi anser även att det är viktigt att stärka möjligheterna för
            enskilda aktörer att driva diskrimineringsmål i domstol. I dag
            förhindrar de höga rättegångskostnaderna i praktiken andra aktörer
            än ombudsmän och fackförbund att driva rättsprocesser om diskriminering.
            Därmed inte sagt att ombudsmän och fackföreningar gör ett dåligt
            jobb, men vi behöver utvidga området. Därför föreslår vi från
            Miljöpartiet att staten inrättar en fond ur vilken diskrimineringsbyråer
            och andra privata aktörer kan söka pengar för att kunna driva
            diskrimineringsmål, liknande det förslag som lagts fram i den
            offentliga utredningen Det blågula glashuset strukturell diskriminering
            i Sverige som kom 2005. Vi uppmanar regeringen att ta en titt
            på detta förslag.
          </note>
          <note>
            Herr talman! Jag instämmer givetvis i och står bakom samtliga
            reservationer, men för tids vinnande yrkar jag bifall bara till
            reservation 3 under punkt 3 och till reservation 9 under punkt
            7.
          </note>
          <note type="speaker">
            Anf. 4 ELISABETH SVANTESSON (m):
          </note>
          <note>
            Herr talman! För hundra år sedan var det bara 1 procent av Sveriges
            befolkning som var född utanför landets gränser. I dag är 1213
            procent födda i ett annat land. Bara förra året var den sammanlagda
            invandringen till Sverige 100 000 personer. Det är den högsta
            i vårt lands historia.
          </note>
          <note>
            Migration har berikat och påverkat oss både som individer och
            som nation. Sverige hade aldrig kunnat utvecklas och bli det land
            som vi nu är utan att människor migrerat hit av olika anledningar.
            Men att på relativt kort tid gå från ett homogent samhälle till
            ett mångkulturellt är också fyllt av utmaningar för oss som individer,
            vare sig vi är födda här eller i ett annat land, men också för
            oss som nation. Det ställer också krav på politiken att forma
            den så att den hjälper och inte stjälper, att den aktiverar och
            inte passiviserar och att den inte dämpar människors egen initiativkraft.
          </note>
          <note>
            De flesta som bor i Sverige men som är födda i ett annat land
            har lyckats väldigt bra med att etablera sig. De har rotat sig.
            Några fick ett jobb som de var utbildade för, och andra har tagit
            jobb inom andra områden. Andra hoppas också att det ska gå bättre
            för den generation som kommer efter. Men tyvärr har alltför många
            utrikes födda hamnat utanför arbetsmarknaden. Det har delvis berott
            på en omhändertagande integrationspolitik som säkert haft goda
            intentioner men i verkligheten blivit en passiviserande fälla
            för den enskilde.
          </note>
          <note>
            Herr talman! I dag ska vi diskutera arbetsmarknadsutskottets
            betänkande AU1. Här finns utgiftsområde Integration och jämställdhet.
            Men vi har också i det här betänkandet att behandla den skrivelse
            från regeringen som heter Egenmakt mot utanförskap regeringens
            strategi för integration .
          </note>
          <note>
            Jag tycker att den inriktning av integrationspolitiken som regeringen
            nu har lagt fast för den här mandatperioden är helt rätt. Strategin
            utgår från en mycket tydlig problemanalys. Regeringen blundar
            inte för de utmaningar som finns. I stället tar man tag i verkligheten
            och söker finna lösningar.
          </note>
          <note>
            Det är särskilt två områden som jag menar behöver särskilda insatser.
            Det ena området handlar om nyanländas etablering och det andra
            om att rikta insatser till områden där utanförskapet har bitit
            sig fast som allra mest. Just dessa inriktningar finns också i
            regeringens strategi.
          </note>
          <note>
            Varför är det här så viktigt? Jo, vi vet att ju längre en person
            står utanför arbetsmarknaden, desto svårare är det sedan att ta
            sig in. Det gäller alla. Därför är det oroväckande att det tar
            så lång tid för många av de nyanlända att få sitt första jobb.
            Precis som Luciano Astudillo hänvisade till kom det en rapport
            2006 som visade att mediantiden för nyanlända att få ett jobb
            är sju år. Om man tittar bara på kvinnor som grupp är den tio
            år.
          </note>
          <note>
            Jag har sagt det förr i den här kammaren, och jag säger det gärna
            igen: Kommunerna har i drygt 20 år haft ansvaret för att ge individer
            introduktion till arbets- och samhällsliv. Är man snäll kan man
            säga att detta har skett med varierande resultat. Är man lite
            mer rakt på kan man säga att det i stort sett har misslyckats.
            Rapport efter rapport har påvisat att det tar för lång tid. Men
            man behöver inte läsa forskningsstudier för att komma fram till
            det. Det räcker att åka runt i Sverige, från längst upp i norr
            till längst ned i söder, för att se att mycket av den introduktion
            som kommunerna ger inte fungerar. Därför menar jag att den allra
            viktigaste integrationspolitiska insatsen som nu görs är att regeringen
            tar tag i mottagandefrågor och etableringsfas. Den utredning som
            bereds i Regeringskansliet kommer att förändra introduktionen,
            och det välkomnar jag, Moderaterna och alliansen.
          </note>
          <note>
            Det finns många goda förslag som kommer att ge den enskilde större
            möjligheter. Till exempel är arbetslinjen en väldigt tydlig röd
            tråd. Staten ska ha ett huvudansvar, Arbetsförmedlingen får ett
            utökat ansvar, och vi har ett förslag om lotsar som jag tycker
            är mycket intressant. Men regeringen gör redan nu, i väntan på
            den stora förändring som kommer, många konkreta saker för att
            förbättra integrationen. Det viktigaste vi i alliansen gör är
            att föra en generell politik som främjar arbete och arbetslinjen.
            Därför är alliansens jobbpolitik bra för alla och kanske främst
            för de utrikes födda.
          </note>
          <note>
            Herr talman! Låt mig också nämna några av de riktade insatser
            som nu görs. Arbetsförmedlingen fick för ett eller ett och ett
            halvt år sedan ett utökat ansvar att jobba med de nyanlända. Det
            är tydligt så i förordningen. Det är permanentat. Och det är efterlängtat.
            Jag ser en väldigt stor skillnad när jag besöker arbetsförmedlingar
            i dag mot för fem år sedan. Men vi har också gett ett tydligt
            uppdrag till Arbetsförmedlingen om etableringssamtal och organiserad
            vidareflyttning. Det tror jag kommer att påverka de val som nyanlända
            gör när det gäller bostadsort.
          </note>
          <note>
            Länsstyrelserna har med den här regeringen fått en viktig uppgift.
            Jag skulle vilja säga att det har blivit en hit. De samordnar
            på ett mycket bättre sätt i regionerna och i länen än vad som
            förut kunde ske. Kommunerna upplever att de har nära till en person
            på länsstyrelsen som nu kan hjälpa till med samordning, så att
            en kommun kan ordna bostad och en annan kommun kan bedriva introduktion.
            Det skedde inte förut. Och det var långt att ringa till någon
            på Integrationsverket i Norrköping.
          </note>
          <note>
            Inom sfi satsar vi också på att höja kompetensen hos lärarna.
            Instegsjobben, som jag absolut kan hålla med om och hade hoppats
            skulle ha varit många fler, ger just nu knappt 2 000 nyanlända
            ett arbete. Jag tror att det kan utvecklas mer. Vi satsar också
            pengar till Nutek för att stödja företagande. Almi har fått mer
            pengar till rådgivningsverksamhet för utrikes födda. Och nystartskontor
            kommer att etableras.
          </note>
          <note>
            Herr talman! Man kan då fråga sig: Vad vill egentligen vänsterkartellen?
            Är det en samlad vänstersida vi ser? Man spretar rätt så rejält.
            Socialdemokraterna hävdar i sitt yttrande att utvecklingen på
            integrationsområdet går åt helt fel håll. Men sanningen är faktiskt
            den rakt motsatta.
          </note>
          <note>
            Först och främst tror jag att vi här är helt överens om att nyckeln
            till integration är arbete. Om vi jämför antalet utrikes födda
            i sysselsättning 2006 och 2008 kan vi konstatera att det ökat
            med 71 100. Totalt i befolkningen var det 115 600 personer. Med
            andra ord står utrikes födda för den största delen av ökningen
            i antalet sysselsatta. Men Socialdemokraterna hävdar ändå att
            det går åt fel håll.
          </note>
          <note>
            Jag menar att alliansen gör många saker i helt rätt riktning,
            men än finns det jättemycket kvar att göra på det här området.
            Jag är glad att jag får vara med i en allians som kan arbeta framåt
            och utveckla politiken.
          </note>
          <note>
            En fråga som jag är väldigt glad över att regeringen har tagit
            tag i och som integrationsministern har lyft fram är frågan om
            att arbeta utifrån en gemensam värdegrund, om att ha en dialog.
            Är det möjligt att alla som bor i Sverige samlas kring en gemensam
            värdegrund? Jag tror det, och jag tror att det är nödvändigt för
            att hålla ihop samhället.
          </note>
          <note>
            Herr talman! I det här betänkandet som ska beslutas om i dag
            gör vi också satsningar på jämställdhetsområdet. Jag började mitt
            anförande med att beskriva vad som har hänt på migrationsområdet
            de senaste hundra åren. Ser vi till frågan om jämställdhet har
            det tack och lov hänt väldigt mycket på hundra år.
          </note>
          <note>
            För hundra år sedan hade männen nästan all makt i samhället.
            Det var inte allmän rösträtt. Det fanns i princip inga kvinnor
            i huset på andra sidan. För hundra år sedan hade kvinnorna ett
            beroendeförhållande till männen.
          </note>
          <note>
            Man skulle kunna säga att förr var kvinnorna beroende av eller
            bundna till sina män. Nu är många kvinnor i stället beroende av
            och bundna till det offentliga därför att så många kvinnor har
            sitt levebröd därifrån men också därför att många har ett underhållsstöd,
            försörjningsstöd, bostadstillägg eller sjukersättning från det
            allmänna. Beroendet av mannen har för många kvinnor alltså bytts
            ut mot beroendet av staten. Det finns mycket gott i detta, men
            det är inte ett helt nyttigt beroende. Kvinnor måste få mer makt
            över sin egen försörjning och ökade inkomster. Jag är övertygad
            om att alliansens politik med sänkta skatter är något som har
            gynnat kvinnor.
          </note>
          <note>
            Det är också viktigt att kvinnor får fler arbetsgivare att välja
            mellan så att man inte är beroende av en enda. I många små kommuner
            har kvinnor ofta bara en arbetsgivare att välja på.
          </note>
          <note>
            Det finns också annat att göra på jämställdhetsområdet. Regeringen
            gör tre större satsningar på jämställdhetspolitikens område. Den
            ena handlar om åtgärder inom ramen för handlingsplanen för att
            bekämpa mäns våld mot kvinnor. Den andra är handlingsplanen mot
            prostitution och människohandel som vi har behandlat tidigare
            i riksdagen. Den tredje satsningen är det uppdrag som regeringen
            har gett Forskningsrådet för arbetsliv och socialvetenskap.
          </note>
          <note>
            Genom att ta ett samlat grepp om dessa samhällsproblem möjliggörs
            verkligt genomgripande förändringar.
          </note>
          <note>
            Herr talman! Avslutningsvis konstaterar jag att det betänkande
            vi nu diskuterar innehåller en tydlig inriktning på integrationspolitiken.
            Det för oss också framåt i jämställdhetsfrågorna. Regeringen har
            gjort en bra analys och sätter in rätt åtgärder. Jag yrkar därför
            bifall till förslaget i utskottets betänkande.
          </note>
          <note>
            I detta anförande instämde Hillevi Engström, Reza Khelili Dylami
            och Sven Yngve Persson (alla m).
          </note>
          <note type="speaker">
            Anf. 5 KALLE LARSSON (v) replik:
          </note>
          <note>
            Herr talman! Jag har två frågor till Elisabeth Svantesson, men
            först måste jag be henne utveckla en sak. Hon sade i sitt anförande
            att oppositionen spretar. Sedan sade hon att Socialdemokraterna
            säger att utvecklingen går åt fel håll. Om Elisabeth Svantesson
            tror att vi är oense inom oppositionen på den punkten får hon
            nog tänka en gång till.
          </note>
          <note>
            Vi är i allt väsentligt överens om detta och också om breda delar
            av vilken utveckling vi i stället skulle vilja se. Det tror jag
            har framgått av det anförande som har hållits här i dag. Vi är
            inte överens om allt, men var inte orolig! Vi kommer att bli det.
          </note>
          <note>
            Mina två frågor handlar om eget boende. Kan vi inte en gång för
            alla inför kammarens ledamöter och inte minst för protokollet
            avgöra frågan om eget boende? Det har nämligen kommit en rapport
            från Boverket som mycket tydligt konstaterar att man klarar sig
            bättre om man har eget boende, till och med under de ganska dåliga
            förhållanden som det ofta innebär, än om man bor på Migrationsverkets
            anläggningar. Kan Elisabeth Svantesson för Moderaternas räkning
            än gång för alla avsluta diskussionen om att vi ska tvinga människor
            att flytta dit du eller staten vill?
          </note>
          <note>
            Min andra fråga rör kanske mer kuriosa eftersom det inte ligger
            i dagens betänkande. Skulle Elisabeth Svantesson möjligen kunna
            glädja och roa oss i kammaren med exempel på vad hon och Moderaterna
            uppfattar är svenska värderingar?
          </note>
          <note type="speaker">
            Anf. 6 ELISABETH SVANTESSON (m) replik:
          </note>
          <note>
            Herr talman! Jag skarvade lite i mitt anförande. Jag inser att
            något som ni alltid är överens om är att alliansen bara gör dåliga
            saker. Där kommer vi väl aldrig att hitta varandra.
          </note>
          <note>
            När det gäller boendet har jag också fått rapporten. Jag känner
            en av de forskare som har skrivit den, och vi pratade om den häromdagen.
            Det är verkligen ingen enkel fråga. Jag har stått vid många tillfällen,
            både i tv och här, och sagt att detta inte är en enkel fråga.
            Jag är personligen inte för en pliktlag för individer och kommuner.
            Däremot måste vi se över de anhopningar som finns.
          </note>
          <note>
            Kalle Larsson vet att detta inte ligger på arbetsmarknadsutskottet
            utan på hans ordinarie utskott. Det pågår en utredning. Vi får
            se var den utredningen landar. Det är mitt svar på den frågan.
          </note>
          <note>
            Herr talman! Vi kan naturligtvis diskutera Moderaternas utvecklingspolitik.
            Det är något av det roligaste jag vet. Men jag vet inte om Kalle
            Larsson har uppfattat det här med svenska värderingar rätt. År
            2008 är europeiskt år för interkulturell dialog. EU-kommissionen
            har utlyst det. Enligt vitboken, som är grunden för arbetet med
            den interkulturella dialogen, är en förutsättning för en dialog
            att vi har en gemensam värdegrund.
          </note>
          <note>
            Jag tror inte att det finns några svenska värderingar. Det finns
            dock gemensamma värderingar som vi har byggt vårt land på. De
            kan man kalla gemensamma, grundläggande eller svenska, men de
            är universella. De värderingarna tycker jag att det är viktigt
            att vi lyfter upp. Jag vet inte om Kalle Larsson anser det.
          </note>
          <note type="speaker">
            Anf. 7 KALLE LARSSON (v) replik:
          </note>
          <note>
            Herr talman! Det var ganska intressanta svar. Det är inte ofta
            man får det i kammaren om jag ska vara lite skarp mot debattörerna.
            Här får jag svar på två punkter. Elisabeth Svantesson anser inte
            att det finns något som heter svenska värderingar. Det välkomnar
            jag. Jag tror nämligen att Elisabeth Svantesson och jag har ganska
            olika värderingar i nära nog alla frågor i alla fall minst lika
            olika som jag har och mina chilenska partikamrater eller andra
            som har sitt ursprung i ett annat land.
          </note>
          <note>
            Det finns demokratiska värderingar och mänskliga rättigheter.
            De är värda att försvara. Det är en viktig värdegrund för alla
            demokratiska stater och gemenskaper. Det är dock en annan diskussion
            än den som har synts ibland i den moderata, även utåtriktade,
            debatten.
          </note>
          <note>
            Det är ett välkommet beslut om vi kan avskriva tanken att det
            ens föreligger några specifika svenska värderingar som är något
            annat än vad människor från andra länder har.
          </note>
          <note>
            När det gäller boendefrågan ska vi vänta på en utredning. Jag
            tänkte att Elisabeth Svantesson kanske kunde vara vänlig nog att
            inför kammaren och för vårt nöjes skull säga vad hon själv tycker
            lite skarpare än vad hon har gjort. Hon säger att det är en svår
            fråga. Det finns många svåra frågor, men som politisk företrädare
            vill man kunna ge svar. Anser Elisabeth Svantesson att vi bör
            tvinga människor att flytta dit staten vill eller inte? Det är
            den skarpa frågan. Om sedan Elisabeth Svantesson kommer att stå
            här och försvara en politik som ändå i slutändan gör det får hon
            väl i så fall erkänna att hon blev överkörd av sitt parti eller
            av sin regering.
          </note>
          <note type="speaker">
            Anf. 8 ELISABETH SVANTESSON (m) replik:
          </note>
          <note>
            Herr talman! Vi kanske ska hålla oss till budgetdebatten och
            inte gå in på ett helt annat område. Lagen om mottagande av asylsökande,
            inte lagen om EBO som en del hävdar att den heter, ligger inte
            alls inom detta område. Det handlar om var man ska bo när man
            är asylsökande. Jag sade ganska tydligt att jag tycker att det
            är en svår fråga, men jag tycker kanske inte att lagen ska styra.
            Man kan hitta andra möjligheter att styra boendet. Etableringsavtal
            är en sådan sak.
          </note>
          <note>
            Jag kan inte ställa en massa frågor till Kalle Larsson och Vänsterpartiet,
            men ni har inte alls förhållit er till den skrivelse vi behandlar
            i dag. Jag hade gärna sett att du lagt ut texten där och stannat
            vid budgetdebatten och om det är rätt inriktning.
          </note>
          <note>
            Jag ser att Vänsterpartiet vill ha en bättre kommunal introduktion.
            Men under de 23 år som vi har haft kommunal introduktion, och
            ni har varit stödparti åt den socialdemokratiska regeringen, har
            det inte alls fungerat. Ändå vill ni fortsätta i samma spår. Jag
            tycker att det är synd.
          </note>
          <note>
            Var man ska bo de månader man söker asyl är en fråga. En mycket
            större fråga är vilken typ av insatser man ska ha när man har
            fått ett uppehållstillstånd. Jag menar att alla ska ha en tydlig
            arbetsmarknadsinriktad introduktion. Jag tror också att det är
            bra med fler aktörer. Arbetsförmedlingen och andra aktörer skulle
            kunna ha ett ansvar med, jag hoppas, lotsar. Den utvecklingen
            vill jag se.
          </note>
          <note>
            Boendet är en mycket viktig fråga. Jag vet att det är positivt
            för många men också negativt för många att bo trångt. Det finns
            inte ett entydigt svar på denna fråga. Det är en svår fråga. Men
            det är skönt att Kalle Larsson har tvärsäkra svar på svåra frågor.
          </note>
          <note type="speaker">
            Anf. 9 LUCIANO ASTUDILLO (s) replik:
          </note>
          <note>
            Herr talman! Först vill jag berömma Elisabeth Svantesson för
            den artikel hon presenterade på Moderaternas framtidskonvent.
            Det var en kritik av det integrationsfiasko som den borgerliga
            regeringen ägnat sig åt dessa första år det har inte hänt något;
            man har varit oerhört passiv.
          </note>
          <note>
            Jag hade önskat att man hade dragit det längre och krävt att
            de ansvariga statsråden, Sabuni och Littorin, skulle avgå och
            sedan tillsatt andra.
          </note>
          <note>
            I dag vet inte Elisabeth Svantesson riktigt vilken fot hon ska
            stå på. Å ena sidan håller hon fast vid kritiken. Å andra sidan
            säger hon att det går mycket bättre nu.
          </note>
          <note>
            Då vill jag att Elisabeth Svantesson uppdaterar sina siffror
            med de siffror som kom från Arbetsförmedlingen nu i veckan. Arbetslösheten
            bland utrikes födda har ökat med 16 procent i år. Det går i snabbare
            takt än för den totala gruppen arbetslösa. Det är verkligheten,
            liksom att gapet fortfarande är 12 procent mellan utrikes födda
            och inrikes födda. Utanförskapet ökar och er politik bidrar till
            det.
          </note>
          <note>
            Det finns mycket som jag och Elisabeth Svantesson är överens
            om. Jobb är viktigt för att klara integrationen. Sammanhållning
            är också en viktig del. Men då vill jag ställa tre frågor om det
            här.
          </note>
          <note>
            I Stockholm har man stängt Akademikerförmedlingen för nyanlända.
            Hur rimmar det med arbetslinjen?
          </note>
          <note>
            Ni har infört vårdnadsbidraget, som leder till att massor av
            kvinnor skickas hem i stället för att vara med och ha möjlighet
            till ett jobb. Hur bidrar det till arbetslinjen?
          </note>
          <note>
            Jag tar den tredje frågan senare. Vi tar de här två frågorna
            först.
          </note>
          <note type="speaker">
            Anf. 10 ELISABETH SVANTESSON (m) replik:
          </note>
          <note>
            Herr talman! Det var många frågor att svara på.
          </note>
          <note>
            Det är helt korrekt. Statistik kan användas på många olika sätt.
            Luciano Astudillo har alldeles rätt om sina uppgifter, och jag
            har alldeles rätt om mina uppgifter att den största sysselsättningsökningen
            har skett bland de utrikes födda. Men som både Luciano Astudillo
            och jag vet tog Sverige under 2006 och 2007 emot fler flyktingar
            än vi gjort tidigare. Det var en topp då, vilket jag är väldigt
            glad över. Vi är ett generöst flyktingland.
          </note>
          <note>
            Därför blev jag rätt upprörd när jag hörde tidigare att man påstod
            att den här alliansen skulle vilja kasta ut människor som inte
            är lönsamma. Det är verkligen att ta i med retoriken, och jag
            känner visst obehag, måste jag säga.
          </note>
          <note>
            Bådas våra siffror är alltså sanna. Vad handlar då det här om?
            Jo, eftersom vi nu tar den första tiden på väldigt stort allvar
            är det många nyanlända som skrivs in vid Arbetsförmedlingen som
            befinner sig i introduktion. De har ännu inte kommit i jobb. Det
            är därför arbetslösheten i den här gruppen har stigit. Det tar
            vi på största allvar. Det är just därför vi kommer att ha en proposition
            under våren där vi säger att vi måste ta ett grepp om den första
            tiden i Sverige så att arbetslinjen blir tydlig och så att vi
            får sfi som är värd namnet. Det är precis det vi gör. Det är svaret
            på den frågan.
          </note>
          <note>
            Anledningen till att Arbetsförmedlingen i Stockholm har lagt
            ned just Akademikerförmedlingen jag vet inte ens vad den hette,
            så det kanske var fel; ursäkta! är faktiskt en lokal fråga. Det
            är inte så att riksdagspolitiker sitter här och bestämmer vad
            myndigheter ska ha för typer av arbetsförmedlingar. Det är en
            organisationsfråga, och det vet Luciano väldigt väl.
          </note>
          <note>
            Vi har gett Arbetsförmedlingen ett tydligt uppdrag att jobba
            med nyanlända. Under de tolv år som Luciano Astudillos parti hade
            huvudansvaret i Sverige gick saker faktiskt åt fel håll.
          </note>
          <note>
            De sista åren hade ni pilotprojekt, och det tyckte jag var jättebra.
            Det har jag också sagt i kammaren förut. Man jobbade med nyanlända.
            Nu säger vi att Arbetsförmedlingen ska jobba med alla nyanlända
            som kommer till Sverige och som är arbetsföra. Det är just det
            som är så viktigt.
          </note>
          <note type="speaker">
            Anf. 11 LUCIANO ASTUDILLO (s) replik:
          </note>
          <note>
            Herr talman! Det här siffertricksandet kommer ni inte att komma
            någon vart med. Det är så att utanförskapet ett år framåt kommer
            att öka ännu mer, och det har ni ansvaret för.
          </note>
          <note>
            Akademikerförmedlingen för nyanlända i Stockholm är en politisk
            fråga. Det är en resursfråga. Det är ni som tilldelar Arbetsförmedlingen
            resurser, och när de inte har tillräckligt med resurser måste
            de dra ned. Det är alltså i slutändan en politisk fråga.
          </note>
          <note>
            Instegsjobbsfiaskot är en politisk fråga. Bara 2 000 i hela vårt
            avlånga land har fått möjlighet till det här flaggskeppet i introduktionen
            av nyanlända.
          </note>
          <note>
            Vårdnadsbidraget är ett brott mot arbetslinjen när det gäller
            att ge också kvinnor som kommer från andra länder möjlighet att
            få lära sig svenska och komma i arbete.
          </note>
          <note>
            Dessutom vill jag ta upp diskussionen om värdegrund, för jag
            tycker den är viktig. Sammanhållningen i vårt land är oerhört
            viktig. Vad håller ihop vårt land? Ni inte vi öppnar nu för akutsjukhus
            med etnisk grund i vårt land. Det är ni inte vi som gör det. Hur
            går det ihop med att föra en sammanhållen politik?
          </note>
          <note>
            Jag tycker att det är dags att börja ta ansvaret och inte bara
            skylla på våra tolv år tidigare. Det är så här, och det sade jag
            i mitt anförande: Vi har mycket att göra i det förnyelsearbete
            vi håller på med. Vi kommer att ta rejäla omtag i politiken, dels
            själva, dels tillsammans med den rödgröna framtidsalliansen med
            Vänsterpartiet och Miljöpartiet. Vi har ett alternativ som kommer
            att vara bättre än det ni har nu. Vi ser att utanförskapet ökar
            och att sammanhållningen i vårt land eroderar.
          </note>
          <note type="speaker">
            Anf. 12 ELISABETH SVANTESSON (m) replik:
          </note>
          <note>
            Herr talman! Den här regeringen är väldigt tydlig med arbetslinjen
            i alla delar. Den här regeringen är också väldigt tydlig med uppdraget
            till Arbetsförmedlingen att jobba med dem som står långt borta
            från arbetsmarknaden. Det är ett tydligt uppdrag. Generaldirektören
            sade i medier häromdagen att det inte är resurser som behövs utan
            lugn och ro att få jobba med de uppgifter som man har.
          </note>
          <note>
            Utanförskapsområden har vi pratat om. Flera har reflekterat över
            den artikel som jag och Tomas Tobé skrev i Dagens Nyheter. Vi
            fann 105 stadsdelar i Sverige där försörjningsfrekvensen var lägre
            än 50 procent år 2006. 100 av de 105 stadsdelarna var socialdemokratiskt
            styrda 20022006. Det vill jag gärna uppmärksamma Luciano Astudillo
            på.
          </note>
          <note>
            Vi tar ansvar för detta nu. Det är därför vi har två tydliga
            inriktningar på den skrivelse som vi har på bordet i dag. Den
            ena är att jobba med nyanländas etablering och få fart på den,
            och den andra är att se till att det utanförskap som har bitit
            sig fast i dessa områden inte fortsätter.
          </note>
          <note type="speaker">
            Anf. 13 ULF HOLM (mp) replik:
          </note>
          <note>
            Herr talman! Integration är inte lätt alla gånger. Det krävs
            att man faktiskt har blicken klar och att man har fokus klart
            på att man måste gå framåt och att man måste vidta åtgärder.
          </note>
          <note>
            Därför är det rätt oroväckande att regeringen är så bristfällig
            på det här området, hattar fram och tillbaka och har väldigt svårt
            att hitta fokus. Nu har tyvärr Moderaterna hittat ett fokus, och
            det är att det ska ställas mer krav på invandrare. Det finns ju
            förslag från Moderaterna nu om att de flyktingar som flyttar till
            fel kommuner, enligt Elisabeth Svantesson, ska bestraffas. De
            ska inte få lika mycket ersättning. Det är en bestraffningspolitik
            som regeringen fortsätter. På samma sätt som man bestraffar dem
            som blir arbetslösa eller sjuka ska man också nu bestraffa invandrare.
          </note>
          <note>
            Varför kan inte Moderaterna börja säga att man ska belöna dem
            som flyttar till kommuner där man kan få arbete och belöna folk
            för att de handlar på rätt sätt på samma sätt som man ska belöna
            dem som vill leva miljövänligare och ta klimatansvar och belöna
            för framtiden? Jag tycker det är en väldigt konstig politik från
            regeringens sida.
          </note>
          <note>
            När det gäller jämställdhetsarbetet blir man ju mörkrädd när
            Elisabeth Svantesson jämför med hur det var 100 år tillbaka. Ja,
            det är möjligt att Elisabeth Svantesson vill ha jämställdheten
            100 år tillbaka, och det har ni väl delvis kanske misslyckats
            med. Men faktum är att de senaste åren har andelen kvinnor i bolagsstyrelser
            minskat. Ni har tagit bort lönekartläggningar. Jämställdhetsanalyser,
            som skulle göras i företag, har ni nu monterat ned så att det
            inte alls är lika starkt fokus på detta. Det innebär i förlängningen,
            kanske inte på ett eller två år utan på några års sikt, att jämställdheten
            kommer att gå tillbaka. Det måste faktiskt regeringen ta ansvar
            för.
          </note>
          <note type="speaker">
            Anf. 14 ELISABETH SVANTESSON (m) replik:
          </note>
          <note>
            Herr talman! Det var många saker. Ulf Holm blandar ihop ett utvecklingsarbete
            och en öppen diskussion som pågår inom mitt parti, Moderaterna,
            med regeringens politik. Vi kanske ändå ska hålla oss till budgetdebatten.
          </note>
          <note>
            Jag tror precis som Ulf Holm på positiva incitament. Därför är
            det så viktigt med etableringssamtalen.
          </note>
          <note>
            När man nu lyssnar på Ulf Holm och läser det yttrande som Miljöpartiet
            har känns det som om det finns en viss diskrepans däremellan.
            I yttrandet står det att ni välkomnar väldigt många av de förslag
            som finns i den här skrivelsen, och det är jag glad för, för jag
            tycker att vi gör väldigt många bra saker. Vi tar ett heltäckande
            grepp över de här frågorna.
          </note>
          <note>
            Jag nämnde 100 år tillbaka i tiden för att göra en jämförelse
            och se vad som har hänt. Det har hänt fantastiskt mycket. När
            det gäller lönekartläggningen tror jag Ulf Holm är medveten om
            att detta fortfarande ska ske. Där har vi inte gjort någon förändring,
            utan det handlar om periodicitet i jämställdhetsplaner, och jag
            trodde att Ulf Holm visste att de förändringarna var på gång.
          </note>
          <note>
            Sammantaget kan jag säga att jag ser att regeringen är på väg
            åt helt rätt håll i integrationspolitiken. Jag kommer aldrig att
            nöja mig förrän vi är framme och situationen är lika för alla
            människor som lever i Sverige, och jag tror att Ulf Holm delar
            den visionen. Vi måste gå framåt, och det gör regeringen.
          </note>
          <note>
            Även i jämställdhetspolitiken menar jag att vi gör det. Den tydliga
            jobbpolitik som vi har är positiv för kvinnor.
          </note>
          <note type="speaker">
            Anf. 15 ULF HOLM (mp) replik:
          </note>
          <note>
            Herr talman! Anledningen till att jag lyfte fram Moderaternas
            förslag är att vi har en moderatledd regering. Ni har väldigt
            stort inflytande på politiken, och ni har nu inte presenterat
            några särskilda avtryck i denna budget utan säger att ni håller
            på att utreda och kommer med förslag.
          </note>
          <note>
            Därför misstänker jag att Moderaternas inflytande på kommande
            förslag kommer att vara stort. Det är oroväckande när man försöker
            lägga skulden på invandrarna. I stället för att belöna och uppmuntra
            ett visst beteende vill man bestraffa invandrare som vill bo i
            andra kommuner.
          </note>
          <note>
            Jag tror att den skrivelse som finns är viktig, och där finns
            bra saker, vilket jag också sade i mitt anförande. Det gäller
            etableringssamtalen, och även skrivningarna om EBO är helt okej.
            Men vi ser också att det nu finns förslag som går i helt annan
            riktning, och det är oroväckande.
          </note>
          <note>
            Jämställdheten tycker jag att ni på ett tråkigt sätt viftar bort.
            Att göra jämförelsen att det är bättre i dag än för 100 år sedan
            visar att vi tagit ett steg tillbaka i politiken. Vi måste kunna
            blicka framåt, och då måste vi kunna jämföra med hur det såg ut
            förra året, för två år sedan, för tre år sedan, och se på vilka
            politiska områden regeringen gjort förändringar för att förbättra
            jämställdheten.
          </note>
          <note>
            Vi kan se att ni tagit bort kravet på kvotering till bolagsstyrelserna,
            som är en principiellt viktig fråga, inte ett mål men ett medel.
            Ni har också tagit bort kravet på att arbetsgivare ofta ska göra
            lönekartläggningar, som underlättar arbetet med att minska löneskillnaderna
            mellan män och kvinnor.
          </note>
          <note>
            Man säger att man gör satsningar på kvinnor och utanförskap samtidigt
            som vi i dessa tider ser att uppsägningarna kommer och att de
            drabbar kvinnor lika mycket som män. I flera regioner sägs anställda
            som jobbar inom sjukvården upp, och de är företrädesvis kvinnor.
            De kommer att drabbas lika hårt som männen.
          </note>
          <note type="speaker">
            Anf. 16 ELISABETH SVANTESSON (m) replik:
          </note>
          <note>
            Herr talman! Jag vet inte om Ulf Holm lyssnade till allt vad
            jag sade; jag bara konstaterar att det hänt mycket på 100 år tack
            och lov men det finns mycket kvar att göra. Det har jag också
            sagt. Därför tror jag att det är viktigt för kvinnor att inte
            ha det beroendeförhållande till staten som de på olika sätt har
            inom det offentliga. Där finns mycket kvar att göra för att kvinnor
            ska få makt över sitt eget liv.
          </note>
          <note>
            När det gäller det som Ulf Holm sade i början av sin replik,
            att vi inte gör några avtryck, vill jag säga att jag tycker att
            vi gör avtryck. Jag är den första att önska att alla utredningar
            och allt beredningsarbete skulle gå fortare, men Ulf Holm vet,
            precis som jag, att saker tar tid.
          </note>
          <note>
            Vi gör genomgripande förändringar för nyanlända de första åren
            i Sverige. Vi ser också över hela lagen om mottagande av asylsökande.
            Dessa två utredningar ska synkas så att vi får en samstämmighet,
            arbetslinje, redan från början. Det kallar jag att göra avtryck.
            Vi skickar inte bara in några miljoner här och där i olika projekt,
            utan vi gör om hela mottagandesystemet så att människor som kommer
            till Sverige och bidrar eller söker skydd ska ha möjlighet att
            snabbt ta sig in på arbetsmarknaden. Det kallar jag att göra avtryck,
            herr talman.
          </note>
          <note type="speaker">
            Anf. 17 ANNIKA QARLSSON (c):
          </note>
          <note>
            Herr talman! Det betänkande vi debatterar i dag gäller utgiftsområde
            13, Integration och jämställdhet. Jag ska försöka gå igenom båda
            områdena på mina tio minuter.
          </note>
          <note>
            Det alliansregeringen gjorde när den tog över regeringsmakten
            2006 var att ta på sig uppdraget att bryta utanförskapet. Då befann
            sig mer än en miljon människor utanför arbetsmarknaden. Bakgrunden
            var tolv år av misslyckad socialdemokratisk arbetsmarknads- och
            integrationspolitik. Stora grupper av den vuxna befolkningen stod
            helt utanför arbetsgemenskapen utan möjlighet till delaktighet
            och möjlighet till egen försörjning. Att bekämpa utanförskapet
            blev och är den viktigaste utmaningen för partierna i alliansregeringen.
          </note>
          <note>
            Luciano Astudillo inledde sitt anförande med att säga att det
            så här långt varit ett misslyckande. Jag vet inte om jag vill
            hålla med honom om att 180 000 fler i arbete är ett misslyckande.
            I stället är det en stor framgång, och vi kan efter två år se
            ett tydligt trendbrott. Under de senaste åren har vi sett många
            som tidigare stod långt utanför ta sig in på arbetsmarknaden.
            Det har skett en kraftig minskning av arbetslösa, sjukskrivna
            och personer i arbetspolitiska åtgärder. Men det är otillräckligt,
            och den största utmaningen kvarstår.
          </note>
          <note>
            Under de senaste månaderna har uppgiften att bryta utanförskapet
            blivit än viktigare. När varslen och arbetslösheten nu ökar dramatiskt
            på grund av finansoro och lågkonjunktur finns risken att de som
            i dag står längst från arbetsmarknaden trängs ännu längre ut.
            Det gäller inte minst våra nya svenskar.
          </note>
          <note>
            I den budget som presenterades i september finns historiskt kraftfulla
            åtgärder. Det är den mest expansiva budgeten i Europa. I de insatser
            för jobb och omställning som levererades i fredags tillförs ytterligare
            medel på 8,3 miljarder. Med kraftfulla förstärkningar till Arbetsförmedlingen
            för att kunna möta nya arbetslösa korttidsarbetslösa, långtidsarbeta
            samt nya medel till yrkeshögskolan och yrkesvux står vi starkt
            rustade för att möta de sämre tider och den lågkonjunktur som
            vi nu går in i.
          </note>
          <note>
            Att arbete är vägen till integration verkar vi vara eniga om
            i kammaren. Vi vet att arbete är en viktig väg till integration
            genom de kontakter man får med andra på ett naturligt sätt. Det
            ger en social tillhörighet och är en väg att ta makten över sitt
            eget liv. Därför är vår uppgift att se till att människor snabbt
            får stöd för att komma in på arbetsmarknaden. Efter den första
            tiden i Sverige ska den reguljära arbetsmarknads- och näringspolitiken
            vara utformad på ett sådant sätt att den passar alla.
          </note>
          <note>
            Centerpartiet har låtit undersöka hur utanförskapet ser ut runt
            om i Sverige. Det finns, som sagt, områden inte bara i storstadsregionerna
            utan över hela landet där många inte har en egen försörjning av
            förvärvsarbete. Det gäller att i dessa områden göra ytterligare
            insatser för att bryta det utanförskap som annars har en tendens
            att gå vidare i arv.
          </note>
          <note>
            Vi måste hitta nya strategier för att bryta människors utanförskap
            och maktlöshet och förbättra integrationen. Därför är det första
            mötet med den svenska arbetsmarknaden avgörande. Vi kan se att
            många nyanlända i dag inte kommer ut i arbete tillräckligt snabbt.
            Vi har tidigare hört att mediantiden för nyanlända är sjuåtta
            år från folkbokföring till sysselsättning. För kvinnor är tiden
            ännu längre. Dessutom skiljer det mycket mellan olika kommuner.
            Där mottagandet och introduktionen fungerar bra, till exempel
            i Värnamo, har vi betydligt lägre arbetslöshet och betydligt kortare
            tid innan man kommer in i arbete.
          </note>
          <note>
            Regeringen kommer i vår med en proposition som ska ta ett helhetsgrepp
            på flyktingmottagandet och integrationen med syfte att få ett
            mer flexibelt mottagande och introduktion av nyanlända som bygger
            på åtgärder som snabbt etablerar personer på arbetsmarknaden.
            Vi har i skrivelsen, som också hanteras i detta betänkande, ingångarna
            för hur det ska se ut.
          </note>
          <note>
            I våras presenterades utredningen Egenansvar med professionellt
            stöd av Monica Werenfels Röttorp. Centerpartiet välkomnar många
            av de förslag som presenteras där. Låt mig ge några exempel på
            sådant som jag ser kan vara positiva ingångar inför arbetet med
            integrationspolitiken.
          </note>
          <note>
            Till att börja med har vi introduktionslotsen som ska ansvara
            för att upprätta utvecklingsplaner tillsammans med den nyanlände
            och vara förmedlande kontakt, pådrivare, ledstång och kontrollant.
            Vi anser också att introduktionsprogrammet behöver bestå av såväl
            svenskundervisning och samhällskunskap som förberedande arbetslivskunskap,
            och det måste göras utifrån vars och ens förutsättningar. För
            att möta det på ett bra sätt krävs många olika aktörer. Redan
            i dag har regeringen tillsatt medel för att öka sfi-lärarnas kompetens.
            Tydligare mål i kursplanerna och obligatoriska nationella prov
            är åtgärder för att stärka sfi-undervisningen.
          </note>
          <note>
            I utredningen föreslås också att man ska ha möjlighet att arbeta
            extra vid sidan om introduktionen för att på så sätt öka sin inkomst
            men även ta steget in i arbetslivet. Dessutom finns ett förslag
            som bygger på individuell ersättning i stället för familjeersättning,
            vilket vi välkomnar. Det gör att incitamenten för kvinnor att
            genomföra sin introduktion ökar betydligt.
          </note>
          <note>
            Sverige behöver fler jobb i växande företag. Vi har hört tidigare
            talare säga att det är stat och regering och möjligtvis riksdag
            som ska ordna dessa arbeten, men vi som tror på marknadsekonomin
            vet att det är människorna ute i företagen som gör att de växer
            och frodas. Nya idéer, kunskap och nya anställningar kommer till.
          </note>
          <note>
            Vi vet också att många invandrare vill starta företag men möter
            särskilda hinder för att de saknar nätverk och har svårare att
            få fram kapital. I områden där utanförskapet är mycket stort har
            regeringen därför initierat nystartskontor. Tillgången till kvalificerad
            och specialiserad rådgivning ökar, och det finns möjlighet att
            delta i mentorprogram. Medel har också avsatts till Nutek och
            Almi samt till riskkapital.
          </note>
          <note>
            Vi ser även yrkesvux och yrkeshögskolan som viktiga satsningar
            riktade till dessa grupper. Framför allt handlar det om att sänka
            trösklarna in på arbetsmarknaden. Luciano Astudillo gjorde sig
            lustig över att det än så länge bara är 2 000 i instegsjobben.
            Jag tycker att det är fantastiskt att vi har 2 000 där. Det är
            synd att de inte har använts bättre så att ännu fler kunnat ta
            del av insatserna, men jag ser att Arbetsförmedlingen runt om
            i landet börjar förstå vikten av och möjligheten med dessa insatser.
            Inte minst har Arbetsförmedlingen i Borås gjort framsteg och insett
            att det är en bra insats som bör användas på ett annat sätt.
          </note>
          <note>
            Jämställdheten finns också med i det här betänkandet. Med en
            väl utbyggd barnomsorg och föräldraförsäkring, och nu även jämställdhetsbonusen,
            har Sverige mycket goda förutsättningar att nå ett jämställt samhälle.
            I vissa avseenden har vi nått mycket långt. Vi har en hög andel
            yrkesverksamma kvinnor i Sverige. År 2007 ingick 2,1 miljoner
            kvinnor i åldern 2064 år i arbetskraften. Det motsvarar 81 procent
            av kvinnorna. Betydligt fler kvinnor än män har eftergymnasial
            utbildning, och nästan dubbelt så många kvinnor som män tar ut
            högskoleexamen. Men många utmaningar kvarstår. Statistiken visar
            nämligen samtidigt att vi har långt kvar.
          </note>
          <note>
            Under anslaget 3:1, Särskilda jämställdhetsåtgärder, visar vi
            att vi använder jämställdhetsmedel till många både små och stora
            projekt, såsom
          </note>
          <note>
            Regeringens insatser på jämställdhetsområdet är många och finns
            också på andra departement. Vi kan ta till exempel skattesänkningar
            för låg- och medelinkomsttagare, som vi vet gynnar kvinnor, som
            är överrepresenterade i dessa inkomstskikt.
          </note>
          <note>
            Vi har också en satsning med 100 miljoner kronor under 20072009.
            Pengarna ska användas till att stärka kvinnors företagande och
            stärka kunskapen och forskningen om kvinnors företagande. För
            att särskilt synliggöra kvinnors företagande och inspirera fler
            kvinnor till att starta företag påbörjade regeringen under hösten
            en rekrytering av ambassadörer och har utsett 880 ambassadörer
            över hela landet.
          </note>
          <note>
            Många kvinnor arbetar i branscher som delvis är stängda för företagare.
            Genom att öppna för fler entreprenörer inom vård, skola och omsorg
            får fler kvinnor möjlighet att bli företagare. Regeringens ambition
            att öka företagandet i vårdsektorn har gett resultat. Enligt Eurostat
            har antalet kvinnor i Sverige som är företagare inom vård och
            omsorg ökat med nästan 3 000 personer.
          </note>
          <note>
            Utredningen om trygghetssystemen för företagare har presenterat
            sitt betänkande under hösten. Regeringen avser att återkomma med
            förslag på området. Eftersom kvinnor använder dessa system mer
            än män blir steget för kvinnor till att bli företagare mer riskfyllt.
          </note>
          <note>
            Regeringen har också tillfört medel till Sveriges Kommuner och
            Landsting för att öka jämställdhetsarbetet ute i landets kommuner.
            Satsningar ska leda till konkreta och varaktiga förändringar,
            så att båda könens olika villkor beaktas och man får lika service.
          </note>
          <note>
            Just nu pågår 23 intressanta jämställdhetssatsningar över hela
            Sverige. Det handlar bland annat om jämställdhetsintegreringsarbete
            i skola och barnomsorg. Det finns också exempel på kommuner där
            man ser över rutiner för att säkerställa att män och kvinnor får
            likvärdig service inom hemtjänsten och att resurser till aktiviteter
            för flickor och pojkar fördelas lika. I Västra Götaland jämställdhetsutbildar
            man politiker, chefer och handläggare och jämställdhetsintegrerar
            hela sin verksamhet. Flera förvaltningar runt om i landet jobbar
            med jämställdhetsintegrering av ledningssystem och metoder för
            verksamhetsutveckling.
          </note>
          <note>
            Alla dessa projekt kommer att göra skillnad i vardagen i den
            lokala verksamheten för alla där de genomförs, främst för flickor,
            unga tjejer och kvinnor, också genom den kunskap som kan sprida
            sig vidare.
          </note>
          <note>
            Regeringens arbete med att genomföra sin plan för jämställdhetsintegrering
            i Regeringskansliet fortsätter för att förbättra förutsättningarna
            för att ett jämställdhetsperspektiv införlivas i alla steg av
            beslutsprocessen av de aktörer handläggare och chefer som normalt
            sett deltar i beslutsfattandet. Dessutom har Nationella sekretariatet
            för genusforskning vid Göteborgs universitet fått i uppdrag att
            bygga upp ett stöd för de statliga myndigheternas arbete med jämställdhetsintegrering
            för att ytterligare stärka kunskapsbasen i arbetet. Det handlar
            om att kvalitetssäkra den offentliga verksamheten för att både
            kvinnor och män ska veta att den service som samhället erbjuder
            svarar mot bådas villkor och behov.
          </note>
          <note>
            Det är mycket som görs. Jag kan ta några ytterligare exempel:
          </note>
          <note>
            För att återknyta till det jag började med: Vi har mycket bra
            förutsättningar, men mycket är kvar att göra. Med alliansregeringen
            har mycket redan startats som kommer att ge påverkan, nu och framöver.
            Med alla de åtgärder och förslag som regeringen och vi fyra allianspartier
            nu genomför visar vi återigen att vi förvaltar det förtroende
            som vi fick vid valet 2006 väl.
          </note>
          <note>
            Jag yrkar bifall till förslaget i utskottets betänkande.
          </note>
          <note type="speaker">
            Anf. 18 LUCIANO ASTUDILLO (s) replik:
          </note>
          <note>
            Herr talman! Jag vill tacka Annika Qarlsson för hennes anförande,
            men vill också göra en korrigering. Det är inte så att jag gjorde
            mig lustig över instegsjobben. Det är bra att 2 000 människor
            har ett instegsjobb att gå till. Jag var bara oerhört kritisk
            till hur dåligt det gick, med integrationsfiaskot som ni bidrar
            till. På arbetsförmedlingarna i dag är ungefär var tredje som
            är inskriven utrikes född. Så pass liten effekt har er politik
            gett. Det var mer kritik av att det görs alldeles för lite.
          </note>
          <note>
            Det är väl snart dags att på något sätt medge att er orättvisa
            jobbpolitik inte duger. Att ge en otrygghetschock och skrämma
            både sjuka och arbetslösa genom att försämra allas vår trygghet
            dög inte, fungerade inte. Det var inte så att det ledde till att
            många människor kom tillbaka till jobb. Ni jagar in dem i låglöneträsket.
          </note>
          <note>
            Dessutom tömde ni Arbetsförmedlingens kassa på resurser för alla
            de viktiga insatserna, omställningsutbildningarna och bristyrkesutbildningarna
            som kunde ha givit människor möjlighet att ta de jobb som ändå
            tillkom förra året. Är det inte dags att backa från det där nu?
          </note>
          <note>
            Jobbfokus tror jag är viktigt för både integrationen och jämställdheten.
            Där verkar vi åtminstone retoriskt vara överens. Men i praktiken
            är det en annan politik ni för. Akademikerförmedlingen för nyanlända
            i Stockholm stängs för att det inte finns resurser. Den borgerliga
            regeringen har infört ett vårdnadsbidrag. Hur tror ni att det
            bidrar till att stärka jämställdheten och integrationen för de
            kvinnor som är födda i ett annat land och erbjuds det i stället
            för svenskutbildning och möjlighet till arbete?
          </note>
          <note>
            Annika Qarlsson! Det går bra att säga vad som helst här. Men
            i praktiken gör ni precis tvärtom.
          </note>
          <note type="speaker">
            Anf. 19 ANNIKA QARLSSON (c) replik:
          </note>
          <note>
            Herr talman! Jag lyssnade noga på Luciano Astudillos inlägg i
            början. Han stod och talade om att Socialdemokraterna erkänner
            att man har bedrivit en felaktig integrationspolitik och att det
            under lång tid har byggts upp ett utanförskap som vi i dag har
            att ta hand om. Vi har både dem som kommer hit som nya i dag och
            resultatet av den socialdemokratiska integrationspolitiken att
            ta hand om.
          </note>
          <note>
            Jag vet inte om Socialdemokraterna nästa vecka, när vi har debatten
            om arbetsmarknadsfrågorna, kommer att stå och tala om: Vi hade
            också fel när det gäller arbetsmarknadspolitiken. Att mitt i en
            brinnande högkonjunktur ha det högsta antalet arbetsmarknadsåtgärder
            under överskådlig tid är ett rätt anmärkningsvärt förfarande.
          </note>
          <note>
            Det vi har gjort sedan vi har tagit över handlar om att i stället
            följa konjunkturer. I ett läge med högkonjunktur ska inte människor
            vara inlåsta i åtgärder. I stället ska man ha möjlighet att gå
            till de arbeten som finns tillgängliga.
          </note>
          <note>
            Konjunkturen viker otroligt fort och vi kan ännu inte avgöra
            vad det kommer att få för konsekvenser totalt sett. Vi ser ännu
            ingen avstannande effekt i varselstatistiken. Vi vet att det kommer
            olika skeden. Vi kanske kommer att kunna se att det har gått över
            i skede två och att de i ledet efter dem som var först börjar
            varslas. Det kommer att komma fler steg.
          </note>
          <note>
            Det handlar om att se till att göra de insatser som krävs nu.
            Det är det regeringen gör. Vi hade en historiskt stark budget
            som vi lade fram redan i september och som vi nu har att hantera.
            Utöver det kommer vi självklart att komplettera med det som krävs.
            Förra veckans insatser är en del i det.
          </note>
          <note type="speaker">
            Anf. 20 LUCIANO ASTUDILLO (s) replik:
          </note>
          <note>
            Herr talman! Jag tror att Annika Qarlsson inte riktigt hörde
            vad jag sade i mitt huvudanförande. Jag sade inte att vår politik
            var felaktig men alldeles för otillräcklig. Därför pågår ett förnyelsearbete
            och ett arbete med att förstärka vår politik för integration.
          </note>
          <note>
            Men så lätt ska inte Annika Qarlsson komma undan sitt ansvar.
            Det är ni som regerar och bär ansvaret för att utanförskapet nu
            ökar. På ett år har arbetslösheten bland utrikes födda ökat. Det
            kan inte Annika Qarlsson skylla på en socialdemokratisk regering.
          </note>
          <note type="speaker">
            (ANNIKA QARLSSON (c):
          </note>
          <u who="unknown" xml:id="i-4a1410c2d44ecc92-0">
            <seg>
              Nej.)
            </seg>
          </u>
          <note>
            Nej. Gapet är fortfarande 12 procent mellan utrikes födda och
            inrikes födda. Var är den kraftfulla politiken för att möta det?
            Vi hade brister i vår politik. Det var till exempel inte tillräckligt
            mycket jobbfokus i mottagandet, absolut.
          </note>
          <note>
            Vi sträckte dessutom ut handen till ett antal borgerliga partier
            redan förra mandatperioden för att hitta en bättre ordning för
            flyktingmottagandet. Nej, makten var viktigare än att komma överens
            om en hållbar långsiktig lösning på detta så viktiga område. Det
            är svåra och knepiga frågor.
          </note>
          <note>
            Svara på de frågor som jag ändå ställde. Hur ser Annika Qarlsson
            på att man drar ned på Akademikerförmedlingen för nyanlända i
            Stockholm? Det är faktiskt en resursfråga, trots superpaketet
            som ni satsar på. Hur ser Annika Qarlsson på vårdnadsbidragets
            effekter för jämställdheten och integrationen i Sverige?
          </note>
          <note type="speaker">
            Anf. 21 ANNIKA QARLSSON (c) replik:
          </note>
          <note>
            Herr talman! Detta är jättespännande frågor. Det är också intressant
            när man hör olika versioner av verklighetsbeskrivningar.
          </note>
          <note>
            Jag har inget minne av några utsträckta händer och någon förutsättningslös
            diskussion i integrationspolitiken. Däremot kan jag se att vi
            har påbörjat ett arbete. Längre än så har vi inte kommit. Vi behöver
            ha många år på oss för att bryta det som har byggts upp under
            en lång tid.
          </note>
          <note>
            Det jag ser är att vi gör insatser som möter upp dem som har
            funnits här länge. Det handlar om instegsjobben, som är det som
            är snabbast. Men vi har också nystartsjobb och andra insatser
            som handlar om dem som har stått långt ifrån arbetsmarknaden.
          </note>
          <note>
            Det vi också har gjort handlar om Arbetsförmedlingens arbetsuppdrag.
            Den förra regeringen använde sig av väldigt många delmål. Det
            var väldigt styrt, och man skulle komplettera eller vidta åtgärder
            på alla områden på alla andra politikområden som var misslyckade.
          </note>
          <note>
            Det vi nu har gjort är att ge ett tydligt uppdrag till Arbetsförmedlingen
            att förmedla jobb. Det handlar om att se till att finnas där med
            coachning, matchningsinsatser och kortare utbildningar där det
            krävs. Det handlar också om att gå in i åtgärder för dem som står
            allra längst från arbetsmarknaden för att de sedan stegvis ska
            kunna ta sig tillbaka in. Vi gör satsningar när det gäller både
            lönebidrag och andra delar.
          </note>
          <note>
            Vi har påbörjat en resa och ett stort arbete. Detta är ingenting
            som man klarar ut på en kafferast. Jag ser också att dessa saker
            har påbörjats och nu börjar få effekt. Men det kommer att krävas
            mycket mer arbete. Det kommer också att krävas mer insatser, speciellt
            som vi går in i den lågkonjunktur som vi nu har tagit drastiska
            steg in i.
          </note>
          <note>
            Jämställdhet handlar väldigt mycket om att se till att vi har
            incitament för arbetslinjen. Det kan man se att vi har på alla
            olika områden.
          </note>
          <note type="speaker">
            Anf. 22 EVA FLYBORG (fp):
          </note>
          <note>
            Herr talman! Allra först vill jag inleda med att konstatera att
            statsrådet Nyamko Sabuni återigen deltar i utskottets debatt.
            Det är rätta takter och välkommet. Det var vi inte vana vid från
            den förra regeringens statsråd. Jag tycker att det visar på ett
            uppriktigt engagemang, och det är mycket välkommet.
          </note>
          <note>
            Jag vill inleda med att slå fast att det är en mänsklig rättighet
            att skyddas mot diskriminering, precis som vi talade om här i
            kammaren i går. Enligt FN:s allmänna förklaring om de mänskliga
            rättigheterna är alla människor födda fria och lika i värde och
            rättigheter. Diskriminering är förbjuden.
          </note>
          <note>
            Alla är berättigade till alla de fri- och rättigheter som omfattas
            av förklaringen utan åtskillnad av något slag som ras, hudfärg,
            kön, språk, religion, politisk eller annan uppfattning, nationellt
            eller socialt ursprung, egendom, börd eller ställning i övrigt.
            Det grundläggande är rätten att bli sedd och bemött för den man
            är och inte vad man är.
          </note>
          <note>
            Diskriminering är ett stort problem som vi tar på stort allvar.
            Det är oacceptabelt att diskriminera människor oavsett vad diskrimineringen
            grundar sig i. Alla ska behandlas lika och med lika värde och
            värdighet. Utan den grundläggande värderingen får vi ett värdelöst
            samhälle.
          </note>
          <note>
            I detta betänkande finns förslag om att riksdagen ska ställa
            sig bakom regeringens förslag om medel till den nya myndigheten
            Diskrimineringsombudsmannen. Arbetet mot diskriminering måste
            ha fortsatt hög prioritet. Jag är övertygad om att den nya sammanslagna
            myndigheten kommer att förenkla och effektivisera antidiskrimineringsarbetet.
            Det är viktigt.
          </note>
          <note>
            Regeringens skrivelse Egenmakt mot utanförskap regeringens strategi
            för integration innehåller regeringens bedömningar om vilken inriktning
            som integrationspolitiken bör ha under åren 20082010. Mot bakgrund
            av det underlag som presenteras i skrivelsen bedömer regeringen
            att integrationspolitiken under mandatperioden fram till 2010
            framför allt bör fokuseras på sju strategiska områden.
          </note>
          <note>
            De områdena är
          </note>
          <note>
            Herr talman! Med den nya strategin känner jag tillförsikt inför
            det fortsatta arbetet med dessa viktiga frågor. Regeringens ambition
            är självfallet att bryta det utanförskap vi har kunnat se under
            många tidigare år.
          </note>
          <note>
            De viktigaste redskapen för det är helt enkelt åtgärder för att
            få fler i arbete. För de tidigare ganska stora kullarna av invandrare
            på 50- och 60-talen ser vi inte alls samma problem med ett utanförskap.
            Varför det? Jo, de fick ganska direkt ett arbete.
          </note>
          <note>
            Sverige behövde arbetskraft. Genom arbetet får man språket, och
            genom språket får man integrationen. Har föräldrarna jobb och
            känner sig som en del av samhället känner sig också ungdomarna
            och barnen som en del av samhället. Då föds inte subkulturer,
            då hör man till, och då behöver man inte attackera.
          </note>
          <note>
            För att få fler i arbete är det generellt sett viktigt att förbättra
            matchningen mellan tillgänglig arbetskraft och arbetsmarknadens
            behov. Vi tror inte på särskilda säråtgärder som är riktade mot
            just invandrare som grupp. Åtgärder ska i stället riktas mot individens
            behov och förutsättningar.
          </note>
          <note>
            Flera reformer har gjorts för att öka invandrares deltagande
            på arbetsmarknaden. Det gäller främst instegsjobb, som vi har
            talat om tidigare, nystartsjobb, jobb- och utvecklingsgarantin
            och jobbgarantin för ungdomar. Satsningar görs också på kompetensutveckling
            av sfi-lärare, inte minst viktigt, yrkesbedömning och validering
            av utländsk examen samt kompletterande högskoleutbildning.
          </note>
          <note>
            Det nya målet för integrationspolitiken är bra. Att vi alla har
            lika rättigheter, skyldigheter och möjligheter oavsett etnisk
            och kulturell bakgrund är ju själva grunden för ett rättvist samhälle.
          </note>
          <note>
            Sammanfattningsvis ser vi fram emot den proposition som regeringen
            avser att återkomma med till riksdagen under våren 2009. Av budgetpropositionen
            framgår att den ska innehålla förslag som tar ett helhetsgrepp
            om allt jag tidigare talade om beträffande flyktingmottagandet
            i syfte att stärka morötterna för en snabbare arbetsmarknadsetablering
            för våra nyanlända svenskar.
          </note>
          <note>
            Det är en ytterst angelägen reform för integrationspolitiken
            som kommer att omfatta en genomgripande översyn av ersättningssystemen,
            introduktion, sfi-utbildning och tydligare vägledning för den
            enskilde i fråga om bostadsort och arbete. I väntan på kommande
            förslag tillförs ytterligare medel till kommunerna vid flyktingmottagande
            för bland annat organiserad vidareflyttning och ersättning till
            kommuner med extraordinära kostnader.
          </note>
          <note>
            Herr talman! På jämställdhetspolitikens område är det viktigt
            att fortsätta arbetet för ett samhälle där kvinnor och män delar
            makt och inflytande i alla delar av samhällslivet. Det målet står
            fast.
          </note>
          <note>
            Regeringen kommer däremot att återkomma med en översyn av de
            gamla delmålen, och vi inväntar därför detta arbete. Mot bakgrund
            av det står vi bakom regeringens fortsatta satsning på särskilda
            jämställdhetsåtgärder. Låt mig ge några exempel på detta.
          </note>
          <note>
            Regeringen arbetar med en jämställdhetsintegrering som syftar
            till att ge de jämställdhetspolitiska målen genomslag i hela regeringens
            politik. Samtidigt arbetar man med kompletterande insatser inom
            andra delar. Exempel på detta är handlingsplaner för att bekämpa
            mäns våld mot kvinnor och handlingsplaner mot prostitution och
            människohandel.
          </note>
          <note>
            Man gör också en satsning på jämställdhetsintegrering i den kommunala
            verksamheten och en jämställdhetssatsning inom skolans område
            som regeringen fattade beslut om i juni 2008.
          </note>
          <note>
            Regeringen har gett FAS, Forskningsrådet för arbetsliv och socialvetenskap,
            i uppdrag att inrätta ett treårigt forskningsprogram om kvinnors
            hälsa.
          </note>
          <note>
            Jämställdhetsarbetet inom Regeringskansliet fortsätter med oförminskad
            kraft.
          </note>
          <note>
            Regeringen har också till exempel givit i uppdrag till Boverket
            att se över den fysiska utformningen av stadsmiljön ur ett jämställdhetsperspektiv.
            Syftet är att minska den rädsla som många kvinnor tyvärr känner
            när de vistas på dåligt upplysta platser, till exempel i gångtunnlar.
            Vi har buskage som skapar dolda miljöer och så vidare. Ambitionen
            är att öka kvinnors och flickors trygghet och därigenom tillgången
            till det offentliga rummet.
          </note>
          <note>
            Sammanfattningsvis tillstyrker vi regeringens förslag till medelsanvisning
            på anslag inom utgiftsområde 13.
          </note>
          <note>
            Herr talman! Jag yrkar bifall till utskottets förslag i betänkandet
            och avslag på samtliga motioner.
          </note>
          <note type="speaker">
            Anf. 23 DÉSIRÉE PETHRUS ENGSTRÖM (kd):
          </note>
          <note>
            Herr talman! En väl fungerande integration är av avgörande betydelse
            för att minska utanförskap och rotlöshet hos människor med invandrarbakgrund.
            Vi kristdemokrater vill bejaka mångfalden och bygga ett samhälle
            där alla behövs, där alla har en uppgift och där alla har samma
            rättigheter och skyldigheter.
          </note>
          <note>
            För en ökad delaktighet i samhället krävs dels att människor
            har makt över sin vardag, dels att människor har möjlighet att
            påverka samhället omkring sig. Människors vilja och förmåga till
            egen försörjning ska tas till vara bland annat genom att skapa
            goda förutsättningar för arbete och företagande. Det är en förutsättning
            för att motverka utanförskap och segregation.
          </note>
          <note>
            Varje medborgare ska ha rätt att utöva sina mänskliga rättigheter,
            att bosätta sig var han eller hon vill, att utöva sin religion,
            att lära sina barn sitt modersmål och så vidare. Det framkom som
            sagt i ett radioprogram i morse att det mest effektiva sättet
            att få ett jobb är att bosätta sig var man vill. Boverkets undersökning,
            som redovisades, visade vilken effekt detta har på möjligheten
            att få ett jobb.
          </note>
          <note>
            I Socialdemokraternas reservation står det att det är ett problem
            att flyktingar inte är jämnt fördelade i Sverige. ½ miljard satsas
            på en solidaritetsbonus för dem som redan har tagit emot flyktingar.
            Det är alltså en retroaktiv utbetalning. Men vilka framåtsyftande
            åtgärder har Socialdemokraterna för att främja kommunernas flyktingmottagande?
            Frågan är: Hur ska vänsterkartellen kunna samverka om flyktingmottagandet
            när man har så olika syn på det?
          </note>
          <note>
            På integrationsområdet händer just nu väldigt mycket. Alliansen
            är fast besluten att göra allt för att bryta utanförskapet i områden
            som präglas av stort utanförskap. Jag har noterat att det är glädjande
            att alliansmajoriteten i Stockholms stad nu satsar 8 miljarder
            för att bygga och renovera miljonprogramsområdena. Det behövs
            ett bostadslyft för att lyfta upp dessa områden.
          </note>
          <note>
            Personer som har fått uppehållstillstånd i Sverige måste snabbt
            få möjlighet att lära sig svenska för att på så sätt underlätta
            integrationen och ett snabbt inträde på arbetsmarknaden. Exempel
            på sådana insatser under inledningsfasen är, som regeringen nu
            har infört, instegsjobb, sfi-bonus, ökade satsningar på validering
            av kunskap och kompetens med mera.
          </note>
          <note>
            Vi vet att en stor del av den diskriminering invandrare utsätts
            för inte har vare sig med brist på språk- eller yrkeskunskaper
            att göra. Det beror helt enkelt på ren diskriminering. Detta måste
            vi naturligtvis arbeta vidare med för att motverka. Vi ska ha
            en bra diskrimineringslagstiftning som är tydlig i sin utformning
            och enligt vilken man kan döma personer, både juridiska och fysiska,
            som diskriminerar.
          </note>
          <note>
            Vi antog i våras en ny diskrimineringslagstiftning som jag hoppas
            ska fortsätta att verka i rätt riktning. Regeringens diskrimineringsersättning
            är också ett bra sätt att motverka diskriminering. Det ska kosta
            att diskriminera.
          </note>
          <note>
            Den ideella sektorns betydelse och potential för att bidra till
            en bättre integration är en outnyttjad kraft och något som den
            förra, socialdemokratiska regeringen sällan ägnade särskilt stor
            kraft åt. Av denna anledning avser regeringen att genomföra en
            dialog med den ideella sektorn i syfte att förstärka dess möjlighet
            att bidra till integration under introduktionsfasen. Jag är glad
            över det initiativet, och jag är övertygad om att den ideella
            sektorn kan bidra med mycket mer än den gör i dag. I det arbetet
            behöver den stöd och support från politiskt håll. Därför är den
            planerade dialogen välkommen.
          </note>
          <note>
            För att förbättra matchningen på arbetsmarknaden för nyanlända
            satsar regeringen på att stimulera olika personer att flytta till
            orter där jobben finns. Men det är viktigt att det inte blir ett
            tvång.
          </note>
          <note>
            Instegsjobben, som infördes 2007 och som ger kraftiga subventioner
            till arbetsgivare som anställer nyanlända, har gett jobb och arbetslivserfarenhet
            till ett antal tusen personer. Jobben är viktiga. Socialdemokraterna
            säger också i sin reservation att arbetslösheten har minskat under
            högkonjunkturen. Man skulle kunna säga att arbetslösheten har
            minskat under alliansregeringen, för det är faktiskt under alliansregeringens
            tid som personer som har kommit till Sverige har fått en helt
            ny möjlighet på arbetsmarknaden. Därför är det viktigt att regeringen
            fortsätter att jobba med just jobbskapande åtgärder.
          </note>
          <note>
            I budgeten avsätts också resurser för validering av förvärvad
            yrkeskompetens. En särskild satsning görs för personer med utländsk
            yrkeserfarenhet och utbildning inom hälso- och sjukvården. Med
            tanke på de berättelser man ofta får höra om personer med akademisk
            kompetens och yrkeskunnande som kommer till vårt land men som
            inte får tillgodoräkna sig den erfarenheten välkomnar vi den satsningen
            särskilt mycket. Validering är ett billigt sätt att förbättra
            matchningen och ge de berörda möjlighet att få ett snabbt inträde
            på arbetsmarknaden.
          </note>
          <note>
            Jag tänker särskilt på ett besök som jag gjorde nyligen på Bastakollektivet,
            som har projekt för nyanlända. Där hade en person som är elektriker
            under lång tid gått på Arbetsförmedlingen och inte fått något
            jobb. Man sade att hans elektrikerutbildning inte var gångbar.
            Bastakollektivet, som jobbar på ideell grund och som tar emot
            nyanlända och har ett särskilt projekt för dem, kunde däremot
            på en dag ordna jobb och en introduktion för elektrikern. Det
            behövs nytänkande på Arbetsförmedlingen. Det behövs nytänkande
            i hela samhället för att vi ska kunna hjälpa personer med annan
            bakgrund in i arbete.
          </note>
          <note>
            Personer med invandrarbakgrund kommer ofta från länder och kulturer
            med helt annat fokus på egenföretagande än i Sverige. Detta ger
            enorma möjligheter att öka företagandet i Sverige, som är bland
            det sämsta i hela EU. Inte minst är invandrade kvinnor bättre
            på att driva eget än svenskfödda. Dock har många invandrare problem
            med att få tillgång till riskvilligt kapital, vilket gör att många
            företagsidéer och drömmar spolieras. Därför är regeringens satsning
            på förbättrade mikrolån och nystartskontor i områden med stort
            utanförskap utöver de generella förbättringar som görs på företagarområdet
            mycket bra satsningar.
          </note>
          <note>
            Regeringen ska också arbeta med fortsatta satsningar på förbättrad
            rådgivning och utökade finansieringsmöjligheter för personer med
            invandrarbakgrund som väljer att starta eget. Det här sammantaget
            ger större chanser för personer som vill starta eget att få ett
            arbete och en egen försörjning.
          </note>
          <note>
            Språket är förstås en avgörande faktor för integration oavsett
            vilket land en person flyttar till. Möjligheten att kommunicera
            utgör grunden för att knyta sociala kontakter men också för att
            klara av arbetslivet på ett bra sätt. Därför är en bra svenskundervisning
            A och O för en lyckad integrationspolitik.
          </note>
          <note>
            Sfi-utbildningen är eftersatt. Socialdemokraterna gjorde under
            sina regeringsår inte tillräckligt för att lyfta upp utbildningens
            kvalitet. Därför är regeringens satsningar på sfi, svenska för
            invandrare, välkomna och helt nödvändiga. I satsningen ingår att
            utvärdera sfi-utbildning, att genomföra kompetenslyft för sfi-lärare
            och att införa en sfi-bonus för nyanlända som klarar sina studier
            inom avsatt tid.
          </note>
          <note>
            Värderingsgrunden i samhället är viktig för att motverka diskriminering
            i integrations- och jämställdhetsarbetet. Därför är jag glad att
            regeringen satsar 6 miljoner kronor per år för ett permanent stöd
            till verksamheter mot rasism och andra former av intolerans. Förslag
            för att stärka skolans värdegrundsarbete bereds också, vilket
            är bra.
          </note>
          <note>
            Herr talman! Utredningen Egenansvar med professionellt stöd har
            presenterats under hösten och en proposition ska läggas fram i
            vår. Den tar ett rejält grepp i frågan om nyanländas etablering.
            Ett sådant grepp är helt nödvändigt då Socialdemokraternas regeringsperiod
            resulterade i ett stort misslyckande inom detta område. Den första
            tiden i Sverige är den mest avgörande för hur integrationen kommer
            att fungera. Därför föreslår utredaren bland annat en lots som
            ska upprätta en utvecklingsplan för att personen ska kunna etableras
            i det svenska samhället så snabbt som möjligt. Jag tror att den
            kommande propositionen kommer att ge betydligt bättre förutsättningar
            för en bättre integrationspolitik.
          </note>
          <note>
            Herr talman! Det är också glädjande att Socialdemokraterna här
            i dag är självkritiska till den integrationspolitik som man förde
            under den förra regeringen. Det är bra att de bejakar flera av
            alliansens förslag, vilket gjordes här i talarstolen tidigare.
            I Socialdemokraternas reservation syns dessvärre inte några stora
            nya visioner på integrationsområdet. Det är därför bra att alliansen
            kommer med sina förslag.
          </note>
          <note>
            Aldrig förr har en regering satsat så mycket på jämställdhet
            som alliansregeringen gör. Under 2009 satsas ytterligare 400 miljoner
            kronor på jämställdhet på en rad områden. Regeringen satsar på
            en jämställdhetsbonus för ett ökat jämt uttag av föräldraförsäkringen.
            SCB har fått i uppdrag att undersöka hur stor del av hemarbetet
            som utförs av kvinnor respektive män. Lågbetaldas inkomstskatter
            har sänkts mer än någonsin, vilket är en åtgärd som gynnar kvinnor.
            En handlingsplan mot våld i nära relationer har tagits fram för
            att utöka metodutveckling på det området, och där finns också
            det hedersrelaterade våldet med. Det har också tagits fram en
            handlingsplan mot prostitution och människohandel. Detta är några
            av alla de åtgärder som har genomförts på jämställdhetsområdet.
          </note>
          <note>
            Svenska institutet har också fått ett särskilt uppdrag att ordna
            besöksprogram för studiebesök i Sverige med information om vår
            sexköpslag. Regeringens ambition är att försöka ge ökad kunskap
            om den lagen, och det är viktigt för att sprida den utanför Sveriges
            gränser.
          </note>
          <note>
            Det är också välkommet att regeringen nu arbetar på att ta fram
            en handlingsplan för jämställdhet på arbetsmarknaden och i näringslivet.
            Det är viktigt att vi går vidare med frågor om kvinnors arbetsmarknad.
            Det finns mycket att göra för att öka jämställdheten på arbetsmarknaden.
          </note>
          <note>
            Alliansregeringen har satsat historiskt stora belopp på jämställdhetsarbetet.
            Det finns naturligtvis betydligt mer att göra, men de farhågor
            som vänsteroppositionen framförde har inte besannats med alliansen.
            Alliansen har i stället på ett tydligt sätt visat att den har
            stora ambitioner på jämställdhets- och integrationsområdet. Den
            har levererat åtgärder och kommer också att komma med fler. Det
            är en bra utgångspunkt som jag hoppas kommer att förbättra både
            jämställdhets- och integrationspolitiken i Sverige.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 24 KALLE LARSSON (v) replik:
          </note>
          <note>
            Herr talman! Det är mycket jag skulle vilja bemöta, men jag tror
            att jag lämnar en del av ansvaret när det gäller jämställdheten
            vidare till Josefin Brink som kommer senare i debatten.
          </note>
          <note>
            Jag skulle vilja fråga Désirée Pethrus Engström vilka ideella
            krafter det egentligen är som är godkända. Désirée Pethrus Engström
            talar väldigt väl om att man behöver ideella krafter i integrationsarbetet,
            men trots det har den här regeringen dragit ned anslagen till
            Centrum mot rasism till exempel. Det är en av de aktörer som tidigare
            var med om att bekämpa diskriminering och rasism. Man vägrar höja
            anslagen till de invandrades riksförbund. Varför det? Är det bara
            de ideella krafter som Désirée Pethrus Engström personligen gillar
            som kan bidra till integrationen, eller vad är beskedet?
          </note>
          <note>
            Sedan skulle jag vilja fråga vad Désirée Pethrus Engström tycker
            att vi ska göra med de personer som lever utan rättigheter, utan
            möjligheter och utan en framtid här ibland oss i Sverige. De bäddar
            hotellsängen som Désirée Pethrus Engström eller jag sover i ibland.
            De städar hamburgerrestaurangen som i alla fall jag ibland besöker.
            De ordnar och donar runt omkring oss hela tiden utan att få del
            av de rättigheter som vi andra har, utan att ha rätt till vård
            på lika villkor, utan att barnen har rätt att gå i skolan och
            utan att få de löner som man i övrigt har på arbetsmarknaden.
            Vad vill Désirée Pethrus Engström göra för att människor ska kunna
            leva på värdiga villkor? Vad vill Kristdemokraterna göra för de
            papperslösa?
          </note>
          <note type="speaker">
            Anf. 25 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Vi har naturligtvis gett de ideella krafterna ökade
            resurser för att fler ska kunna söka bidrag och jobba med integration.
            Centrum mot rasism jobbade inte direkt med integrationsarbetet
            för nyanlända flyktingar.
          </note>
          <note>
            Frågan om rättigheter för papperslösa ligger väl mer på socialförsäkringsutskottet,
            men jag tror att Kalle Larsson väl känner till Kristdemokraternas
            syn på hur papperslösa ska behandlas. Vi tycker att papperslösa
            har rättigheter. Det är svårt att tala om hur man ska agera i
            de här frågorna, men barnen ska självfallet gå i skolan, och det
            har de möjlighet att göra i dag.
          </note>
          <note>
            Vi tycker att man ska ha större möjligheter att komma och arbeta
            i Sverige, och det genomför regeringen nu. Ni har inte medverkat
            till att personer ska kunna komma hit. Ni ingår i en allians där
            man inte vill se människor komma hit från andra länder för att
            få arbete i Sverige. Det är en politik som är fullständigt förödande
            för många personer som söker sig till Sverige. Vi arbetar för
            att personer som kommer hit ska jobba under säkra och trygga förhållanden.
            Det är jätteviktigt, och det kommer vi att fortsätta att slåss
            för. Vård till papperslösa är någonting som vi slåss för. Det
            är jätteviktigt att även papperslösa kan få möjlighet till vård
            och omsorg.
          </note>
          <note type="speaker">
            Anf. 26 KALLE LARSSON (v) replik:
          </note>
          <note>
            Herr talman! Låt mig börja med att utreda ett missförstånd. Det
            förslag som vi har lagt fram när det gäller arbetskraftsinvandring
            innebär att man ska öppna landet för arbetskraftsinvandring. Man
            ska ha garantier för att det är lika rättigheter och villkor som
            gäller. Det är det förslaget som Désirée Pethrus Engström och
            hela alliansregeringen röstade emot. Man vill i stället överlåta
            åt arbetsgivaren att avgöra det. Det var inte jag som lyfte upp
            den frågan. Den tillhör ganska tydligt ett annat utskottsområde.
          </note>
          <note>
            Däremot hör frågan om amnesti och frågan om regularisering av
            papperslösa hemma här. Vi har i vår budget lagt fram förslag om
            hur man skulle kunna se till att papperslösa får möjlighet att
            stanna. Det är därför jag väljer att lyfta upp frågan. Den ingår
            i den diskussion vi för i dag. Jag har respekt för att Désirée
            Pethrus Engström och andra kristdemokrater försöker förbättra
            situationen för papperslösa. Jag ska ge allt stöd som jag kan
            och inte försöka låta hånfull på något sätt. Det är svårt att
            övertyga partier, som Moderaterna och Folkpartiet till exempel,
            om att människor som lever ibland oss ska ha rättigheter. De motverkar
            ju det på alla upptänkliga sätt när de gäller de papperslösa.
          </note>
          <note>
            Jag kanske ska vara mer konkret. Den fråga som egentligen ställs
            här är: Vill Kristdemokraterna ge papper åt de papperslösa, eller
            har man gett upp den kampen? Rättigheter är en sak, men rättigheter
            till skola, vård och arbetsmarknad, och det är måhända viktiga
            rättigheter, kan aldrig garanteras människor för att börja bygga
            en framtid mitt ibland oss. För några år sedan slogs flera borgerliga
            partiföreträdare, jag personligen och miljöpartister här i riksdagens
            kammare för att man skulle regularisera de papperslösa. De skulle
            få möjlighet att börja bygga en framtid och få papper. Var står
            egentligen Kristdemokraterna i den frågan i dag?
          </note>
          <note type="speaker">
            Anf. 27 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Jag tänker inte stå här och förhandla med Kalle
            Larsson när det gäller de papperslösa, men det är vår inställning
            att människor ska ha möjlighet att komma till Sverige. De ska
            ha trygghet i den situation de befinner sig i här i Sverige. Vi
            ska ha ett värdigt bemötande av människor som kommer från andra
            delar av vår värld. Vi är för en reglerad arbetskraftsinvandring,
            och det står vi fortfarande för.
          </note>
          <note>
            Nu kan inte Kalle Larsson svara, men jag undrar hur det tidigare
            har gått till i Sverige. Vi kan titta tillbaka på de regeringsår
            då Vänstern har varit med och regerat. Hur har det sett ut då?
            Jag kan inte påstå att personer med annan bakgrund har haft lättare
            att komma till Sverige under den förra regeringen. Kalle Larsson
            är svaret skyldig när det gäller hur det egentligen såg ut under
            den förra regeringen.
          </note>
          <note>
            Vår regering gör allt för att öka möjligheterna för människor
            som vill stanna i Sverige att vara med i arbetskraften. Det är
            regeringens tydliga ambition att vi ska ge alla som vill en möjlighet
            att stanna och arbeta i Sverige.
          </note>
          <note type="speaker">
            Anf. 28 ULF HOLM (mp) replik:
          </note>
          <note>
            Herr talman! Jag reagerade på två saker när jag lyssnade på Désirée
            Pethrus Engström. Den första var att det nu lät så positivt från
            Kristdemokraterna när det gäller diskriminering och hur viktigt
            det är att diskriminering och intolerans måste minska i samhället.
          </note>
          <note>
            Frågan är om Kristdemokraterna har ändrat sig när det gäller
            den diskriminering av homosexuella, bisexuella och transpersoner
            som i dag sker i samhället. Vill Kristdemokraterna ge mer resurser
            för att öka HBT-kunskapen inom vården? Vill Kristdemokraterna
            ge mer pengar till den nya diskrimineringsombudsmannen för att
            jobba med att motverka den HBT-diskriminering som finns i samhället
            i dag? Kommer Kristdemokraterna att släppa sitt krav på att diskriminera
            personer av samma kön som vill gifta sig?
          </note>
          <note>
            Det måste bli slutsatsen om Kristdemokraterna nu tycker att diskrimineringen
            och intoleransen i samhället är så allvarliga. Då måste åtgärder
            komma. De saknas hittills, vad jag har sett, helt och hållet från
            Kristdemokraterna.
          </note>
          <note>
            Kristdemokraterna har ju knappast legat i framkant när det gäller
            HBT-rättigheter, utan tvärtom i den absolut nedre botten bland
            partierna.
          </note>
          <note>
            Den andra frågan gällde jämställdhetsmålen och jämställdhetspolitiken.
            Det lät också väldigt fint i många delar som jag mycket väl kan
            stödja. Samtidigt finns det andra krafter inom Désirée Pethrus
            Engströms område. Det finns en motion i det här betänkandet där
            man vill ha ett nytt jämställdhetspolitiskt mål med syfte att
            minska skilsmässorna i Sverige. Jag vet inte om det är Kristdemokraternas
            nya politik, men det finns en del att önska där.
          </note>
          <note>
            Jag är glad att de tre andra partierna i den moderatledda alliansregeringen
            har avstyrkt kravet på att ha det som ett jämställdhetspolitiskt
            mål.
          </note>
          <note type="speaker">
            Anf. 29 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Jag tycker att Ulf Holm slår in ganska öppna dörrar
            när det gäller frågan om HBT-rättigheter. Deras rättigheter har
            ju stärkts under den här alliansregeringen. Vår diskrimineringslagstiftning
            har förbättrats när det gäller de här grupperna. Vår partiledare
            har kommit med förslag här i kammaren på hur man ska kunna förbättra
            möjligheten för homosexuella att ingå giftermål.
          </note>
          <note>
            Jag förstår inte vad som är problemet. Vi har ökat möjligheterna
            och rättigheterna under den här regeringen jämfört med den förra.
            Det måste väl Ulf Holm hålla med om.
          </note>
          <note>
            När det gäller jämställdhetsmålen tar du fram en enskild motion.
            Det är inte Kristdemokraterna som står bakom den, och vi har heller
            inte bifallit den.
          </note>
          <note type="speaker">
            Anf. 30 ULF HOLM (mp) replik:
          </note>
          <note>
            Herr talman! Jag är glad att höra att det inte är Kristdemokraternas
            politik. Jag var mer orolig än vanligt när det gäller Kristdemokraterna
            och jämställdhetsområdena.
          </note>
          <note>
            Man måste väl ändå erkänna att de beslut som har tagits på jämställdhetsområdet
            under den här mandatperioden inte är ett steg framåt, utan steg
            tillbaka. Man har tagit bort kraven på årlig lönekartläggning.
            Det var en morot för företagen att jobba med att få bort löneskillnaderna
            mellan män och kvinnor som gör samma sorts arbete. Det har man
            ju tagit bort nu. Det sänder ut signaler om att det inte är något
            viktigt. Regeringen accepterar att det finns en löneskillnad och
            vi kommer att låta er fortsätta att diskriminera på det sättet.
          </note>
          <note>
            Man har tagit bort det krav som Socialdemokraterna, Vänstern
            och Miljöpartiet hade tidigare som innebar att om det inte sker
            någon förbättring av könsfördelningen i bolagsstyrelserna kan
            vi tänka oss en kvotering.
          </note>
          <note>
            Vi ser nu, när den politiken togs bort av er, att kvinnornas
            möjlighet att komma in i styrelserummet har minskat. Det handlar
            fortfarande om att män utser män. Det är inte de signalerna vi
            behöver för framtiden. Vi måste ha andra signaler.
          </note>
          <note>
            När det gäller HBT-personers rättigheter är jag lite förvånad
            över vad Désirée Pethrus Engström säger. Du säger att er partiledare
            här i kammaren har sagt att det ska vara okej med giftermål mellan
            personer av samma kön. Det är ju inte sant. Ni är aktiva motståndare
            till att vi ska få ett könsneutralt äktenskap mellan två män eller
            två kvinnor. Det är diskriminering. Varför ska homosexuella ha
            andra diskriminerande regler än vad som gäller för heterosexuella?
            Det är helt fel politik. Ni måste ge upp den åsikten.
          </note>
          <note type="speaker">
            Anf. 31 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! När det gäller frågan om giftermål sade jag inte
            att han hade sagt det. Jag sade att det kan komma till ett beslut
            här i kammaren som vår partiledare har föreslagit. Det är en civilrättslig
            lagstiftning som faktiskt har stötts av flera aktörer på ganska
            stor bredd, på ledarsidor, av RFSU med flera. Kristdemokraterna
            står inte helt ensamma om förslaget om en civilrättslig lagstiftning
            när det gäller giftermål för homosexuella.
          </note>
          <note>
            Jag anser att det med den här regeringen går framåt på jämställdhetsområdet.
            Det har gjorts en historiskt stor resurssatsning på jämställdhetsområdet.
            Vi satsar på att fler ska komma i arbete. Färre kvinnor är i dag
            deltidsarbetande till exempel. Deltidsarbetslösheten minskar bland
            kvinnor. Företagandet ska öka bland kvinnor. Det är något som
            vi satsar på. Vi har jämställdhetsbonus för att öka ett jämställt
            uttag inom föräldraförsäkringen. Vi arbetar starkt för att minska
            våldet mot kvinnor med konkreta handlingsplaner och åtgärder.
          </note>
          <note>
            Vi har på flera områden lagt in både pengar och handlingsplaner,
            vilket saknades under den förra regeringen som Ulf Holm var med
            och stödde.
          </note>
          <note>
            Jag tycker att det är viktigt att lyfta fram allt som regeringen
            gör. Man säger också att man ska komma tillbaka när det gäller
            kvinnors arbetsmarknad. Man ska också, står det i budgetpropositionen,
            komma tillbaka när det gäller styrelseplatser.
          </note>
          <note>
            De här frågorna är alltså inte helt lämnade.
          </note>
          <note>
            Lönekartläggningen kvarstår. Ulf Holm far alltså med osanning
            här i kammaren när han säger att vi har tagit bort kravet. Det
            är helt fel. I en regelförenklingsprocess föreslog JämO att man
            skulle kunna göra det vartannat år. Vi sade vart tredje år när
            det gäller jämställdhetsplanerna, men lönekartläggningarna finns
            kvar, Ulf Holm. Säg ingenting annat.
          </note>
          <note type="speaker">
            Anf. 32 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Vi befinner oss i inledningen av en lågkonjunktur.
            Många människor riskerar att bli, eller blir, av med sina jobb
            och många känner sig otrygga. Det är mot den bakgrunden vi debatterar
            den svenska statsbudgeten i dag.
          </note>
          <note>
            När man går in i en kris är det viktigt att fråga sig vad som
            är viktigast. Vad behöver prioriteras? Vad staten väljer att göra
            är av större betydelse i detta läge än annars. Många är beroende
            av att vi fattar rätt beslut.
          </note>
          <note>
            Många är de opinionsbildare som har lösningar på den kris vi
            befinner oss i. Ibland kan man få intrycket att staten har en
            bottenlös kassakista. Som ansvariga för medborgarnas pengar får
            vi dock inte tappa huvudet. Samtidigt som regeringen möter de
            akuta behoven måste vi minnas att det finns en vardag också efter
            krisen. De långsiktiga satsningarna för ett bättre samhälle med
            individer som har mod att drömma och möjligheter att förverkliga
            sina drömmar måste fortsatt vara i fokus.
          </note>
          <note>
            Den fråga vi har att behandla, integration och jämställdhet,
            är viktigare nu än någonsin. Möjligheten för alla att delta i
            samhällslivet, inte minst arbetslivet, är avgörande för ett samhälle
            som eftersträvar jämställdhet och integration.
          </note>
          <note>
            Ekonomisk självständighet är grundbulten i såväl jämställdhets-
            som integrationsfrågor. Möjlighet och tillgång till arbete för
            alla som kan och vill arbeta är därför en prioriterad fråga på
            kort och lång sikt.
          </note>
          <note>
            Regeringens insatser för att öka efterfrågan på och utbud av
            arbetskraft har haft god effekt. Aldrig förr har så många varit
            i sysselsättning som de senaste åren. Deltidsarbetslösheten har
            sjunkit. Reformer för att hjälpa de sjukskrivna tillbaka genomförs.
            Förtidspensionärer ges en chans att komma tillbaka i den takt
            de önskar och orkar.
          </note>
          <note>
            Allt detta har utgångspunkten att det främst är kvinnor som i
            många år har drabbats och som nu ges nya möjligheter.
          </note>
          <note>
            Jobbskatteavdraget, jobb- och utvecklingsgarantin, sänkta arbetsgivaravgifter,
            nystarts- och instegsjobb är andra av regeringens insatser som
            gett god effekt och framför allt på integrationsområdet. Utrikes
            födda stod för nästan hälften av den ökade sysselsättningen från
            halvårsskiftet 2007 till halvårsskiftet 2008. Det innebär ungefär
            45 procent av 145 000 jobb som skapades. Det är inte illa.
          </note>
          <note>
            Herr talman! Det är på sin plats att säga: Jag är stolt men inte
            nöjd.
          </note>
          <note>
            Den kraftfulla resursförstärkning till särskilda jämställdhetsåtgärder
            som regeringen inledde 2007 fortsätter. Vårt mål är att motverka
            och förändra system som konserverar fördelningen av makt och resurser
            mellan könen. Vår övertygelse är att vi får ett bättre samhälle
            när män och kvinnor delar makt och inflytande i alla delar av
            samhällslivet.
          </note>
          <note>
            Tidigare talare har räknat upp ett antal åtgärder som gjorts
            på jämställdhetsområdet. Jag tänkte passa på att upprepa dem.
          </note>
          <note>
            För drygt ett år sedan antog den svenska regeringen en handlingsplan
            för att bekämpa mäns våld mot kvinnor, hedersrelaterat våld och
            förtryck samt våld i samkönade relationer. 56 konkreta åtgärder
            som beräknas kosta 800 miljoner de kommande två åren är nu genomförda.
          </note>
          <note>
            Åtgärderna syftar framför allt till att förbättra samarbetet
            mellan berörda aktörer, höja kunskapen genom utbildning och forskning,
            garantera stöd och skydd för offret och erbjuda programverksamhet
            för förövaren, både inom kriminalvården och genom socialtjänstens
            försorg. Anslaget till kvinnojourer tillförs ytterligare 10 miljoner
            kronor från 2009.
          </note>
          <note>
            En handlingsplan för att bekämpa prostitution och människohandel
            för sexuella ändamål håller på att genomföras. Den svenska sexköpslagen
            utvärderas i syfte att förbättra den och sprida våra erfarenheter
            internationellt.
          </note>
          <note>
            Jag tror att det är viktigt att komma ihåg att båda dessa handlingsplaner
            tillsammans innehåller 92 konkreta åtgärder. När vi talar om två
            handlingsplaner talar vi om 92 konkreta satsningar för att kvinnor
            ska kunna känna sig trygga i vårt samhälle. Det är inte illa.
          </note>
          <note>
            Ett program för hållbar jämställdhet på alla nivåer i verksamheter
            i kommuner och landsting genomförs. Medborgarna måste kunna lita
            på att den service som samhället tillhandahåller för våra skattepengar
            inte bara är av hög kvalitet utan också faller lika ut för kvinnor
            som för män.
          </note>
          <note>
            Ett åtgärdspaket för en jämställd skola ska sjösättas. Det handlar
            om fortbildning för olika centrala personalgrupper som kan hjälpa
            eleverna att göra sig fria från stereotypa könsroller. Yrkesvägledarna
            är en sådan grupp.
          </note>
          <note>
            En delegation för jämställd skola är tillsatt. Dess uppgift är
            att samla kunskap, sprida den och föreslå åtgärder för att bekämpa
            stereotyper och könsroller.
          </note>
          <note>
            Ett forskningsprogram för kvinnors hälsa är upprättat. Resurser
            har avsatts för jämställd kultur. Inte minst har regeringen gjort
            satsningar för att stärka kvinnors ställning inom minoritetsgrupperna.
          </note>
          <note>
            I budgeten aviserar regeringen en handlingsplan för jämställd
            arbetsmarknad och jämställt näringsliv. Målet är att få till stånd
            en samordnad politik som ökar möjligheterna till likvärdiga förutsättningar
            för kvinnor och män i arbetslivet och näringslivet.
          </note>
          <note>
            Herr talman! När varje insats har utformats har vi haft ett bakomliggande
            syfte. Vi vill stärka individer så att de kan fatta sina egna
            beslut. De ska vara fria från våld och förtryck, våga bryta mot
            traditioner och förväntningar, hitta sin egen väg och följa den.
          </note>
          <note>
            Herr talman! Jag förstår mycket väl hur det känns när den nyanlända
            till vårt land försöker finna vägar till gemenskap och sammanhang.
            Jag var tolv år gammal då jag kom till Sverige. Jag har själv
            gjort den resan.
          </note>
          <note>
            Det är nödvändigt att förstå hur viktigt det är att lära sig
            det nya landets språk för att kunna förstå och göra sig förstådd,
            att skapa sig ett hem med goda grannar och en trygg omgivning
            och att finna ett jobb som ger försörjning, kamrater och nya vänner.
            Det handlar om att skapa sig en vardag helt enkelt och känna sig
            behövd och delaktig. För mig är denna insikt en drivkraft i mitt
            politiska engagemang och arbete.
          </note>
          <note>
            Jag skulle vilja sammanfatta utmaningen i mitt arbete som integrationsminister
            med följande siffra jag tror att Elisabeth Svantesson nämnde den:
            Sju år.
          </note>
          <note>
            Sju år är mediantiden från folkbokföring till sysselsättning
            för flyktingar och deras anhöriga. Det är oacceptabelt.
          </note>
          <note>
            Luciano Astudillo har tagit på sig ansvaret för en misslyckad
            integrationspolitik under Socialdemokraternas tid i regeringen.
            Vi gör vad vi kan för att förbättra siffran.
          </note>
          <note>
            På område efter område arbetar regeringen för att ge människor
            redskap att påverka såväl sin vardag som samhället i stort. Vi
            hävdar envist arbetslinjen som ett viktigt sätt att bryta utanförskapet.
            Alla vet att med arbete följer gemenskap i stället för utanförskap,
            oberoende i stället för bidragsberoende och självtillit i stället
            för självanklagelser.
          </note>
          <note>
            Människor kan inte uppskatta ett land som med hjälp av bidrag
            håller dem utanför det aktiva livets arenor. Människor kan bara
            uppskatta och respektera det land som uppmuntrar dem att själva
            ta itu med sina liv och stöder dem i ansträngningen att lyckas.
          </note>
          <note>
            Därför är jag stolt över att regeringen har presenterat en samlad
            strategi för integrationspolitiken. Det är en strategi som grundas
            på gedigen forskning om vad som orsakar problemen och utvärderingar
            av vad som fungerar för att komma till rätta med dem.
          </note>
          <note>
            Regeringens integrationsstrategi anger tydliga prioriteringar,
            inriktningar och insatser. Fokus ligger på arbete och språk.
          </note>
          <note>
            Vi konstaterar att introduktionen av nyanlända har havererat.
            Därför aviseras en reformering av mottagandet av nyanlända.
          </note>
          <note>
            I vår presenterar vi en proposition med förslag om att reformera
            styrning, ansvar, utformning och finansiering av flyktingmottagandet.
            Vi vill ge individen ett utökat ansvar som stärker incitamenten
            för en snabb arbetsmarknadsetablering, både för individen själv
            och för dem som anordnar introduktionerna. Regeringen har redan
            avsatt 920 miljoner kronor för reformen från 2010.
          </note>
          <note>
            Kunskap är en annan viktig väg till ökade möjligheter för individen.
            De som kommer till vårt land har alla unika kunskaper och erfarenheter
            med sig. Många har en gedigen utbildning i bagaget som de sedan
            har svårt att dra nytta av. Inom utbildningsområdet fördubblar
            vi därför anslaget för att komplettera utländska akademikers högskoleutbildningar.
          </note>
          <note>
            Att så snabbt som möjligt få sin utländska yrkeskompetens validerad
            gör det lättare för den nyanlända att söka jobb som motsvarar
            utbildning eller yrkeserfarenhet. Vi avsätter 15 miljoner kronor
            för validering.
          </note>
          <note>
            För att snabbt kartlägga den nyanländas kompetens och erfarenheter
            har Arbetsförmedlingen fått i uppdrag att hålla etableringssamtal.
            Med hjälp av dessa samtal ska vi bli bättre på att ge stöd och
            information om var i landet individens kompetens är efterfrågad.
          </note>
          <note>
            Länsstyrelserna har fått i uppdrag att organisera vidareflytt
            för de personer som vill lämna kommuner som präglas av trångboddhet
            till kommuner med gott arbetsmarknadsläge. Det finns i dag inget
            alliansparti vad jag vet som är emot EBO-systemet. Men vi är många
            som inser att det är stora problem efter att man har fått uppehållstillstånd
            att fastna i den trångboddhet som vi kan se i vissa förorter i
            Göteborg och i Stockholm, för att inte nämna Södertälje.
          </note>
          <note>
            Vänsterpartiets företrädare Kalle Larsson går med stor iver mot
            Moderaterna och vill få Svantesson att berätta vad hon tycker
            om EBO-systemet. Vi känner till taktiken när det gäller Moderaterna.
            Kalle Larsson kommer nu och två år framåt att arbeta för att det
            ska bli regeringsskifte. Det är en lösning.
          </note>
          <note>
            Frågan är vad Kalle Larsson har för taktik när det gäller Socialdemokraterna
            som uttryckligen är emot EBO. Kalle är för.
          </note>
          <note>
            Herr talman! Att behärska språket är avgörande för att man ska
            kunna agera självständigt i ett samhälle. Sfi-undervisningen har
            varit eftersatt under många år. Därför presenterade regeringen
            ett antal satsningar i det så kallade Sfi-lyftet för att stärka
            undervisningen. Det innebär i korthet att det övergripande målet
            för sfi samt målen för kurserna A till D konkretiseras.
          </note>
          <note>
            Nationella slutprov införs. 61 miljoner kronor har avsatts för
            att kompetensutveckla sfi-lärare. Endast en sfi-lärare av tio
            är utbildad för sin uppgift. En utredning om tidsbegränsning övervägs.
            Inspektionen av sfi förstärks, och en prestationsbaserad bonus
            till deltagare som uppnår målen i tid bereds.
          </note>
          <note>
            Utöver de generellt kvalitetshöjande insatserna på skolområdet
            finns behov av vissa riktade satsningar för nyanlända elever.
            Skolverket har fått i uppdrag att presentera förslag till åtgärder
            för att stödja nyanlända elevers utbildning.
          </note>
          <note>
            Jag kan konstatera att Luciano Astudillo i sitt anförande vid
            fem olika tillfällen välkomnar regeringens politik när det gäller
            integrationen. Det är då konstigt att samtidigt höra att regeringen
            inte gör något, att regeringen är passiv eller att regeringen
            gör fel. Det tar faktiskt ganska mycket utrymme i ett anförande
            att beskriva fem konkreta åtgärder som man välkomnar med regeringens
            politik. Det tackar vi för.
          </note>
          <note>
            Regeringen har i budgetpropositionen för 2009 presenterat en
            politik för förbättrad integration, stärkt jämställdhet och för
            att förebygga diskriminering. Nästa år får vi en ny diskrimineringslag
            och en diskrimineringsombudsman. En diskrimineringsersättning
            införs, för det ska kosta att diskriminera. I propositionen Ett
            starkare skydd mot diskriminering aviserar regeringen ett antal
            åtgärder som vi anser vara viktiga att titta vidare på.
          </note>
          <note>
            En av de mest brådskande frågorna är om bristen på tillgänglighet
            ska vara en grund för diskriminering. En utredning med uppdrag
            att lägga fram ett konkret lagförslag är nu tillsatt.
          </note>
          <note>
            En annan viktig fråga är utvärderingen av de aktiva åtgärderna.
            Också den utvärderingen är igångsatt.
          </note>
          <note>
            Regeringen har valt att kalla vår integrationsstrategi för Egenmakt
            mot utanförskap. Rubriken talar för sig själv. Målet med regeringens
            integrationspolitik är att var och en ska kunna ta makten över
            sitt liv och själv kunna forma sin framtid i fri samverkan med
            andra människor. Detta bör också vara målet för all den politik
            vi debatterar i dag.
          </note>
          <note>
            I en debatt ska man komma ihåg att inte bara tala utan också
            lyssna. Jag ska gärna ta till mig det oppositionen har att erbjuda
            i form av konstruktiv kritik.
          </note>
          <note type="speaker">
            Anf. 33 KALLE LARSSON (v) replik:
          </note>
          <note>
            Herr talman! Jag ska börja med att återgälda den trevliga avslutningen
            som Nyamko Sabuni hade på sitt anförande. Jag ska gärna lyssna
            på alla konstruktiva förslag som regeringen lämnar. Det är ett
            enkelt löfte att avge.
          </note>
          <note>
            Jag vill börja med att säga att i dag presenteras en rapport
            från Boverket som visar att den som får välja sitt boende själv
            inte alltid klarar sig bra men i alla fall statistiskt sett bättre
            än den som tvingas bosätta sig på en anläggning. Därmed tror jag
            att alla argument om att eget boende skulle vara dåligt för individen
            faktiskt är avfärdade, så jag är inte särskilt orolig över att
            vi när vi byter regering, senast vid valet 2010, inte kommer att
            kunna hålla undan tankegångar om att då låta staten tvinga människor
            i fråga om var de ska bosätta sig.
          </note>
          <note>
            Min fråga är dock en annan. Den gäller vårdnadsbidraget. Det
            är en av de reformer som den här regeringen har slagit sig för
            bröstet för och hävdat är en enorm satsning och en fantastisk
            möjlighet. Detta har uttryckts i ganska starka ordalag.
          </note>
          <note>
            Men om man ser på erfarenheterna från andra länder, till exempel
            Finland, är det i huvudsak kvinnor som stannar hemma. Det visar
            erfarenheterna från Sverige också. Det är många kvinnor med utländsk
            bakgrund som väljer att ta ut vårdnadsbidrag.
          </note>
          <note>
            Är detta ett problem eller inte? Jag menar att det är det. Jag
            menar att det är ett problem om man statistiskt kan se att kvinnor
            med utländsk bakgrund, som ju är de som har svårast att komma
            in på arbetsmarknaden, i stället ofta väljer lösningen att vara
            hemma med vårdnadsbidrag. Då har man i strukturen byggt in ett
            system som gör att man försvårar för kvinnor med utländsk bakgrund
            att få de nödvändiga kontakter och verktyg som man får genom inträde
            på arbetsmarknaden och genom ett aktivt samhällsliv.
          </note>
          <note>
            Min fråga till Nyamko Sabuni är: Ser du alls några problem i
            detta avseende?
          </note>
          <note type="speaker">
            Anf. 34 Integrations- och jämställdhetsminister NYAMKO SABUNI
            (fp) replik:
          </note>
          <note>
            Herr talman! Jag tror att jag alltid har varit tydlig med att
            vårdnadsbidraget inte är en jämställdhetsreform utan en valfrihetsreform.
            Valfriheten ska gälla såväl för den etniskt svenska kvinnan och
            mannen som för den invandrade kvinnan och mannen.
          </note>
          <note>
            Det är klart att det är ett problem om man utformar vårdnadsbidrag
            som Finland eller för den delen Norge gjorde. I Norges fall handlade
            det väldigt mycket om att kompensera för att man inte hade någon
            utbyggd förskola. Detta ledde till väldigt höga ersättningar vilket
            i sin tur ledde till att väldigt många människor stannade hemma.
          </note>
          <note>
            Med det svenska vårdnadsbidraget som bara betalas ut med 3 000
            kronor i månaden kommer vi inte att få de effekter vi såg till
            exempel i Norge. Men visst, kan jag erkänna, är det bekymmersamt
            om kvinnor som har svårt att ta sig ut på arbetsmarknaden blir
            kvar hemma med vårdnadsbidrag. Å andra sidan tror jag inte det
            finns en kvinna som avstår från en lön till förmån för 3 000 kronor
            i månaden som inte kan kombineras med några andra bidrag eller
            ersättningar i samhället. I så fall kan dessa kvinnor lika gärna
            stanna hemma med sina barn med socialbidrag. Jag ser ingen större
            skillnad där.
          </note>
          <note>
            Jag vet inte vilken utveckling vårdnadsbidraget ska ha, men jag
            kommer att intressera mig för att följa upp det med hjälp av en
            utvärdering. Att vi skulle få samma effekter som i Norge eller
            Finland tror jag dock inte.
          </note>
          <note type="speaker">
            Anf. 35 KALLE LARSSON (v) replik:
          </note>
          <note>
            Herr talman! Vi kommer att ses igen, och då får vi möjlighet
            att pröva de här tankarna, inte bara här i kammaren utan säkert
            också på andra platser.
          </note>
          <note>
            Det är klart att själva logiken säger att om du har svårt att
            komma in på arbetsmarknaden vilket både jag och Nyamko Sabuni
            strävar efter att göra något åt, fast med helt olika metoder så
            underlättas det inte om man har ett system där det trots allt
            är ganska enkelt att välja att stanna hemma i stället. Det blir
            en enklare lösning som man lättare väljer om man har svårigheter
            att komma in på arbetsmarknaden. Det är det som är invändningen.
          </note>
          <note>
            Nu får vi se vad erfarenheten kommer att visa. Men jag är mycket
            orolig, och jag tror att det är lite farligt att säga att det
            här inte är en jämställdhetsreform utan en valfrihetsreform. Då
            tror jag nämligen inte att man ser att politik hänger ihop, att
            jämställdhet inte är ett särskilt litet område där man kan slänga
            ut några hundra miljoner som eventuellt används i enstaka små
            satsningar, utan att det måste genomsyra hela politiken. Annars
            kan man ju lika gärna säga att våra skattesänkningar som minskar
            möjligheterna till transfereringar, vilket vi vet gynnar kvinnors
            ekonomiska självständighet, det är ingen jämställdhetssatsning,
            utan det är en skattesänkning.
          </note>
          <note>
            Resonerar man så ser man inte politiken som en helhet, och det
            tror jag är ett problem, inte minst när det gäller just vårdnadsbidraget.
            Jag ser stora bekymmer med att vi riskerar att få en situation
            i Sverige som kanske inte är precis densamma som i Finland eller
            Norge vi pratar ändå om olika system och olika länder där framför
            allt invandrade kvinnor hålls kvar i en hemmiljö där de inte får
            tillträde till den arbetsmarknad och de sociala kontakter och
            samhällskontakter man behöver för att kunna vara en aktiv samhällsmedborgare.
          </note>
          <note type="speaker">
            Anf. 36 Integrations- och jämställdhetsminister NYAMKO SABUNI
            (fp) replik:
          </note>
          <note>
            Herr talman! Jag delar uppfattningen att jämställdhet är ett
            perspektiv som ska genomsyra alla politikområden helt rätt så,
            tycker jag, precis som Kalle Larsson.
          </note>
          <note>
            Skillnaden mellan den politik som den här regeringen bedriver
            och den politik som Kalle Larsson eventuellt skulle kunna komma
            att bedriva är att Kalle Larsson från början vill bestämma hur
            andra människor ska leva sina liv, medan regeringen säger att
            människor får förutsättningar att forma sina egna liv. Vårdnadsbidraget
            säger inte någonstans att man måste stanna hemma på heltid med
            barnet. Vårdnadsbidraget är fritt att använda för att båda föräldrarna
            ska kunna gå ned lite i arbetstid. Det är fritt att använda för
            att förlänga semestern. Det är fritt att använda i väntan på förskola,
            för vi lever i ett samhälle där barn tyvärr inte alltid får plats
            på förskolan just när man önskar, utan man måste vänta några månader.
            Det är också så de flesta av de få kvinnor med sina partners som
            har tagit ut vårdnadsbidraget har gjort.
          </note>
          <note>
            Den möjligheten menar jag, Kalle Larsson, är viktig för familjer,
            för familjer ser olika ut. Barn har olika behov. Det kan finnas
            barn som behöver sina föräldrar lite mer än andra barn, och kan
            föräldrarna få denna möjlighet att till exempel gå ned i arbetstid
            ser jag det som jättebra politik, och det kan vårdnadsbidraget
            användas till.
          </note>
          <note type="speaker">
            Anf. 37 LUCIANO ASTUDILLO (s) replik:
          </note>
          <note>
            Herr talman! Nyamko Sabuni efterlyste konstruktiv kritik. Det
            är väl det jag har ägnat mig åt i mitt anförande. Men det finns
            ju andra, mycket närmare Nyamko Sabuni, som har ägnat sig åt mycket
            kritik, i det här fallet Moderaterna som för bara en tid sedan
            under rubriken Regeringen har varit alltför passiv kritiserade
            integrationspolitiken, alltså den ni bedriver. Snacka om dolkstöt
            från sidan! Här distanserar sig Moderaterna från ansvaret, som
            de också har, precis som Folkpartiet och Nyamko Sabuni har.
          </note>
          <note>
            Det vi ser är att utanförskapet ökar och kommer att öka lavinartat.
            Vi ser att det på bred front är så. På ett år, före krisen, har
            arbetslösheten bland utrikes födda ökat med 16 procent. Gapet
            är fortfarande 12 procent mellan utrikes födda och inrikes födda.
            Vi har varit kritiska därför att för lite görs och därför att
            det som har gjorts har haft dåliga effekter. Vi har lyft fram
            de positiva delarna.
          </note>
          <note>
            Nyamko Sabuni efterlyser konstruktiv kritik. Avveckla den orättvisa
            jobbpolitiken, vars kärna har varit att med en otrygghetschock
            jaga ut sjuka och arbetslösa i låglöneträsket, och stå upp för
            de trygghetssystem som ni tidigare gjorde som folkpartister, som
            var bra för oss alla. Se till att fylla arbetsmarknaden med mer
            resurser! Investera i olika former av arbetsmarknadsutbildningar,
            i korta utbildningar och praktikplatser som är så viktiga. 25
            procent av arbetsmarknadsutbildningen har försvunnit och 97 procent
            av praktikplatserna sedan 2006.
          </note>
          <note>
            Det är kris nu. Det är dags att agera. Därför är jag förvånad
            över att Nyamko Sabuni inte tagit sitt ansvar för att agera i
            dessa dåliga tider.
          </note>
          <note type="speaker">
            Anf. 38 Integrations- och jämställdhetsminister NYAMKO SABUNI
            (fp) replik:
          </note>
          <note>
            Herr talman! Jag tycker att det är tråkigt att Socialdemokraterna
            fortsätter att använda sig av siffran för att arbetslösheten bland
            utrikes födda ökar när man vet den exakta orsaken till det. Precis
            som Elisabeth Svantesson sade finns det anledning att vara stolt
            över att vi lever i ett land som håller sina dörrar öppna för
            människor i behov av skydd, flyktingar som kommer till vårt land.
            Vi har gjort mer än vi någonsin har gjort i svensk historia när
            det gäller flyktingpolitiken. Det finns anledning att vara stolt
            över det.
          </note>
          <note>
            Kommer det att påverka statistiken? Ja, det gör det. Det påverkar
            arbetslöshetsstatistiken. Men är det någonting som vi ska gräva
            ned oss i och säga att vi ska stänga våra gränser? Är det vad
            Luciano Astudillo vill? Nej, det är det inte. Det handlar om att
            fokusera på politik för fler jobb. Det är det vi fokuserar på.
          </note>
          <note>
            Jag kan bara konstatera att Luciano Astudillo välkomnar ett antal
            av de olika förslag som finns i integrationsstrategin. Jag hör
            också att du kritiserar. Ibland är det konstruktiv kritik, ibland
            är det en kritik som jag inte alls förstår.
          </note>
          <note>
            Min fråga tillbaka till Luciano Astudillo är: Vilka förslag kan
            du se framför dig för att förbättra situationen utöver det vi
            aviserar och utöver det vi säger att vi ska återkomma till? Vad
            har Socialdemokraterna för alternativ? Jag hör ingenting. Jag
            hör bara att ni välkomnar vissa delar samtidigt som ni säger att
            vi är passiva.
          </note>
          <note>
            Vilka förslag har Socialdemokraterna som man inte genomförde
            de tolv år man hade vid makten? Ni kanske har tid nu att blicka
            framåt. Jag väntar fortfarande på svar. Vad finns det för alternativ
            att väga mot varandra? Det kan ju vara så att ni kanske till och
            med kan komma på en idé som den här regeringen skulle vara villig
            att genomföra. Det är bara det att det inte kommer några idéer.
            Det är det som är problemet.
          </note>
          <note type="speaker">
            Anf. 39 LUCIANO ASTUDILLO (s) replik:
          </note>
          <note>
            Herr talman! Vi socialdemokrater är oerhört stolta över den öppenhet
            som det här landet har visat och att vi tar emot människor som
            flyr undan förtryck och förföljelse. Både Nyamko Sabuni och jag
            är produkter av det. Använd inte den retoriken, tack!
          </note>
          <note>
            Låt oss fokusera på politiken. Min första fråga var: Hur har
            Nyamko Sabuni hävdat sitt politikområde nu när krisen har slagit
            till? Vi vet att det vid sidan av ungdomar är de utrikes födda
            som först blir av med jobben. Det är en oerhört viktig fråga,
            därför att det är ni som har makten. Om Sabuni efterlyser förslag,
            läs våra reservationer! Läs talet igen som du fick kopierat! Där
            finns en rad förslag som vi lägger fram.
          </note>
          <note>
            Sist men inte minst, låt oss försöka komma överens. Låt oss göra
            oss av med den här partipolitiska pajkastningen kring flyktingmottagningen.
            Vi behöver långsiktiga, hållbara strukturer som klarar av den
            viktiga uppgiften att möta människor som undan förtryck och förföljelse
            kommer till vårt land och som inget annat vill än att, precis
            som alla vi andra, vara med och bidra till att göra Sverige rikare
            och bättre.
          </note>
          <note>
            Vi har sträckt ut handen redan sedan förra mandatperioden. Det
            vet ju Sabuni. Men där någonstans var makten viktigare än ansvaret.
            Fortfarande håller ni fast vid det. Kalla in till breda samtal
            kring de här frågorna! Jag tycker att de är så viktiga. Sök inte
            konflikt om dem! Vi kan nog landa någonstans där vi hittar en
            rimlig balans. Men ni har ansvaret för det, inte vi.
          </note>
          <note type="speaker">
            Anf. 40 Integrations- och jämställdhetsminister NYAMKO SABUNI
            (fp) replik:
          </note>
          <note>
            Herr talman! Två grupper i samhället har det väldigt svårt när
            det är lågkonjunkturer. Det handlar, som Luciano Astudillo säger,
            om unga, och det handlar om utrikes födda.
          </note>
          <note>
            När det gäller unga kan jag bara konstatera att den arbetsgivaravgift
            som regeringen sänker för att göra det lättare för unga att vara
            kvar på arbetsmarknaden och vidare för att ta sig in på arbetsmarknaden
            vill Socialdemokraterna ta bort till förmån för en generell sänkning
            för alla på bara några fåtal procent. Luciano Astudillo! Detta
            kommer inte att hjälpa den grupp som du nu försöker ge sken av
            att du värnar om.
          </note>
          <note>
            När det gäller utrikes födda menar jag att grunden läggs med
            en generell politik, Luciano Astudillo. Grunden läggs med en generell
            politik. En budget på 36 miljarder väntar på att genomföras från
            och med den 1 januari. En tilläggsbudget ett krispaket, som ni
            brukar kalla det på 9 miljarder har presenterats, och mer ska
            göras. En strategi debatterar vi nu som ska börja genomföras den
            1 januari 2009.
          </note>
          <note>
            Luciano Astudillo! Det är väldigt mycket i pipeline som nu ska
            inledas. Gå inte över ån efter vatten, det finns konkret politik.
            I budgetpropositionen, i integrationsstrategin och i krispaketet
            finns det konkreta åtgärder att vidta som kommer att vara till
            stöd och hjälp också för de utrikes födda.
          </note>
          <note>
            Glöm inte bort att åtgärder som regeringen genomförde förra året
            ledde till att 45 procent av samtliga nya jobb gick till utrikes
            födda. Det är en framgång. Det är någonting att glädjas åt. Men
            visst, jag håller med dig, mycket återstår att göra, speciellt
            om vi ska fortsätta att ha den generösa flyktingpolitik som vi
            har, som både du och jag värnar om. Då behöver vi göra ytterligare.
          </note>
          <note>
            Livet upphör, som sagt, inte nästa vecka. Det kommer ett nästa
            år och kommande år. Då måste man se till att den budget man har
            också portioneras på rätt sätt för att vi ska kunna ha tillförsikt
            för framtiden.
          </note>
          <note type="speaker">
            Anf. 41 ULF HOLM (mp) replik:
          </note>
          <note>
            Herr talman! Jag ska börja med att säga att jag blev väldigt
            glad när jag hörde Nyamko Sabuni tidigare prata om livspusslet
            och svårigheterna med att få tiden att gå ihop för småbarnsföräldrar,
            om nya chanser, inte bara för invandrare utan även för andra människor.
            Det lät väldigt mycket som Miljöpartiets förslag om friår och
            förkortad arbetstid för småbarnsföräldrar just för att få tiden
            att gå ihop. Egenmakt behövs för alla människor i Sverige. Tron
            på att människan kan och vill förändra och ta ansvar för sig själv
            är väldigt viktig. Det är grundförutsättningarna.
          </note>
          <note>
            Nu måste vi också se situationen att det inte är så lätt med
            jobbcoachning och att söka ett jobb därför att det tyvärr finns
            färre jobb att söka i dag än tidigare. Vi står inför väldigt stora
            utmaningar. Där är frågan: När kommer åtgärderna? Dem har vi inte
            sett hittills. Ni kan inte bara referera till den budget som nu
            debatteras, som ni lade fram i september. Situationen har förändrats
            väldigt mycket.
          </note>
          <note>
            Det är precis som Nyamko Sabuni säger: De som drabbas först när
            det inte finns några nya jobb att söka och när varslen och arbetslösheten
            ökar är unga människor och personer med utländsk bakgrund. Då
            är frågan: Vilka åtgärder sätter man in?
          </note>
          <note>
            Vi vet att arbetspraktikförmedlingen har stängt. Vi vet också
            att arbetslösheten har ökat och att förmedling av jobb är svårare.
            Vilka åtgärder får vi se för att möta den insikt som Nyamko Sabuni
            har, att det är unga och utrikes födda som kommer att drabbas
            värst när arbetslösheten slår till. Var är åtgärderna?
          </note>
          <note type="speaker">
            Anf. 42 Integrations- och jämställdhetsminister NYAMKO SABUNI
            (fp) replik:
          </note>
          <note>
            Herr talman! Jag vet inte vad Ulf Holm har missat, men för att
            tala om unga: En halvering av arbetsgivaravgiften för unga är
            någonting som ännu inte trätt i kraft. Den träder i kraft den
            1 januari. Vi har en budget på 36 miljarder som börjar gälla den
            1 januari. Ett tillägg i form av ett krispaket på 9 miljarder
            införs nästa år. I dag kl. 12 har partiledarna, eller i alla fall
            Maud Olofsson, presenterat ett paket för fordonsindustrin. Vi
            diskuterar en strategi som ska träda i kraft den 1 januari nästa
            år. Hur många åtgärder kan man vidta parallellt utan att de tar
            ut varandra, utan att vi får ett misslyckande? På något vis måste
            vi låta politiken verka innan man vet vad mer som krävs. Det är
            viktigt.
          </note>
          <note>
            Chefen för Arbetsförmedlingen säger att det inte är resurser
            som saknas. Arbetsförmedlingen får de resurser som de behöver.
            Vad som behövs är arbetsro. Jag litar på Arbetsförmedlingens chef
            när hon säger det. Jag har också uppfattat att de har infört nya
            sätt att arbeta på. Ut med arbetsförmedlare, knacka dörr hos företag
            och fråga, se vilka möjligheter företagare har att anställa. Göteborg
            har satt i gång med en sådan metod. På bara ett par veckor fick
            de in tusentals jobb hos arbetsgivare som kan tänka sig att anställa.
            Det är bara att någon måste knacka dörr. Vi vet att det bara är
            30 procent av jobben som annonseras ut. I övrigt är det kontakter
            och så vidare, och därför är det viktigt att arbetsförmedlarna
            finns där det finns företag som kan anställa människor. Detta
            arbete har kommit i gång.
          </note>
          <note>
            Jag är övertygad om att Arbetsförmedlingens nya chef ser möjligheter,
            och hon kommer att få de resurser som hon behöver. Vad hon nu
            behöver är arbetsro.
          </note>
          <note>
            Vad som händer i Stockholms stad bör du nästan fråga Stockholms
            stad, eller är det Arbetsförmedlingen som organiserat det så är
            det chefen som ska svara på det. Det är ingenting som vi i Regeringskansliet
            styr över.
          </note>
          <note type="speaker">
            Anf. 43 ULF HOLM (mp) replik:
          </note>
          <note>
            Herr talman! Vad Arbetsförmedlingen behöver tycks vi ha lite
            delade åsikter om. Jag tror att Arbetsförmedlingen skulle behöva
            mer resurser. De kom den här veckan med två rapporter. Det ena
            är att antalet varsel ökar betydligt, och av dem som varslas riskerar
            fler att bli arbetslösa än vad man trodde tidigare. Det andra
            är att antalet nyanmälda jobb minskar dramatiskt. Visst behöver
            Arbetsförmedlingen mer resurser; det är helt uppenbart.
          </note>
          <note>
            Visst har ni presenterat ett paket i dag kl. 12. Jag kan inte
            delarna i det, så jag ska inte uttala mig för mycket om det. Problemet
            är framför allt att det här ger effekter på många fler områden.
            Vi vet att kommuner och landsting varslar folk inom offentlig
            sektor. Det tycker Elisabeth Svantesson från Moderaterna är bra
            därför att kvinnorna inte ska vara beroende av staten, men jag
            tycker att det är beklagansvärt. Därför behövs det mer resurser
            inom stat och kommun.
          </note>
          <note>
            Ungdomsarbetslösheten är den viktiga frågan. Att sänka arbetsgivaravgiften
            bara för ungdomar gör att vi får en kil mellan unga och gamla.
            Det är inte så att företagen kommer att anställa fler ungdomar,
            framför allt inte om de är i 2023-årsåldern. Därför blir det en
            stor kil. De som tjänar på det förslaget är de som redan i dag
            har anställda personer under 2425 år. De företagen tjänar otroligt
            mycket.
          </note>
          <note>
            Frågan är: Kommer det att bli några nya arbeten på grund av det?
            Det betvivlar jag starkt. Därför hade det varit bättre att satsa
            på de grupper som står längst från arbetsmarknaden, det vill säga
            de som till exempel inte har en fullgod utbildning. Därför är
            en utbildningssatsning med komvux och KY och så vidare det absolut
            viktigaste vi kan göra i dag för att skapa förutsättningar för
            att människor ska kunna ta sitt ansvar i framtiden.
          </note>
          <note type="speaker">
            Anf. 44 Integrations- och jämställdhetsminister NYAMKO SABUNI
            (fp) replik:
          </note>
          <note>
            Herr talman! Som vanligt när det slutar med att oppositionen
            lägger fram ett antal förslag är det precis den typ av förslag
            som finns antingen i budgetpropositionen, i integrationsstrategin,
            i krispaketet eller vad vi nu talar om. Alla de förslag ni lägger
            fram är sådana som ska börja genomföras från och med den 1 januari.
            En del är redan på gång och ska förstärkas, till exempel nystartsjobb,
            som är till för att nå dem som befinner sig längst från arbetsmarknaden.
            Den reformen förstärks genom det krispaket som lades fram för
            några veckor sedan.
          </note>
          <note>
            Jag hör inte några nya revolutionerande idéer förutom dem som
            regeringen redan jobbar med. Jag sträcker gärna ut handen, något
            som Luciano Astudillo hela tiden säger att jag ska göra. Jag lyssnar,
            och jag lyssnar med intresse. Men allt jag hör är sådant som regeringen
            redan gör eller kritik för att det vi gör är fel, fast ni stöder
            det vi gör. Det blir en väldigt konstig debatt på det viset.
          </note>
          <note>
            Har du, Ulf Holm, ytterligare idéer är vi redo att lyssna. Men
            just nu ligger det väldigt mycket pengar i potten, väldigt många
            åtgärder för att hjälpa dem som riskerar att bli arbetslösa eller
            som redan nu är arbetslösa.
          </note>
          <note>
            Till kommunerna återkommer vi.
          </note>
          <note type="speaker">
            Anf. 45 ANN-CHRISTIN AHLBERG (s):
          </note>
          <note>
            Herr talman! Vi socialdemokrater vill investera i ett jämställt
            arbetsliv. Kvinnor och män ska ha samma rättigheter och skyldigheter
            inom livets alla områden och samma möjligheter att leva ett ekonomiskt
            självständigt liv genom en inkomst som man kan leva på.
          </note>
          <note>
            Kvinnor och män ska ha jämlika förutsättningar i arbetslivet
            oavsett vilken arbetsmarknad de finns på. Detta kräver kvinnors
            självklara rätt till trygga heltidsjobb. Det kräver en bra arbetsmiljö
            som gör det möjligt att jobba ända fram till pensionen och en
            lön som det går att leva på.
          </note>
          <note>
            Vi socialdemokrater tycker att utgiftsområde 13 borde utökas
            med 430 miljoner. På detta utgiftsområde kan det se ut som om
            vi tar bort 100 miljoner från särskilda jämställdhetsåtgärder,
            men så är det inte. Vi vill ha det till Kompetensstegen för personal
            inom äldreomsorgen. Det är en väldigt viktig jämställdhetsåtgärd
            som både gynnar personal och är en kvalitetsfaktor inom äldreomsorgen.
          </note>
          <note>
            Trots att nästan lika många kvinnor som män yrkesarbetar i Sverige
            värderas kvinnors arbete lägre än männens. Kvinnors löner är generellt
            lägre trots att de har lika lång eller längre utbildning än männen.
          </note>
          <note>
            Män betraktas fortfarande som familjeförsörjare, och därför har
            praktiskt taget alla män heltid och fasta jobb oavsett om de jobbar
            i offentlig vård eller i privat handel.
          </note>
          <note>
            Det stämmer inte riktigt med verkligheten att det enbart är män
            som är familjeförsörjare. Det är fler kvinnor än män som har barn.
            86 procent av alla 40-åriga kvinnor har barn, medan 25 procent
            av 40-åriga män inte har några barn alls att försörja.
          </note>
          <note>
            Kvinnor förväntas ta och tar fortfarande ett större huvudansvar
            för hem och familj. Arbetsgivaren vet att de flesta kvinnor kommer
            att skaffa barn och att det påverkar närvaron på jobbet. Detsamma
            antas inte hända när män blir föräldrar, för då jobbar de oftast
            än mer. Statistiken visar att män minskar sin andel att ta vård
            av sjukt barn, och vart femte barn som fyllt tre år har en pappa
            som inte tagit ut någon dag alls sedan barnets födelse.
          </note>
          <note>
            Att uppnå jämställdhet i arbetslivet handlar inte enbart om att
            stärka kvinnors ställning i arbetslivet utan också om att förändra
            synen på manligt och kvinnligt. De som arbetar ofrivillig deltid
            har, förutom svårigheter att försörja sig på sin lön, en svagare
            förankring i arbetslivet. Det ofrivilliga deltidsarbetet är ett
            hinder för jämställdhet, och man måste våga se att det är strukturerna
            i samhället som förhindrar jämställdhet.
          </note>
          <note>
            Många gånger har jag hört män och kvinnor säga att kvinnor vill
            arbeta deltid när barnen är små, men sanningen är den att 30 procent
            av kvinnor utan barn tvingas att jobba deltid i Sverige, och 36
            procent av kvinnorna med barn upp till tio år jobbar deltid. Det
            stämmer alltså inte att det är när barnen är små som man jobbar
            deltid.
          </note>
          <note>
            Tittar man på männen är det 12 procent av männen utan barn som
            jobbar deltid, och av de män som har barn mellan noll och tio
            år jobbar endast 6 procent deltid. Siffrorna talar för sig själva.
          </note>
          <note>
            Kvinnor som jobbar deltid är mer sjukskrivna än andra, så man
            kan se att även ur ett hälsoperspektiv och ett samhällsperspektiv
            blir det lönsamt att arbeta för att heltider och fasta anställningar
            ska vara grunden på en modern arbetsmarknad.
          </note>
          <note>
            Och hör och häpna! Den allra friskaste kvinnan är trots allt
            den heltidsarbetande trebarnsmamman.
          </note>
          <note>
            En viktig del i arbetet för att åstadkomma en attitydförändring
            är att lyfta fram goda exempel och skapa förutsättningar för hur
            vi på bästa sätt kan bryta de strukturer som i dag motverkar heltidsarbete.
          </note>
          <note>
            Lösningen är inte att kraftigt försämra villkoren för de deltidsarbetslösa,
            som den borgerliga regeringen har gjort, utan att införa åtgärder
            för att se till att deltidsarbetande blir heltidsarbetande.
          </note>
          <note>
            Vi har hört i tidigare inlägg här att deltidsarbetslösheten minskar,
            men det är ju ett resultat av de ändrade reglerna. Vi hade i vårt
            utskott en arbetsförmedlare som talade om att de fått ned statistiken
            så bra. Men när vi frågade vad de hade gjort var svaret att de
            egentligen inte hade gjort någonting. Man hade i stort sett skrämt
            kvinnorna med regelverket.
          </note>
          <note>
            Vi socialdemokrater vill ha fler fasta jobb, inte färre.
          </note>
          <note>
            Andelen tidsbegränsade anställningar har ökat under de senaste
            15 åren, mest dramatiskt bland kvinnor och yngre. En tillfällig
            anställning kan vara ett bra sätt att etablera sig i arbetslivet,
            men när olika korta anställningar staplas på varandra gång på
            gång under lång tid och högt upp i åldrarna blir det ett stort
            problem.
          </note>
          <note>
            I tidsbegränsade anställningar är i regel tillgången till utbildning,
            utveckling och lärande liksom inflytande mycket sämre än i fasta
            anställningar. Vi socialdemokrater menar att huvudregeln på svensk
            arbetsmarknad ska vara tillsvidareanställning på heltid, både
            för män och för kvinnor.
          </note>
          <note>
            Den förändring i lagen om anställningsskydd som infördes av den
            borgerliga regeringen den 1 juli 2007 innebar att arbetsgivaren
            skulle kunna hålla personer kvar längre i korta anställningar,
            samtidigt som individens anställningsskydd försämrades. Det gynnar
            definitivt inte jämställdheten.
          </note>
          <note>
            Herr talman! I går firade vi att det var 60 år sedan FN antog
            den allmänna förklaringen om mänskliga rättigheter. Det står bland
            annat i artikel 23: Var och en har utan diskriminering rätt till
            lika lön för lika arbete. Det kan tyckas som en självklarhet,
            men hur ser det ut? Enligt Gender Gap Index kommer Sverige först
            på 35:e plats. Det tål att tänka på, efter 60 års löfte att var
            och en har utan diskriminering rätt till lika lön för likvärdigt
            arbete, att vi som anses vara ett av världens mest jämställda
            länder ligger först på 35:e plats med lika lön för lika arbete.
          </note>
          <note>
            Samtidigt kan vi läsa i LO-tidningen att det tar ett helt arbetsliv
            för en industriarbetare att matcha en genomsnittlig årslön för
            en vd i Sverige eller 105 år för att matcha årets vinnare av finansvärldens
            egen löneliga.
          </note>
          <note>
            Inkomsttoppen är rakt igenom en manlig historia. Endast fem kvinnor
            kvalar in på den topplistan.
          </note>
          <note>
            Det är med stor oro man ser på de förändringar som den borgerliga
            regeringen har genomfört som gynnar män och drabbar kvinnor. Samtidigt
            har man tagit bort bra verktyg och metoder som fungerade för att
            förändra och förbättra för att få jämställda löner.
          </note>
          <note>
            Vi hörde här tidigare att Ulf Holm pratade om lönekartläggningarna
            och att Désirée Pethrus Engström rättade honom, eller vad man
            nu ska säga. Lönekartläggningar finns kvar okej, så är det. Men
            de har försämrats oerhört mycket genom att handlingsplaner för
            jämställda löner inte är kvar för de företag som har 25 anställda
            eller färre. Det har också försämrats, eftersom man ska göra och
            redovisa dem vart tredje år i stället för varje år. Både JämO
            och forskare är överens om att det inte gynnar jämställdheten.
          </note>
          <note>
            Av dessa anledningar vill vi socialdemokrater att det ska ske
            en bred utbildning av fackliga företrädare och arbetsgivare runt
            om på landets arbetsplatser i frågor om könsdiskriminering och
            vikten av en jämställd arbetsplats, och vi avsätter 10 miljoner
            kronor för detta under 2009.
          </note>
          <note>
            Därutöver vill vi avsätta ytterligare 10 miljoner kronor till
            den nya ombudsmannen mot diskriminering för att myndigheten ska
            kunna öka granskningen av jämställdhetsplaner och lönekartläggningar.
          </note>
          <note>
            Herr talman! Sverige tappar i jämställdhet. Så löd rubriken som
            man kunde läsa i Svenska Dagbladet den 12 november i år. Det är
            inga rubriker vi i Sverige är vana vid att se. Tvärtom brukar
            Sverige sätta en ära i att ligga i framkant i jämställdhetsfrågorna.
          </note>
          <note>
            Enligt jämställdhetsindex 2008 är inte Sverige världens mest
            jämställda land längre, utan vi har halkat ned till en tredjeplats.
            Norge och Finland har gått förbi oss, men vi är fortfarande med
            på medaljplats. Hur länge till återstår att se med en borgerlig
            regering.
          </note>
          <note>
            Om man vill vinna får man nog inte skylla enbart på motståndaren,
            utan den som har ansvaret måste ta till sig, våga och vilja förändra.
            När man inte står överst på prispallen utan blir omsprungen av
            två andra måste man ha självinsikt och fundera på varför de andra
            har blivit bättre, inte skylla på föregående tränare, om man har
            ambition och vilja att jämställdheten ska bli bättre.
          </note>
          <note>
            Vi socialdemokrater anser att det behövs en tydlig genusanalys
            av den övergripande politik som regeringen driver. Efter två år
            av borgerligt regerande kan vi konstatera att den förda politiken
            framför allt har gynnat män med hög inkomst och/eller förmögenhet
            framför kvinnor.
          </note>
          <note>
            Det visar bland annat statistik från riksdagens utredningstjänst.
            Regeringens försämringar av socialförsäkringssystemet och arbetslöshetsförsäkringen
            har slagit hårdast mot kvinnor. En majoritet av landets deltidsarbetslösa
            är kvinnor, och det är fler kvinnor än män som är långtidssjuka
            och därmed fler kvinnor som får sin ersättning sänkt eller indragen.
          </note>
          <note>
            Regeringens politik har även ökat den ekonomiska utsattheten
            bland ensamstående föräldrar, vilket till övervägande del är kvinnor.
            Allt fler av dem har i dag behov av både bostadsbidrag och försörjningsstöd
            för att klara av att betala boende och mat.
          </note>
          <note>
            Det krävs tydliga insatser och genusanalyser på flera politikområden
            för att man ska kunna bedriva en jämställdhetspolitik som ligger
            i linje med det som vi här i riksdagen beslutade förra mandatperioden.
          </note>
          <note>
            Till sist, herr talman, vill jag yrka bifall till reservation
            11.
          </note>
          <note type="speaker">
            Anf. 46 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Det finns många frågor som man egentligen skulle
            kunna ställa till Ann-Christin Ahlberg när det gäller jämställdheten
            under den socialdemokratiska regeringsperioden. Det kan jämföras
            med de åtgärder som nu vidtas. Det är lätt att kritisera. Men
            frågan är vilka alternativa förslag som man har.
          </note>
          <note>
            Anledningen till att jag gick upp i talarstolen är att Ann-Christin
            Ahlberg tog upp redovisningen om att Sverige halkar efter i jämställdhetsligan.
            Men det framkom nämligen att det var på grund av den tidigare
            regeringen. Man hade gjort mätningen under de socialdemokratiska
            åren. Därför är det väl bättre att vi tittar på hur Socialdemokraterna
            har klarat av jämställdhetspolitiken och hur de möjligtvis kan
            klara av den i framtiden.
          </note>
          <note>
            I dag är det färre kvinnor än under den socialdemokratiska regeringens
            tid som jobbar deltid. Fler kvinnor jobbar heltid. Vi ökar incitamenten
            för kvinnor att jobba heltid.
          </note>
          <note>
            Frågan är: Vilka konkreta förslag har Ann-Christin Ahlberg och
            Socialdemokraterna för att färre kvinnor ska jobba deltid?
          </note>
          <note>
            När det gäller bolagsstyrelser undrar jag vilka förslag som Socialdemokraterna
            har för att öka andelen kvinnor där. Har Socialdemokraterna ett
            förslag om att kvotera in kvinnor i dessa styrelser, eller på
            vilket sätt vill Socialdemokraterna få in fler kvinnor i bolagsstyrelser?
          </note>
          <note type="speaker">
            Anf. 47 ANN-CHRISTIN AHLBERG (s) replik:
          </note>
          <note>
            Herr talman! Jag ska börja med den sista frågan. Det är ingenting
            som vi har beslutat om än. Men visst är tanken väldigt lockande.
            Vi har just sett av resultatet från Norge att det går väldigt
            bra när man kvoterar in kvinnor i bolagsstyrelser. Det är klart
            att det är en av anledningarna till att Sverige har blivit omsprunget
            av just Norge.
          </note>
          <note>
            Men Désirée Pethrus Engström måste också titta på hela denna
            indextabell. Det stämmer att den är från 2006, men det finns siffror
            ända till 2007. Och såvitt jag minns var det bland annat Désirée
            Pethrus Engströms parti som var i regeringsställning då.
          </note>
          <note>
            Dessutom tror jag att Désirée Pethrus Engström ska vara väldigt
            glad för de siffror som finns nu. Om man skulle ha haft de siffror
            som visar hur det är ända fram till i dag hade de visat att vi
            har halkat efter ännu mer och hamnat ännu längre ned på listan.
            Då hade vi säkert inte varit på medaljplats.
          </note>
          <note>
            När det gäller heltider och deltider kan man med statistik lura
            både den ena och den andra. Man måste också våga titta på varför
            en del försvinner från statistiken. Vi vet att a-kassan i dag
            bara tillåter att man stämplar upp till heltid ett visst antal
            dagar. Därför försvinner en del. Vi vet också att många kvinnor
            inte orkar stå till förfogande hos Arbetsförmedlingen och vara
            tillgängliga 365 dagar och dygnet runt för att få kanske 5 procent
            i a-kasseersättning. Det är så livet ser ut för kvinnor som jobbar
            deltid.
          </note>
          <note type="speaker">
            Anf. 48 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Det är intressant att notera att mycket kritik riktas
            mot alliansregeringen, men man har oftast inga egna förslag. Det
            gäller nu framför allt det som jag nu tar upp om kvotering av
            kvinnor till bolagsstyrelser. Man frågar: Varför gör regeringen
            ingenting? Men man har inga konkreta och skarpa förslag själv.
          </note>
          <note>
            När det gäller deltidsarbete tycker jag att vi borde kunna vara
            överens om incitamenten för att jobba deltid. Om vi nu vill att
            kvinnor ska ha möjlighet till heltid måste vi skapa incitament.
            Om vi har ett system där arbetsgivarna säger att det är okej att
            erbjuda deltidstjänst eftersom man kan deltidsstämpla, är det
            då inte bra att vi stramar åt lite grann, så att arbetsgivarna
            förstår att de inte kan utnyttja systemet med deltidsarbetslöshet?
          </note>
          <note>
            Med vår nuvarande regering ser vi att vi får fler kvinnor i arbete
            och fler kvinnor som kommer att starta företag. Jag tror att vi
            under denna regeringsperiod kommer att få ett facit som visar
            att kvinnors självständighet, makt och inflytande i samhället
            ökar och att vi kommer att få se väldigt bra siffror jämfört med
            hur det var under den förra regeringens tid.
          </note>
          <note>
            Jag är inte orolig. Jag tror att det är viktigt att alla incitament
            för kvinnor handlar om att ha möjlighet att vara med och delta
            på arbetsmarknaden. Kommuner och landsting har ett jättestort
            ansvar. Det finns många socialdemokratiska kommuner som inte gör
            tillräckligt för att se till att kvinnor får heltidsjobb. Vi är
            överens om att försöka få kommunerna att sluta med alla dessa
            deltidsanställningar. Men det är många av Ann-Christin Ahlbergs
            partikamrater som fortsätter i samma gamla vanliga takt.
          </note>
          <note>
            Det är inte så lätt att ändra hela den politik som Socialdemokraterna
            har fört under lång tid och som har varit väldigt negativ för
            många, både invandrare och kvinnor. Här kommer det tyvärr att
            ta tid att vända skutan.
          </note>
          <note type="speaker">
            Anf. 49 ANN-CHRISTIN AHLBERG (s) replik:
          </note>
          <note>
            Herr talman! Jag blir väldigt orolig när Désirée Pethrus Engström
            säger att arbetsgivaren utnyttjade deltidsstämplingen. Så var
            det säkert i väldigt många fall. Men varför ska den enskilda personen
            drabbas av regelförändringarna? Ska vi inte se till att arbetsgivarna
            löser detta problem? Det är ju arbetsgivarna som har utnyttjat
            alla dessa kvinnor i så många år. Ni har själva sagt att man kunde
            utnyttja detta system i 18 år. Ska vi då låta den enskilda lilla
            människan ta både det ekonomiska ansvaret och ansvaret för att
            se till att få heltid? Det måste ändå vara arbetsgivaren som har
            utnyttjat dessa personer i så många år och inte hittat lösningar
            som ska ta detta ansvar. Det finns nämligen lösningar, Désirée
            Pethrus Engström. Jag har jobbat med sådana lösningar. Jag vet
            att om bara viljan finns går det. Varför ska det vara så svårt
            på kvinnors arbetsplatser, eller på arbetsplatser där både kvinnor
            och män jobbar, att ge kvinnor heltidsjobb? Det är bara män som
            får heltidsjobb, inte kvinnor.
          </note>
          <note>
            I min kommun får männen alltid heltidsjobb, oavsett om de jobbar
            som vaktmästare eller undersköterska, medan kvinnorna, oavsett
            om de jobbar som undersköterska eller skolmåltidsbiträde, får
            finna sig i att få den sysselsättning som de har.
          </note>
          <note>
            Jag kan här visa ett kort där det tydligt sägs hur kvinnor blir
            behandlade av arbetsgivare. Jag älskar Kommunals vykort. På detta
            kort står det: På fredag behöver vi dig 2,734 timmar. Då frågar
            kvinnan: Hela mig?
          </note>
          <note>
            Det är så det ofta ser ut i kommunerna och i landstingen men
            också på andra ställen. Kvinnorna får ta de timmar de får.
          </note>
          <note type="speaker">
            Anf. 50 JOSEFIN BRINK (v):
          </note>
          <note>
            Herr talman! Vänsterpartiet har välkomnat de satsningar som regeringen
            har gjort när det gäller att bekämpa sexualiserat våld, hedersrelaterat
            våld, våld i samkönade relationer och även det som kommer när
            det gäller prostitution och människohandel. Utöver det gör vi
            själva betydligt större och mer träffsäkra satsningar på samma
            områden. Vi har hört jämställdhetsministern här säga att hon är
            intresserad av att ta in förslag från andra. Så vi kanske kan
            hoppas på att några av våra idéer så småningom blir verklighet
            även före valet 2010 vem vet.
          </note>
          <note>
            Till skillnad från regeringens politik genomsyrar jämställdhetsperspektivet
            hela vår politik på alla politikområden. Det innebär att vi också
            gör både riktade och generella insatser som syftar till att förändra
            de strukturer som upprätthåller och fortplantar orättvisorna mellan
            kvinnor och män på samhällets alla områden. Det är det vi menar
            måste vara målet med en jämställdhetspolitik värd namnet att i
            grunden förändra samhället så att kön upphör att vara en faktor
            som avgör vad du tjänar, vilken sorts jobb du erbjuds, hur mycket
            ansvar du förväntas ta för dina barn och i vilken grad du kan
            bestämma om allt från din egen kropp till hur lagar stiftas och
            hur samhällets resurser används.
          </note>
          <note>
            Jag ska nämna några av de satsningar som vi gör. Det handlar
            om att vi vill se ett jämställt föräldraskap och därför vill individualisera
            föräldraförsäkringen.
          </note>
          <note>
            Vi gör stora satsningar för en jämställd arbetsmarknad genom
            rätt till heltid, fler fasta anställningar och mer resurser till
            kommuner och landsting för att anställa fler, för att höja kvinnors
            löner och för att erbjuda fortbildning för de anställda i framför
            allt äldreomsorgen.
          </note>
          <note>
            Vi satsar på en arbetslöshetsförsäkring som faktiskt omfattar
            och ger trygghet åt alla och på en sjukförsäkring som innebär
            att inte de som bäst behöver den kastas ut.
          </note>
          <note>
            Vi satsar på ungas identitetsutveckling genom fler genuspedagoger
            i förskolan, förbättrad sex- och samlevnadsundervisning och genusperspektiv
            på lärarutbildningen.
          </note>
          <note>
            Vi satsar på en ökad rättstrygghet för offer för sexualiserat
            våld och sexualbrott genom obligatorisk fortbildning inom rättsväsen
            och socialtjänst.
          </note>
          <note>
            Listan över åtgärder och reformer kan göras betydligt längre.
            Men politik är ingen tävling i vem som har flest punkter på en
            lista. Det handlar om riktning och om resultat. Där förskräcker
            de två åren med borgerlig regering.
          </note>
          <note>
            Vänsterpartiet har låtit riksdagens utredningstjänst räkna på
            hur regeringens samlade ekonomiska politik har slagit med avseende
            på jämställdheten. Det visar sig att sedan år 2006 har inkomstklyftan
            mellan kvinnor och män ökat med hela 4 procentenheter. Det motsvarar
            en genomsnittlig ökning av inkomstskillnaderna med 1 000 kronor
            per månad.
          </note>
          <note>
            Det har skett en ofantlig omfördelning av resurser, från lågavlönade
            kvinnor som bor i glesbygd till högavlönade män som är bosatta
            i storstadsområden. Fördelningspolitiskt har regeringen alltså
            fört en omvänd jämställdhetspolitik. Kvinnor har fått se sina
            redan lägre inkomster ytterligare minska, till förmån för gruppen
            män allt enligt beräkningar gjorda av riksdagens utredningstjänst.
          </note>
          <note>
            Den här ökande ekonomiska orättvisan mellan kvinnor och män beror
            på helheten i regeringens ekonomiska politik, där skattesänkningarna
            har utformats så att de konsekvent gynnat dem som redan har höga
            inkomster och stora förmögenheter och där beskattningen av förmögenheter
            tagits bort. Beskattningen av högt värderade fastigheter har sänkts
            dramatiskt. Ersättningen från föräldraförsäkringen har liksom
            sjukpenningen sänkts. Regelverket i a-kassan har utformats så
            att de med lägst lön betalar mer i avgift än de med hög lön. Deltidsarbetande
            och visstidsanställda har fått svårare att kvalificera sig för
            att få ersättning. Deltidsarbetande kvinnor puttas dag för dag,
            som Ann-Christin Ahlberg nyss sagt, ut ur försäkringen och förlorar
            rätten till ersättning.
          </note>
          <note>
            Det är en politik där åtstramningen år för år av resurser till
            kommuner och landsting på många håll redan har lett till nedskärningar
            och besparingar i sjukvård och omsorg nedskärningar som nu, enligt
            alla bedömare, riskerar att bli dramatiska när skatteintäkterna
            minskar till följd av jobbkrisen.
          </note>
          <note>
            Alla de här reformerna har drabbat kvinnor i betydligt högre
            grad än män.
          </note>
          <note>
            Vilka är det som drabbas mest av nedskärningarna inom vård och
            omsorg? Ja, det är förstås alla medborgare som har behov av de
            här tjänsterna. Men samtidigt vet vi att det är kvinnor som i
            högst grad är anställda i de här verksamheterna och som drabbas
            genom en allt tyngre arbetsbörda och ännu sämre utsikter att få
            bättre arbetsvillkor och höjd lön. Dessutom vet vi att det är
            kvinnor i egenskap av makar, mödrar, döttrar och systrar som efter
            avslutad arbetsdag får kliva in i och sköta omsorgsarbetet oavlönat
            om den servicen inte längre finns i kommunen.
          </note>
          <note>
            Herr talman! Hårda fakta: Resultatet av två år med borgerlig
            omfördelningspolitik med en omfördelning från kvinnor till män
            och från dem med små inkomster och lite makt och inflytande till
            dem med höga inkomster och mycket makt och inflytande bekräftar
            att jämställdhet inte är någonting som uppnås av sig självt som
            en effekt av en oundviklig utveckling. Tvärtom går det att väldigt
            snabbt rasera de framsteg som trots allt gjorts tack vare åratal
            av kamp i kvinnorörelsen och bland de grupper och politiska partier
            och organisationer som har tagit fajten för ett jämställt samhälle.
          </note>
          <note>
            Men när det gäller att öka orättvisorna mellan kvinnor och män
            har den borgerliga regeringen sammantaget i hög grad visat prov
            på effektivitet.
          </note>
          <note>
            Det är uppenbart att Sverige för att den här utvecklingen ska
            kunna vändas och vi ska kunna gå i riktning mot en ökad jämställdhet
            behöver en regering som har både visioner och ambitioner att förverkliga
            de jämställdhetspolitiska målen om ett samhälle där kön inte avgör
            dina möjligheter i livet. Det är uppenbart att den borgerliga
            regeringen saknar både de visionerna och de ambitionerna.
          </note>
          <note>
            Jag yrkar bifall till reservation 10 från Vänsterpartiet.
          </note>
          <note>
            I detta anförande instämde Marianne Berg, Kalle Larsson och LiseLotte
            Olsson (alla v).
          </note>
          <note type="speaker">
            Anf. 51 ANNA KÖNIG JERLMYR (m):
          </note>
          <note>
            Herr talman! Så här i slutet av vår debatt hade jag tänkt ägna
            några minuter åt att föra fram vad alliansregeringen gör på området
            jämställdhet. Redan nu kan jag varna för att en del av det redan
            har tagits upp. Men så är det när man är sist i debatten, så ni
            får ursäkta mig för det.
          </note>
          <note>
            Utgångspunkten för regeringens arbete är att kvinnor och män
            ska ha lika makt att forma samhället och sina egna liv. För arbetsmarknadsområdet
            har detta varit särskilt viktigt eftersom det är betydelsefullt
            för Sverige och för vårt framtida samhälles utvecklingskraft att
            kvinnor deltar på samma villkor som män i arbetslivet.
          </note>
          <note>
            Sverige brukar annars i internationella jämförelser och mätningar
            placera sig på toppositioner när det kommer till jämställdhet.
            Jämfört med många andra länder har vi i Sverige kommit långt till
            exempel när det gäller kvinnors deltagande på arbetsmarknaden
            detta inte minst genom en väl utbyggd och offentligt finansierad
            barnomsorg.
          </note>
          <note>
            Att Sverige internationellt står sig väl betyder däremot inte
            att vi står helt utan utmaningar. Till exempel när alliansregeringen
            för två år sedan tog över stod det klart att arbetet med att intensifiera
            jämställdhetsarbetet måste öka.
          </note>
          <note>
            Herr talman! Jag skulle kortfattat vilja redogöra för en del
            av de åtgärder som regeringen har vidtagit eller är på väg att
            vidta. Jag gör det inom ramen för en del av de delmål som den
            här regeringen arbetar efter och som också den förra regeringen
            arbetat efter.
          </note>
          <note>
            På området ekonomisk jämställdhet har regeringen tagit en rad
            initiativ. Till exempel gäller det då att göra det möjligt för
            kvinnor i offentlig sektor att starta egen verksamhet genom avknoppning.
            Bland annat vill vi därmed att kvinnor ska få ett större inflytande
            över arbetsuppgifter, arbetstider, anställningsvillkor och lön.
          </note>
          <note>
            Andra reformer är alliansens inkomstskattesänkningar som inte
            bara gjort det mer lönsamt att arbeta heltid utan också via minskade
            marginaleffekter gjort det mer lönsamt för kvinnor att gå från
            deltid till heltid.
          </note>
          <note>
            Därutöver har vi genomfört omfattande satsningar på kvinnligt
            företagande eftersom andelen företag ägda av kvinnor fortfarande
            är alldeles för liten.
          </note>
          <note>
            Till exempel har regeringens insats med mikrolån, som vi fördubblat,
            gett god effekt. Man kan säga att hälften av beviljade lån har
            gått till just kvinnor.
          </note>
          <note>
            Ett annat delmål handlar om hur fördelningen av det obetalda
            hem- och omsorgsarbetet ska bli mer jämställd. Kvinnor och män
            ska ta samma ansvar för hemarbetet. En viktig reform på området
            är givetvis avdraget för hushållsnära tjänster som inte bara underlättat
            för familjer att få hjälp med det obetalda hemarbetet utan också
            bidragit till att många jobb som tidigare varit svarta otrygga
            anställningar nu har blivit vita trygga anställningar.
          </note>
          <note>
            Vi vill också kunna mäta effekten av våra reformer. Därför har
            vi bett Statistiska centralbyrån att ta fram en tidsanvändningsundersökning
            som visar hur mycket tid kvinnor och män lägger på hushållsarbete
            och hemarbete. Den ska också visa på skillnader i vilken typ av
            hushållsarbete som män och kvinnor utför.
          </note>
          <note>
            I detta sammanhang vill jag också nämna den jämställdhetsbonus
            som regeringen infört för att uppmuntra föräldrar att gemensamt
            ta ett större ansvar när det gäller att ta hand om barnen när
            de är små.
          </note>
          <note>
            Det sista målet som jag skulle vilja uppehålla mig en stund vid
            handlar om mäns våld mot kvinnor, som måste upphöra, att man som
            människa, oavsett ålder eller kön, har samma rätt till kroppslig
            integritet.
          </note>
          <note>
            Jag känner mig stolt över regeringens handlingsplan som riksdagen
            behandlade här i maj, som omfattar 56 åtgärder på totalt 800 miljoner
            kronor. Bland insatserna finns till exempel ökat stöd till kvinnojourer
            och ett nationellt program för att sexualbrottsoffer ska omhändertas
            inom vården på samma sätt oavsett var i landet de råkar bo. Den
            innehåller också förebyggande insatser, till exempel ökade satsningar
            på behandlingsprogram för sexualbrottsdömda.
          </note>
          <note>
            Det är några reformer som regeringen har lagt fram och kommer
            att införa under mandatperioden.
          </note>
          <note>
            Utöver det jag nämnt finns också det treåriga forskningsprogrammet
            för kvinnors hälsa, eftersom vi vet att kvinnliga patienter i
            dag inte behandlas på samma sätt som manliga. Jag vill givetvis
            också nämna den handlingsplan mot prostitution och människohandel
            vars 36 åtgärder nu bereds.
          </note>
          <note>
            Herr talman! Jag vill avslutningsvis framföra att arbetet med
            att uppfylla ambitionerna på jämställdhetsområdet måste fortsätta.
            En jämställd arbetsmarknad bär nämligen på en enorm potential,
            för skulle kvinnors faktiska förvärvsarbete vara lika stort som
            mäns hade bnp bara i år varit 15 procent högre. Slutsatsen blir
            givetvis att vi ska skapa ytterligare incitament för att öka kvinnors
            deltagande på arbetsmarknaden, för då kan både den svenska konkurrenskraften
            och ekonomin stärkas.
          </note>
          <note type="speaker">
            Anf. 52 ANN-CHRISTIN AHLBERG (s) replik:
          </note>
          <note>
            Herr talman! Jag blev lite uppretad när Anna König Jerlmyr sade
            att ni har gjort så väldigt mycket på jämställdhetsområdet. Då
            måste jag ta upp några minusposter, för om det ska bli ett plus
            måste man också beakta det som man har tagit bort.
          </note>
          <note>
            Jag ska bara nämna några saker som har försämrat för kvinnor.
            Vårdnadsbidraget, nedläggningen av ALI, som forskade om kvinnor
            och deras arbetsmiljö med mera. A-kassan är en typisk sådan sak
            som försämrar för kvinnor, liksom sjukförsäkringen. Tidigare planerade
            satsningar har inte blivit av, som vi kunde se i Riksdag &amp; Departement:
            Mångmiljonsatsning på jämställdhet kom av sig. Endast 148 av 400
            miljoner har använts. Förra året kunde vi se denna stora rubrik:
            En budget för gubbar av Anders Borg. Vi ser försämringarna i visstidsanställningarna
            som gör att kvinnor får det ännu tuffare och LAS-företrädet som
            har förändrats till det sämre.
          </note>
          <note>
            Och när man kommer till hushållsnära tjänster blir man nästan
            gråtfärdig. Vem var det som använde de svarta tjänsterna? Jag
            har frågat runt när jag har varit ute på LO-kurser och i andra
            sammanhang hur många det var som tidigare använde hushållsnära
            tjänster som var svarta eller vita. Ännu har jag inte lyckats
            hitta någon som sagt att man använt vare sig svarta eller vita
            hushållsnära tjänster. Men vi har ju kunnat se i medierna vilka
            som har använt svarta hushållsnära tjänster och barnflickor. Det
            är egentligen de som redan skulle ha haft råd att betala vita
            tjänster som nu får skatteavdrag för att göra dem till vita tjänster.
          </note>
          <note type="speaker">
            Anf. 53 ANNA KÖNIG JERLMYR (m) replik:
          </note>
          <note>
            Herr talman! Jag vill börja med att säga att jag respekterar
            Ann-Christins engagemang i jämställdhetsfrågorna. Vi kan nog ha
            samma mål när det gäller jämställdhetspolitiken, även om våra
            medel kan se olika ut. Men jag känner mig väldigt trygg med de
            reformer som regeringen har lagt fram på området, alltifrån att
            stärka kvinnors ekonomi genom att göra det mer lönsamt att arbeta
            till att stärka kvinnligt företagande, som kan ge fler kvinnliga
            vd:ar och förhoppningsvis också leda fram till fler kvinnor i
            bolagsstyrelser. Det är också viktigt att vi nu gör det mer kostsamt
            att diskriminera på arbetsmarknaden.
          </note>
          <note>
            Det här är några av de åtgärder som vi har genomfört och som
            också har börjat ge effekt. Vi kan se det till exempel när det
            gäller deltidsarbetslösheten, som nu är mindre än för två år sedan.
            Vi kan också se att antalet sysselsatta kvinnor var större i oktober
            om man jämför med för två år sedan och att antalet kvinnor med
            fasta anställningar ökar.
          </note>
          <note>
            Jag skulle vilja ställa en fråga till Ann-Christin Ahlberg. Du
            var inne på här att det är så förskräckligt att vi nu begränsar
            deltidsersättningen i a-kassan. Men i Socialdemokraternas förslag
            ser man att även Socialdemokraterna vill införa en begränsningsregel
            i a-kassan när det gäller deltidsarbetslöshet. Så ni säger en
            sak och gör en helt annan sak.
          </note>
          <note>
            Om man ser tillbaka på vad er politik ledde till så ledde den
            till att gruppen fattiga ensamstående kvinnor med barn växte.
            Vi kunde se att två av tre sjukskrivna kvinnor, som vi nu tar
            hand om, cementerades i sjukskrivning och förtidspensionering
            under er tid vid makten.
          </note>
          <note>
            Vi försöker att ta ansvar och rensa upp i de stora samhällsproblem
            som har växt fram under många år. Vi tar ansvar. Jag tycker att
            Socialdemokraterna kastar sten i glashus.
          </note>
          <note type="speaker">
            Anf. 54 ANN-CHRISTIN AHLBERG (s) replik:
          </note>
          <note>
            Herr talman! Jag fick ingen åsikt om de försämringar man har
            gjort som ändå måste stå på minussidan.
          </note>
          <note>
            En sak kan jag hålla med om, att det är bra att det kostar att
            diskriminera. Det kan jag hålla med om.
          </note>
          <note>
            När det sedan gäller begränsningen av deltider är det något som
            finns i vårt rådslagsmaterial. Det är inget beslut som vi har
            fattat. Jag kan upplysa Anna König Jerlmyr om att vi faktiskt
            har fått i uppdrag att analysera alla våra rådslag ur ett jämställdhetsperspektiv
            innan beslut ska fattas, så det kan vi nog återkomma till.
          </note>
          <note>
            När det gäller detta med ekonomisk jämställdhet och inkomstskattesänkningarna
            kunde vi läsa i Aftonbladet jag tror att det var i går att om
            en vanlig så kallad arbetarkvinna som kanske jobbar inom kommun,
            landsting, handel, hotell eller restaurang arbetar heltid kommer
            hon att få en ny skattesänkning med ungefär 280 kronor i månaden.
            Men det är ju så här att du och jag kommer i alla fall att få
            1 000 kronor mindre i skatt nästa år. Är det att gynna kvinnor?
            Jag undrar vad det blir för skattesänkning för den kvinna som
            har en 74,311-procentig tjänst. Det kanske inte blir någonting
            alls.
          </note>
          <note>
            Vi vet att det oftare är kvinnor som är sjukskrivna. De har fått
            högre skatt än vad du och jag har. Vi vet också att de som är
            deltidsarbetslösa har fått ett krångligare regelsystem. De kan
            därmed inte få de ersättningar som de så väl är berättigade till
            så länge vi politiker inte ser till att arbetsmarknaden fixar
            så att både kvinnor och män får rätt till heltid och trygga anställningar.
          </note>
          <note type="speaker">
            Anf. 55 ANNA KÖNIG JERLMYR (m) replik:
          </note>
          <note>
            Herr talman! Jag vill tacka Ann-Christin så mycket för det. Jag
            kan bara konstatera att våra beräkningar visar att 97 procent
            av alla som jobbar, oavsett om det är män eller kvinnor, får minst
            1 000 kronor mer att leva på efter skatt, tack vare våra jobbskatteavdrag
            som den rödgröna alliansen nu är väldigt splittrad om.
          </note>
          <note>
            Deltidsbegränsningen finns absolut med i Socialdemokraternas
            förslag till budget. Det står klart och tydligt. Det är också
            därifrån jag har hämtat uppgiften. Om man är emot deltidsbegränsningen
            bör man också vara kritisk mot det som Socialdemokraterna nu själva
            har lagt fram.
          </note>
          <note>
            När det kommer till hushållsnära tjänster kanske jag är mer intresserad
            av vilka som jobbade i den svarta sektorn än av vilka som köpte
            de hushållsnära tjänsterna. Det var en lång rad kvinnor som arbetade
            utan möjlighet till försäkring, med otrygga anställningar, utan
            möjlighet att få pension och så vidare. Vi kan nu se att dessa
            kvinnor har börjat arbeta i den vita sektorn. Inte minst visar
            de undersökningar som har gjorts att tre av fyra har gått direkt
            från arbetslöshet till arbete, och en stor del av dem har funnits
            i den svarta sektorn, så det här har verkligen gjort avtryck.
          </note>
          <note>
            Jag var på ett seminarium i går om ROT-avdraget. Där stod facket
            och arbetsgivarna arm i arm för att arbeta mot den svarta otrygga
            sektorn genom ett ROT-avdrag, vilket regeringen nu inför. Jag
            hade uppskattat om man tog det på samma allvar inom den hushållsnära
            sektorn genom införandet av ett RUT-avdrag.
          </note>
          <note>
            När det gäller lag om heltid säger de som jag har talat med och
            som jobbar inom denna sektor att konsekvensen kommer att bli färre
            jobb, inte fler. Vi kommer inte att kunna se företag som kan anställa
            på helger eller ha mer personal när det blir en arbetstopp. Det
            kommer att tas bort. Den möjligheten införde vi. Det kommer att
            leda till fler jobb, inte färre.
          </note>
          <note>
            Överläggningen var härmed avslutad.
          </note>
          <note>
            8 § Samhällsplanering, bostadsförsörjning, byggande samt konsumentpolitik
          </note>
          <note>
            Föredrogs
          </note>
          <note type="speaker">
            Anf. 56 CARINA MOBERG (s):
          </note>
          <note>
            Herr talman! I går var det Nobelfest i Stockholms stadshus. Det
            var vackra klänningar och frackar, millimetermätt uppdukning och
            tjusiga serveringsuppsättningar. Man får förmoda att maten var
            god. Jag tror att det bland annat var inkokta päron med vaniljglass.
            Själv var jag inte där, men det var kanske bostadsministern.
          </note>
          <note>
            Jag hoppas att det var en trevlig fest och att alla så småningom
            kunde ta sig hem till sina trygga och självvalda hem. Den möjligheten
            har inte alla att åka hem till trygga och självvalda hem. Alla
            har inte ens en bostad. Kontrasterna är stora i vårt land. Klyftorna
            ökar dessvärre i bostadsbristens Sverige. Därför vill vi socialdemokrater
            återskapa en social bostadspolitik, herr talman.
          </note>
          <note>
            Om bostäder och trygghet för alla, om förutsägbara villkor och
            framtidsinriktade satsningar vill jag att denna debatt ska handla
            även om budgeten i stora stycken är inaktuell, eftersom den bygger
            på förutsättningar som inte längre gäller.
          </note>
          <note>
            Vi socialdemokrater har stora ambitioner med bostadspolitiken.
          </note>
          <note>
            Den borgerliga majoriteten här i riksdagen har liksom regeringen
            ynkligt få förslag för att möta krisen på bygg- och bostadsmarknaden.
            Detta blev tydligt när regeringens krispaket presenterades i förra
            veckan. Det är för litet och kommer för sent enligt alla bedömare.
          </note>
          <note>
            Ni har avlövat, avrustat och avvecklat bostadspolitiken under
            lång tid. Nu får svenska folket betala priset med bostadsbrist,
            orörlig bostadsmarknad och orättvisa skillnader i villkor mellan
            dem som äger och dem hyr sin bostad. Bostadspolitiken har havererat.
          </note>
          <note>
            Herr talman! Två grupper i samhället har särskild anledning att
            vara besvikna. Det är ungdomar som inte har tagit sig in på bostadsmarknaden
            och de som hyr sin bostad i områden i behov av upprustning, många
            gånger i miljonprogrammet.
          </note>
          <note>
            Vi ser i dag att skillnaderna mellan vad olika hushåll lägger
            ned på boendet har ökat. Skillnaderna ökar även när det gäller
            bostadsstandard. Vi ser en ny typ av fattigdom breda ut sig med
            en ökad trångboddhet bland familjer med många barn eller med en
            ensam försörjare. Detta är främst ett problem för boende i hyresrätt.
            Tre av fyra hushåll som räknas som trångbodda har hyreslägenhet.
          </note>
          <note>
            En halv miljon människor har efter det att regeringen införde
            kraftigt höjda avgifter lämnat arbetslöshetsförsäkringen. De kommer
            att bli hänvisade till socialbidrag om de blir arbetslösa.
          </note>
          <note>
            Varslen ökar. Antalet sysselsatta inom exempelvis byggnadsverksamheten
            kommer att minska med omkring 10 000 personer 2009. Minst 800
            lärlingar har varslats eller hotas av att inte kunna fullgöra
            den tid som krävs för att få yrkesbevis. Vissa har redan tvingats
            lämna sina arbetsplatser.
          </note>
          <note>
            Unga familjer med höga lån och små marginaler där någon av föräldrarna
            står utan arbetslöshetsförsäkring riskerar att hamna i en mycket
            svår ekonomisk situation. Motsvarande försämringar drabbar de
            många som nu efter den borgerliga regimens så kallade reformer
            i sjukförsäkringen riskerar utförsäkring. Detta påverkar naturligtvis
            också förutsättningarna i boendet.
          </note>
          <note>
            Vi socialdemokrater ser bostadspolitiken som ett inslag i den
            generella välfärdspolitiken och som en del i samhällsbyggandet
            för en långsiktigt hållbar utveckling. Vårt mål är ett samhälle
            där alla människor, inte bara de med goda ekonomiska förutsättningar,
            ges möjlighet att leva i bra bostäder till rimliga kostnader i
            en stimulerande och trygg miljö. Vi föreslår ett återinförande
            av det bostadspolitiska målet.
          </note>
          <note>
            Vi tycker att det är viktigt att sänka trösklarna in på bostadsmarknaden
            för ungdomar, flyktingar och andra nytillträdande. Ett sätt är
            att stimulera byggandet. Vi har en politik för att investera oss
            ur den kris som förlamar bostadsmarknaden. Jag återkommer till
            det.
          </note>
          <note>
            Vi inser betydelsen av en fungerande bostadsmarknad för sysselsättningen
            och den ekonomiska tillväxten. En fungerande bostadsmarknad är
            en förutsättning för rörligheten på arbetsmarknaden. Därför vill
            vi ha fungerande omställningsförsäkringar, a-kassa och sjukförsäkring
            så att människor som hamnar utanför arbetsmarknaden inte måste
            gå från hus och hem.
          </note>
          <note>
            Herr talman! I dag visar all statistik och tillgängliga uppgifter
            att utvecklingen går åt fel håll. Regeringens egen myndighet Boverket
            kom i går med nya mycket dystra siffror. Bostadsbyggandet kan
            nästa år komma att minska med hela 60 procent. Redan i år var
            minskningen av hyresrättsbyggandet i Storstockholm, Storgöteborg
            och Stormalmö hela 80 procent. Åtta av tio av dessa bostäder blev
            alltså inte byggda, och 1,1 miljon ungdomar är på väg ut på bostadsmarknaden
            inom några år.
          </note>
          <note>
            Under de tre första kvartalen 2008 började endast 2 500 hyresrätter
            att byggas. Det är en minskning med hela 68 procent om man jämför
            med de 7 700 som byggdes under samma period 2006. Då fanns det
            ett investeringsstöd. Mer än 120 000 bostäder byggdes under föregående
            mandatperiod.
          </note>
          <note>
            Det gick fort utför med Odells bostadspolitik redan före finanskrisen;
            nu är situationen katastrofal. Ni har avlövat, avrustat och avskaffat
            under två år. Det som borde ha gjorts var det motsatta. Ni har
            lagt framtiden i marknadens händer och frånhänt er ert ansvar.
            Nu ser vi konsekvenserna av det. Är ni fortfarande nöjda?
          </note>
          <note>
            Herr talman! Vi socialdemokrater har under hösten lagt fram en
            politik som kan sammanfattas i fem skarpa förslag för att dämpa
            krisen i byggsektorn och få fram fler och bättre bostäder.
          </note>
          <note>
            Vi vill avsätta närmare 13 miljarder kronor de närmaste två åren,
            2009 och 2010, för att åtgärda bostadsbristen, rusta befintligt
            bestånd och rädda byggbranschen i den värsta krisen sedan 30-talet.
          </note>
          <note>
            Sedan tidigare vill vi satsa 1 miljard på ett investeringsstöd
            för byggande av billiga och miljövänliga hyresbostäder. Nu bygger
            vi ut det med ytterligare 1 miljard.
          </note>
          <note>
            Vi avsätter 3 miljarder till ROT-avdrag 2009. Bygger man om klimatsmart
            finns också en särskild klimatbonus på 600 miljoner kronor.
          </note>
          <note>
            Vi vill satsa på miljonprogrammen och genom det skapa fler attraktiva
            bostadsområden. Vi skjuter till 3 miljarder kronor per år. Det
            kan innebära renovering av ca 40 000 lägenheter och ge ca 25 500
            årsarbeten inom byggbranschen.
          </note>
          <note>
            Vi lägger också 500 miljoner per år på kommunerna för upprustning
            av skolor, förskolor och äldreboenden.
          </note>
          <note>
            Vi vill öka investeringarna i infrastruktur med 2 miljarder mer
            än regeringen 20092011 och dessutom tidigarelägga underhåll under
            nästa år.
          </note>
          <note>
            Regeringen har i sitt krispaket föreslagit ett ROT-avdrag. Det
            är bra. Vi ska ha en hög boendestandard i vårt land även framöver.
            Det är viktigt att det gäller alla. Det ska också gälla hyresgäster
            och unga människor. Vi socialdemokrater har en politik för sysselsättning
            och för byggande och boende. Vi vill ha en framtidsinriktad förutsägbar
            politik för alla. Varför tycker inte ni som styr i detta land
            att detta är viktigt?
          </note>
          <note>
            Herr talman! Beskedet till landets ungdomar och bostadssökande
            är tydligt. Den borgerliga majoriteten anser inte att staten har
            eller ska ta något ansvar. Det som återstår är andrahandsboende,
            uthyrningsrum eller flera års ytterligare köande utan besked,
            i värsta fall och i ökande omfattning kombinerat med arbetslöshet
            och dålig ekonomi.
          </note>
          <note>
            Till de unga byggnadsarbetarna, som kanske också är bostadssökande,
            har regeringen inget besked som kan lugna på någon punkt. Vi avsätter
            i dag 150 miljoner kronor för nästa år för att varslade lärlingar
            ska bli utbildade byggnadsarbetare och finnas kvar i branschen
            när det vänder. Det ska ske genom arbetsinsatser i de mest slitna
            bostadsområdena. Det är viktigt för branschen, men det är kanske
            ännu viktigare för de unga byggnadsarbetarna.
          </note>
          <note>
            Till hyresgästerna i miljonprogrammets hyreslägenheter kommer
            inga positiva besked från en regering som slår sig för bröstet
            för sin kamp mot utanförskapet.
          </note>
          <note>
            Vi socialdemokrater har en politik för ökad sysselsättning och
            för bygg- och bostadsmarknaden. Vi vill satsa oss ur krisen på
            ett sätt som gör mesta möjliga nytta för dem som riskerar arbetslöshet,
            för dem som hyr sin lägenhet i områden i verkligt behov av upprustning
            och för att ge unga människor hopp.
          </note>
          <note>
            Vi har en bostadspolitik. Vi satsar 13 miljarder för att åtgärda
            bostadsbristen, rusta beståndet och få fram fler bostäder. Ni
            tycker inte att frågan är viktig. Någon annan slutsats kan jag
            inte dra. Men nu har ni möjlighet att under debatten redovisa
            något annat, även om jag, herr talman, inte har några större förhoppningar.
          </note>
          <note>
            Jag yrkar bifall till reservationerna 3 och 6, och Eva Sonidsson
            återkommer med ytterligare yrkanden under den konsumentpolitiska
            debatten.
          </note>
          <note type="speaker">
            Anf. 57 LISELOTTE OLSSON (v):
          </note>
          <note>
            Herr talman! Regeringens bostadspolitik har kraschat. Högeralliansens
            politik bygger på ombildningar och utförsäljningar av hyresrätter
            med målet att göra bostaden till ett spekulationsobjekt. Låt marknaden
            styra så ordnar sig allt! Det är precis det ni hoppas på, ni på
            högersidan.
          </note>
          <note>
            Ett resultat av denna övertro är att det inte har byggts så få
            hyreslägenheter som i dag sedan räntekrisen i början av 90-talet.
            Det ansvarar den högerledda regeringen och Mats Odell för.
          </note>
          <note>
            I dag är det bostadsbrist i över hälften av landets kommuner.
            Främst är det hyresbostäder som saknas, och enligt kommunerna
            är det unga och de äldre som är de värst drabbade grupperna. Samtidigt
            som det inte byggs hyresbostäder står vi också inför enorma renoveringsbehov
            i det befintliga beståndet.
          </note>
          <note>
            För att tydliggöra att både nyproduktion och ombyggnation av
            bostäder måste öka vill Vänsterpartiet sätta upp tydliga produktionsmål.
            Vi vill inrätta ett nytt anslag som vi kallar bostadsfond. Syftet
            är att stödja nyproduktion av bostäder och nödvändiga ombyggnationer
            i det befintliga beståndet. Fonden kommer, om den införs, att
            ge förutsättningar för att bygga 40 000 bostäder per år, varav
            minst hälften ska vara hyresrätter. Dessutom kommer 65 000 bostäder
            per år att kunna renoveras. Vänsterpartiets målsättning är att
            miljonprogrammets lägenheter ska renoveras inom en period av tio
            år.
          </note>
          <note>
            Grunden i vårt förslag om en bostadsfond är att fonden disponerar
            medel som ska gå till fastighetsägare i form av investeringsbidrag
            för ny- och ombyggnationer av hyresrätter. Villkoren för att få
            del av fonden ska vara att hyrorna framförhandlas i förväg och
            att de ska ligga på en rimlig nivå samt att bästa miljöteknik
            ska användas. De nybyggda husen ska från och med 2010 vara klimatsmarta
            för att berättiga stöd från vår bostadsfond.
          </note>
          <note>
            Klimatsmarta hus, så kallade passivhus eller lågenergihus, minskar
            energianvändningen med uppemot 50 procent jämfört med dagens normhus.
            Utsläppen av växthusgaser kan halveras i lågenergihus och minskas
            med uppemot 70 procent i passivhus.
          </note>
          <note>
            Byggandet av klimatsmarta hus har visat sig vara ekonomiskt lönsamt
            för byggföretagen, och dessutom sparar de boende tusentals kronor
            varje år genom minskade energikostnader. Vi ser ingen anledning
            till att det ska byggas annat än klimatsmarta hus längre.
          </note>
          <note>
            Vänsterpartiet föreslår därför att klimatsmarta hus ska införas
            som norm för nybyggande av flerbostadshus senast 2010. På några
            års sikt menar vi att även en- och tvåbostadshus borde byggas
            klimatsmart. Vi föreslår i vår budget ett nytt anslag. Vi kallar
            punkten Stöd klimatsmarta hus. Vi vill att det ska inrättas. Syftet
            ska vara att öka informationen och kunskapen om ett sådant här
            byggande hos byggbranschen.
          </note>
          <note>
            Mycket av den nyproduktion som trots allt kommer till stånd i
            våra storstadsområden byggs på gammal industrimark, ofta med centralt
            och attraktivt läge. Vi tycker att det egentligen är positivt,
            därför att det kan vara ett resursslöseri att låta tätortsnära
            före detta industrimarker stå outnyttjade. Dessutom kan det vara
            en risk ur miljösynpunkt. Gammal industrimark är tyvärr ofta förorenad
            och behöver saneras, och det kostar pengar. Och vid de tillfällen
            då ingen kan ställas till svars och bekosta sanering av mark kommer
            förstås kostnaden slutligen att hamna på hyresavin. Vi menar att
            staten bör främja arbetet med saneringen av dessa områden.
          </note>
          <note>
            Ett ökat bostadsbyggande är nödvändigt, och störst är behovet
            av fler hyresrätter, precis som jag nämnt tidigare. Det är viktigt
            att det ska vara till rimliga kostnader. Ett ökat byggande av
            hyresrätter måste därför vara en prioriterad fråga för en hållbar
            samhällsutveckling. Det ökade bostadsbyggandet ska uppfylla kraven
            på en ekologiskt hållbar utveckling. Städer, tätorter och annan
            bebyggd miljö ska utgöra en god och hälsosam livsmiljö där byggnader
            och anläggningar har lokaliserats på ett miljöanpassat sätt så
            att en långsiktigt god hushållning med mark, vatten och andra
            resurser främjas.
          </note>
          <note>
            Enligt miljömålet God bebyggd miljö ska samhällsplaneringen även
            främja en minskad bilanvändning och likaså öka förutsättningarna
            för användande av miljöanpassade och resurssnåla transporter.
          </note>
          <note>
            Herr talman! Vi måste rädda och klimatlyfta hyresrätten. Vi måste
            satsa på byggande av bostäder i hela landet. Vi måste satsa på
            kooperativa hyresrätter. Vi måste komma till rätta med fukt- och
            mögelskador. Allt det här är Vänsterpartiets förslag på politik,
            och det finns i våra motioner.
          </note>
          <note>
            Herr talman! Regeringen har rivit upp tidigare handlingsplaner
            för konsumentpolitik som riksdagen fastställde i juni 2006. Tidigare
            var konsumentpolitikens mål trygga konsumenter som handlar hållbart.
            Det gamla målets delmål handlade om att konsumentskyddet ska ha
            en hög nivå och vara tillgängligt för alla, att alla medvetna
            och kunniga konsumenter hushållar med egna och gemensamma resurser
            samt att producenter och övriga näringsidkare ska ta sitt ansvar
            gentemot konsumenterna.
          </note>
          <note>
            Det nya målets delmål preciserar endast att konsumentskyddet
            ska vara på en hög nivå samt att den information som konsumenterna
            behöver ska vara tillgänglig och tillförlitlig. Regeringens ändring
            av det konsumentpolitiska målet innebär att producenternas och
            näringslivets ansvar minskar på bekostnad av konsumenterna, som
            ska ta ännu större ansvar. Det är beklagligt att regeringen tagit
            bort hållbar konsumtion från målen. Skulle borgerligheten mena
            allvar med sitt miljöengagemang borde den förstås förstå att frågan
            om hållbar konsumtion är en avgörande faktor för att nå flera
            miljökvalitetsmål.
          </note>
          <note>
            Vänsterpartiet föreslår en satsning på kommunala konsumentvägledare
            eftersom vi anser att deras arbete i kombination med den kommunala
            budget- och skuldrådgivningens insatser kan förebygga att människor
            hamnar i livslånga skuldfällor.
          </note>
          <note>
            Den förra regeringen tillsatte en utredning med syfte att se
            över den kommunala konsumentvägledningen och ge förslag på hur
            en hög och likvärdig nivå på denna kan uppnås i hela landet. Den
            här regeringen verkar inte ta så allvarligt på den frågan, för
            inget händer.
          </note>
          <note>
            För att garantera alla människors tillgång till god konsumentvägledning
            vill Vänsterpartiet genom en lagändring i kombination med ett
            riktat stöd till kommunerna göra konsumentvägledningen till ett
            obligatorium för kommunerna.
          </note>
          <note>
            Herr talman! Avslutningsvis står jag naturligtvis bakom alla
            Vänsterpartiets reservationer, men jag yrkar bifall till nr 4,
            12 och 13.
          </note>
          <note>
            Ajournering
          </note>
          <note>
            Kammaren beslutade kl. 13.50 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            9 § Frågestund
          </note>
          <note type="speaker">
            Anf. 58 TALMANNEN:
          </note>
          <note>
            Det är dags för frågestund med regeringen. Jag hälsar statsråden
            välkomna.
          </note>
          <note>
            Avgifterna till a-kassan
          </note>
          <note type="speaker">
            Anf. 59 SVEN-ERIK ÖSTERBERG (s):
          </note>
          <note>
            Herr talman! Jag vill ställa min fråga till finansminister Anders
            Borg.
          </note>
          <note>
            Verkligheten brukar hinna i kapp de flesta av oss, så också regeringen.
            I veckan medgav finansminister Anders Borg för K.-G. Bergström
            i tv-programmet Rakt på att det var fel att chockhöja avgifterna
            till a-kassan. Finansministerns politik har alltså förvärrat jobbkrisen,
            kan man säga.
          </note>
          <note>
            Anders Borgs experimentverkstad har lett till massflykt från
            a-kassan. 500 000 har trängts ut ur försäkringen. Siffror från
            a-kassornas samorganisation visar att finansministerns försämringar
            har slagit över alla åldersgrupper, men framför allt yngre under
            55 år har lämnat a-kassan. De har inte råd att betala Anders Borgs
            dyra avgifter. En tredjedel av de arbetslösa saknar nu a-kassa,
            enligt Arbetsförmedlingen. Arbetslösheten väntas stiga till 910
            procent. 52 000 fler har blivit arbetslösa under det senaste året
            med Anders Borg som finansminister.
          </note>
          <note>
            Vilket besked har finansministern till de människor som nu varslas,
            är på väg att förlora sina jobb eller redan har fått lämna sina
            jobb? När tänker finansministern ta tillbaka chockhöjningen av
            avgifterna till a-kassan?
          </note>
          <note type="speaker">
            Anf. 60 Finansminister ANDERS BORG (m):
          </note>
          <note>
            Herr talman! Jag vill tacka Sven-Erik Österberg för att han tar
            upp denna viktiga fråga om a-kassan. Låt oss titta på hur den
            svenska a-kassan ser ut i dag!
          </note>
          <note>
            Vi har fått en ersättningsnivå som börjar på 80 procent. Det
            är en av Europas mest generösa, kanske en av världens mest generösa.
            Den trappas gradvis av i takt med att arbetslöshetstiden förlängs.
            Man får starkare drivkraft att söka arbete aktivt. I takt med
            att arbetslöshetstiden förlängs går vi in med jobb- och utvecklingsgarantin,
            förstärkta insatser för att man aktivt ska söka arbete och förstärkta
            sökstöd. Har man varit borta länge handlar det om mer omfattande
            aktiva åtgärder.
          </note>
          <note>
            Det här har av många forskare beskrivits som i princip den utformning
            av a-kassan som enligt forskning och erfarenhet ger ett viktigt
            stöd för lönebildning och högre sysselsättning. I det ligger naturligtvis
            också den nya utformningen av avgiften. Det här har tillsammans
            med jobbavdraget sänkt arbetslösheten med 12 procentenheter. Det
            är alltså viktiga långsiktiga åtgärder för att lägga grunden för
            full sysselsättning.
          </note>
          <note type="speaker">
            Anf. 61 SVEN-ERIK ÖSTERBERG (s):
          </note>
          <note>
            Herr talman! Detta var inget svar på min fråga. Anders Borg var
            orolig över det här och ångrade att han hade chockhöjt avgiften
            till a-kassan. Att man har ångrat någonting brukar följas av att
            man vill göra bot och bättring, men tydligen icke för Anders Borg
            i det här fallet. Han argumenterar ungefär som Littorin har gjort
            i två år i denna kammare om vad som kommer efter a-kassan.
          </note>
          <note>
            Nu fick vi ett besked till. Sture Nordh skrev i dag att det på
            grund av ökad arbetslöshet kommer att öka med 100 kronor till
            för alla de kassor som ligger under 300 kronor och får ökad arbetslöshet
            beroende på hur högt man får, naturligtvis. Det är en höjning
            till som den här gruppen får. Tänker Anders Borg göra någonting
            åt egenavgiften, eller var det bara en bekännelse för att få sympati
            och sedan fortsätta som om ingenting har hänt?
          </note>
          <note type="speaker">
            Anf. 62 Finansminister ANDERS BORG (m):
          </note>
          <note>
            Herr talman! Låt oss hålla ordning i diskussionen! Vi har i dag
            en a-kassa som ligger i linje med det som forskning och erfarenhet
            tyder på pressar ned arbetslösheten, och inte lite, utan mycket.
            Det är inte lite forsknings- och erfarenhetsstöd, utan brett och
            omfattande. Det gäller inte minst de erfarenheter vi hade när
            Socialdemokraterna en gång i tiden tog ansvar för att sköta omställningen
            i arbetslöshetsförsäkringen.
          </note>
          <note>
            Sven-Erik Österberg representerar på punkt efter punkt en politik
            som handlar om massarbetslöshet och utanförskap. I varje del handlar
            det om att undergräva arbetslinjen och göra det mindre lönsamt
            att arbeta. Jag har naturligtvis konstaterat att den höjning vi
            gjorde av a-kasseavgiften var motiverad och viktig för att säkra
            starka offentliga finanser. Det var någonting som Socialdemokraterna
            förr i tiden tyckte var viktigt, men inte nu när de tillsammans
            med Vänsterpartiet är motståndare till strama utgiftstak och god
            ordning.
          </note>
          <note>
            Då var det viktigt med avgifterna. Nu har vi sänkt dem en gång,
            två gånger. Det är viktiga åtgärder mer pengar i plånboken, mer
            lönsamt att arbeta. Vi kan naturligtvis gå vidare med det. Men
            vi kommer aldrig att ställa upp på Sven-Erik Österbergs massarbetslöshetspolitik.
          </note>
          <note type="speaker">
            Anf. 63 TALMANNEN:
          </note>
          <note>
            Jag vill påpeka att det inte är någon debatt. Det är frågor om
            tjänsteutövningen.
          </note>
          <note>
            Finanspolitiken i kommuner och landsting
          </note>
          <note type="speaker">
            Anf. 64 GÖRAN PETTERSSON (m):
          </note>
          <note>
            Herr talman! Jag har en fråga till Anders Borg.
          </note>
          <note>
            Regering och riksdag vidtar nu med anledning av konjunkturläget
            ett antal åtgärder för att finansiellt stimulera den svenska ekonomin.
            Samtidigt kommer signaler om att ett antal kommuner och landsting
            i stället överväger att vidta åtgärder som verkar direkt åtstramande
            på samma ekonomi. Man stoppar investeringsprojekt och drar ned
            på sin verksamhet.
          </note>
          <note>
            Samma kommuner och landsting har däremot i många fall bedrivit
            en expansiv finanspolitik under den senaste högkonjunkturen. På
            detta sätt har man många gånger bidragit till att försämra de
            ekonomiska förutsättningarna i såväl lågkonjunktur som högkonjunktur.
          </note>
          <note>
            Staten, landstingen och kommunerna tillhör samma lag. Av den
            anledningen vore det väl bra om vi finanspolitiskt drog åt samma
            håll. Jag undrar därför vad finansministern gör för att öka våra
            kommun- och landstingspolitikers förståelse för den svenska ekonomin.
            Jag undrar vidare om finansministern kan tänka sig att ta ett
            initiativ för att utveckla det ramverk som reglerar kommunernas
            ekonomi i syfte att minska deras procykliska inverkan på ekonomin.
          </note>
          <note type="speaker">
            Anf. 65 Finansminister ANDERS BORG (m):
          </note>
          <note>
            Herr talman! Göran Pettersson ställer viktiga frågor. Låt oss
            dock ha en blick över hur det kommer att se ut på svensk arbetsmarknad
            de kommande åren. Exportindustrin drabbas nu hårt. Vi har sett
            det i fordonsindustrin och kommer att få se det i de råvaruberoende
            industrierna. Det finns betydande risker på hela vår industrisida.
            Byggandet bromsas in mycket snabbt. Samma sak gäller servicenäringarna,
            både finansiell sektor och detaljhandel. Det är alltså en bred
            inbromsning i privat sektor som är betydligt kraftigare än den
            inbromsning som sker i kommunsektorn.
          </note>
          <note>
            Enligt Amsprognosen ligger 10 000 av jobbförlusten på 145 000
            på kommunsidan, om jag förstod siffrorna rätt. Det här beror bland
            annat på att vi har tillfört kommunerna väldigt mycket pengar.
            Det handlar om arbetsgivaravgiftssänkningar, fastighetsskatten,
            särskilda statsbidrag och sänkta ungdomsarbetsgivaravgifter.
          </note>
          <note>
            Det här gör att kommunernas ekonomi för 2009 ter sig något starkare
            än vad andra delar av ekonomin ter sig. Ramverket har följaktligen
            spelat en viktig roll i detta. Vi har bättre ordning i offentliga
            finanser i kommunsektorn än vi tidigare har haft. Men det finns
            naturligtvis alltid skäl att diskutera ramverket.
          </note>
          <note type="speaker">
            Anf. 66 GÖRAN PETTERSSON (m):
          </note>
          <note>
            Herr talman! Att läget är bra i kommunsektorn instämmer jag i.
            Problembeskrivningen handlar om att kommuner och landsting under
            den högkonjunktur vi hade delvis har slängt bensin på brasan.
            Det var ett antal kommuner och landsting som gjorde stora investeringar
            i högkonjunktur och som nu när lågkonjunkturen kommer i stället
            håller igen. Är det inte så att balanskravsreglerna, även om ramverket
            har varit bra, har en stor potential att utvecklas?
          </note>
          <note type="speaker">
            Anf. 67 Finansminister ANDERS BORG (m):
          </note>
          <note>
            Herr talman! Låt oss ändå vara lite försiktiga med formuleringarna.
            Hela den svenska ekonomin bromsar nu in relativt kraftigt. Vi
            ser en tydlig nedgång. Det är naturligtvis så att läget är allra
            tuffast i exportindustrin, byggindustrin och de tunga basnäringarna.
            Jag skulle nog beskriva läget som tufft också i kommunsektorn,
            men den stora kontraktionen sker inom exportindustrin.
          </note>
          <note>
            Ramverket har betytt att vi nu för första gången på väldigt lång
            tid har kommuner som i huvudsak under de senaste åren haft god
            ordning på sina finanser. Det tror jag egentligen att vi inte
            har upplevt tidigare; den stora omsvängningen skedde 20032004.
            Detta säger mig att ramverket har varit bra.
          </note>
          <note>
            Man kan naturligtvis alltid diskutera aspekten med gasning och
            bromsning. Men det är en del av ramverket. Jag vill nog att vi
            ska se på det i ett helhetssammanhang och inte bara bryta ut kommundelen.
          </note>
          <note>
            Nedsättningen av sociala avgifter för unga
          </note>
          <note type="speaker">
            Anf. 68 JENNIE NILSSON (s):
          </note>
          <note>
            Herr talman! Min fråga är till Maud Olofsson.
          </note>
          <note>
            Riksrevisionen har granskat om nedsättning av sociala avgifter
            är ett effektivt sätt att öka sysselsättningen. Resultatet är
            nedslående och entydigt. Det är dyrt och ineffektivt. Varje arbetstillfälle
            beräknas kosta 2,4 miljoner kronor.
          </note>
          <note>
            När det gäller nedsättningen av sociala avgifter för unga som
            är 1825 år, som är regeringens enda egentliga åtgärd mot ungdomsarbetslösheten,
            fanns inte tillräckligt underlag för att göra en fullgod utvärdering.
            Men man slog ändå fast att mycket talade för att det skulle bli
            samma nedslående resultat. Man rekommenderade därför regeringen
            att skyndsamt utvärdera nedsättningen av sociala avgifter för
            unga.
          </note>
          <note>
            Min fråga blir: Har regeringen för avsikt att skyndsamt vidta
            en utvärdering? Om resultatet blir så nedslående som Riksrevisionen
            och många av oss tror, är den i sådana fall beredd att ompröva
            sin politik på det här området?
          </note>
          <note type="speaker">
            Anf. 69 Näringsminister MAUD OLOFSSON (c):
          </note>
          <note>
            Herr talman! Låt mig först säga att ungdomsarbetslösheten är
            ett gissel. Det var bra att det var en tydlig valrörelse i det
            sammanhanget. Vi ska verkligen se till att unga får en bra start
            på arbetsmarknaden när de har gått ut en utbildning.
          </note>
          <note>
            De åtgärder vi har genomfört har inneburit att 34 000 fler ungdomar
            har fått jobb än tidigare. Det är vi inte nöjda med. Det är full
            sysselsättning också för unga som gäller.
          </note>
          <note>
            Nedsättningen av socialavgifterna har verkat under en kort tid.
            Det är för kort tid för att säga vad den har för effekter. Det
            man kan konstatera är att de 5 procent som regeringen tog bort
            när vi tillträdde hade dessa brister. Det gav inte den ökning
            av sysselsättningen som man önskade.
          </note>
          <note>
            Vi kan ändå konstatera att alla de åtgärder som har genomförts
            tillsammans har inneburit att det är fler unga som får jobb. Det
            är naturligtvis inte bara kopplat till sänkta socialavgifter utan
            beror på den samlade åtgärdskatalogen. Men det är bra att unga
            får starta sitt liv med att visa upp sig på arbetsmarknaden.
          </note>
          <note type="speaker">
            Anf. 70 JENNIE NILSSON (s):
          </note>
          <note>
            Herr talman! Det är sant att unga har fått jobb under de senaste
            åren. Det beror mest på att vi har haft en fantastisk högkonjunktur.
            Nu går vi in i ett helt annat läge. Politiken kommer nu att börja
            spela en roll som den inte har gjort under de två första åren
            av regeringens innehav av makten.
          </note>
          <note>
            Min fråga kvarstår. Är man beredd att skyndsamt utvärdera åtgärden?
            Riksrevisionen är ändå tydlig i sitt utlåtande. Man bedömer att
            den har samma effekter som andra åtgärder av den här typen. Om
            man utvärderar och kommer fram till att effekten är dålig och
            åtgärden ineffektiv och dyr, är regeringen i så fall beredd att
            ompröva sin politik på området?
          </note>
          <note type="speaker">
            Anf. 71 Näringsminister MAUD OLOFSSON (c):
          </note>
          <note>
            Herr talman! Man ska utgå från resultatet. Det är naturligtvis
            inte en åtgärd som leder till att ungdomar får jobb. Det samlade
            åtgärdspaket som regeringen har presenterat, inklusive sänkta
            socialavgifter, är till gagn för unga om det är 34 000 fler som
            har fått jobb.
          </note>
          <note>
            Talar man med företag säger de framför allt inom tjänstesektorn,
            turistnäringen och andra att det är väldigt positivt att vi nu
            får 12 procent lägre kostnader för att anställa unga under 26
            år. Jag tror inte att ökade kostnader för att ha unga anställda,
            som till exempel Socialdemokraterna föreslår, kommer att uppmuntra
            enskilda företagare att anställa unga.
          </note>
          <note>
            Min uppmaning till företagarna nu är: Se att ungdomarna är en
            resurs på er arbetsplats! Det är 12 procent billigare att anställa
            unga. Hjälp dem att komma in på arbetsmarknaden! Ni kommer att
            få många goda idéer från alla dessa unga som kommer in på era
            företag och arbetsplatser. Det är min uppmaning, inte att ifrågasätta
            att vi har sänkta kostnader för att anställa dem.
          </note>
          <note>
            Satsning på infrastruktur
          </note>
          <note type="speaker">
            Anf. 72 ANNIKA QARLSSON (c):
          </note>
          <note>
            Herr talman! Jag har en fråga till infrastrukturminister Åsa
            Torstensson.
          </note>
          <note>
            Vi har under de två år som har gått gjort en hel del insatser
            när det gäller infrastruktur och ökat på både underhåll och nyinvesteringar.
            I höstens budget kom stora satsningar på detta område. De är mycket
            efterlängtade och behövliga runt om i hela Sverige.
          </note>
          <note>
            Under tidigare regeringar har vi snarast haft erfarenhet av att
            när det redan blivit kris och katastrof och redan är för sent
            har man ryckt insatser från olika delar av landet och placerat
            om dem. Trollhättepaketet är ett sådant exempel. Det känns skönt
            att vi har en regering som har lärt av de erfarenheterna och inte
            ställer olika landsdelar mot varandra.
          </note>
          <note>
            I den närtidssatsning på 4 miljarder som görs inför nästa år
            finns det sedan förra veckan också ytterligare kompletteringar.
            Jag skulle gärna vilja höra infrastrukturministern berätta vad
            det kommer att innebära för Sveriges vägnät.
          </note>
          <note type="speaker">
            Anf. 73 Statsrådet ÅSA TORSTENSSON (c):
          </note>
          <note>
            Herr talman! Det är viktigt att se i den lågkonjunktur vi nu
            befinner oss i att vi gör allt från statens sida för att också
            vara en god beställare där det skapas nya jobb. Det är precis
            i rätt situation vi nu gör en kraftansträngning för svensk infrastruktur
            på både väg och järnväg.
          </note>
          <note>
            Det är mycket riktigt så som frågeställaren säger. Redan i ordinarie
            budget lade regeringen in det mest kraftfulla paket som någonsin
            lagts i ordinarie budget med 10 nya miljarder för 2009 och 2010.
            Det innebär att det finns verksamhet över hela landet.
          </note>
          <note>
            Därtill har vi i dagarna tillfört ytterligare 1 miljard till
            underhållssidan. Det skapar nu bättre förutsättningar för att
            svensk järnvägsinfrastruktur ska fungera, och vi bygger bort problem
            i väginfrastrukturen i alla delar av landet.
          </note>
          <note type="speaker">
            Anf. 74 ANNIKA QARLSSON (c):
          </note>
          <note>
            Herr talman! Det som är intressant är att fundera på vad det
            innebär. Företagen brukar säga: Vi måste ha en infrastruktur.
            Från Västsveriges sida har vi ofta hört fordonsindustrin beskriva
            att vi har en infrastruktur på plats. Där vet jag att det kommer
            satsningar.
          </note>
          <note>
            Det handlar också om löntagares möjligheter att pendla till ett
            arbete och ha ett rimligt liv. Vad kommer att hända med de vägsatsningar
            som ligger i första skedet? Är det både stora motorvägar och det
            mindre vägnätet?
          </note>
          <note type="speaker">
            Anf. 75 Statsrådet ÅSA TORSTENSSON (c):
          </note>
          <note>
            Herr talman! Det är viktigt att se att de åtgärder som nu kommer
            att starta år 2009 och 2010 är satsningar på järnvägsinfrastruktur
            och väginfrastruktur med projekt som kan börja här och nu. Det
            skapar nya jobb över hela landet.
          </note>
          <note>
            Så sent som i går fick jag information från Banverket i Norrbotten
            och Västerbotten. Enbart den sista miljarden för underhållssidan
            och de nyinvesteringar som sker år 2009 och 2010 skapar 300400
            nya jobb bara i Norrbotten och Västerbotten.
          </note>
          <note>
            Det tyder på att det är rätt åtgärder. Vi kommer att bygga bort
            flaskhalsar. Det skapar bättre möjligheter för människor att pendla.
            I Stockholm och runt våra storstäder finns en stor frustration
            för att järnvägsinfrastrukturen inte fungerar.
          </note>
          <note>
            Här tillförs nu Stockholm, Göteborg och Malmö drygt 1 miljard
            för att förbättra möjligheterna så att människor ska kunna komma
            i tid. Det gör den här regeringen. Vi tillför nya resurser.
          </note>
          <note>
            Vi flyttar inte runt pengar i detta land, utan vi tillför nya
            resurser. Vi tillför också resurser till Trollhättepaketet. Det
            var det tidigare paketet där Socialdemokraterna skulle göra investeringar
            men som inte fick tillräckliga resurser. Där lägger vi också till
            nya pengar.
          </note>
          <note>
            Resurser till polisen
          </note>
          <note>
            Anf. 76 GÖRAN PERSSON i Simrishamn (s):
          </note>
          <note>
            Herr talman! Min fråga riktar sig till justitieminister Ask.
          </note>
          <note>
            Tyvärr finns i dag en del element som varken blir varslade eller
            arbetslösa, nämligen de kriminella. Jag kan tycka att det är underligt
            att även polisen och deras område är en av förlorarna i den budget
            som är framlagd.
          </note>
          <note>
            Under förra regeringen utbildades många poliser. Det var fler
            än någonsin. Men de poliser som nu är ute i tjänst får inte de
            resurser som behövs. De har inte tillräckligt bra verktygslåda.
          </note>
          <note>
            Det som oroar speciellt är målet att de 50 procent som ska vara
            ute i den riktiga verksamheten inte är det. Polisutbildningen
            finns inte i hela landet. Det finns områden med möjlighet till
            en bra och bred rekrytering som saknar polisutbildning. Forskningen
            lyser med sin frånvaro på polisområdet.
          </note>
          <note>
            Min fråga till justitieministern blir: Anser inte du att det
            skulle behövas en översyn eller någon form av utredning för att
            ta ett samlat grepp om vad som händer ute i polisens verksamhet
            i dag?
          </note>
          <note type="speaker">
            Anf. 77 Justitieminister BEATRICE ASK (m):
          </note>
          <note>
            Herr talman! Regeringen inledde mandatperioden med en historiskt
            stor satsning på bland annat polisen som har tillförts stora resurser.
            Målet är att vi ska ha 20 000 poliser år 2010. Det är en kraftig
            utbyggnad av antalet poliser. Den är större än den utökning som
            skedde under senare delen av den förra mandatperioden.
          </note>
          <note>
            Finns pengarna? Svaret är ja. Vi satsade mycket de första två
            åren. Det är riktigt att vi i det kommande årets budget lägger
            tyngden på andra delar av rättsväsendet därför att vi redan har
            sett effekterna av fler poliser och ett effektivare polisarbete.
            Det gör att vi hos åklagare och andra får in bra mycket fler ärenden.
          </note>
          <note>
            Samtidigt är det så att om man tillför så stora resurser som
            vi har gjort måste man också försäkra sig om att pengar används
            på ett bra sätt. Därför gör vi en genomlysning och säger att vi
            återkommer när det gäller ytterligare tillskott.
          </note>
          <note>
            Anf. 78 GÖRAN PERSSON i Simrishamn (s):
          </note>
          <note>
            Herr talman! Jag anser inte att verkligheten är den som justitieministern
            beskriver. Det är fler som känner oro för detta. Det fungerar
            inte riktigt som det ska fungera.
          </note>
          <note>
            Vi har exempelvis ingen enhet som tar hand om den stora och grövre
            brottsligheten. Penningtvätt förekommer. Ett direkt exempel är
            det som vi diskuterade tidigare och som har varit uppe till debatt
            utandningsproven. Poliserna är så stressade i sitt arbete att
            de inte tar detta på allvar eftersom de inte hinner med.
          </note>
          <note>
            Fler civilanställda kommer att avskedas i polismyndigheterna,
            vilket innebär att poliserna får göra arbetet bakom skrivbordet.
            I Skåne har en polishelikopter försvunnit, vilket innebär att
            det är två timmars tid för att få ned en helikopter från Göteborg.
            Jag förstår att Göteborg fortsättningsvis ska ha en helikopter,
            men det behövs en även i Skåne om vi ska komma till rätta med
            den grövre brottsligheten och narkotikan och även i krissituationer.
          </note>
          <note>
            Min fråga är fortfarande till justitieministern: Tycker du inte
            att det är på sin plats att i varje fall 50 procent av de utbildade
            poliserna är ute i yttre tjänstgöring?
          </note>
          <note type="speaker">
            Anf. 79 Justitieminister BEATRICE ASK (m):
          </note>
          <note>
            Herr talman! Rikspolisstyrelsens mål är att 50 procent av resursarbetstiden
            för poliserna över huvud taget ska användas och läggas i yttre
            tjänst. Också det är en historisk förändring, måste man säga,
            i förhållande till hur det har varit under tidigare regeringars
            ledning. Vi ska lägga mer kraft ute bland människor och i arbetet
            där.
          </note>
          <note>
            Arbetet mot den grova organiserade brottsligheten har varit eftersatt
            eller i varje fall inte tillräckligt effektivt. Det var skälet
            till att regeringen förra året samlade en rad olika myndigheter
            för brainstorming om vad vi ska göra. Det har nu resulterat i
            ett antal beslut som innebär att vi bygger upp särskilda aktionsgrupper
            i olika delar av landet med särskild kompetens för att bistå lokal
            polis i arbetet mot grov brottslighet. Vi får regionala underrättelsecenter
            på fler håll. Vi använder Säpos möjligheter att göra riskbedömningar
            till gagn för kommuner och andra som är hårt ansatta av kriminaliteten.
          </note>
          <note>
            Det görs väldigt mycket för att få mer kraft och bättre resultat
            i det arbetet, men det finns mycket mer att göra inom polisen.
          </note>
          <note>
            Kreditmöjligheter för småföretag
          </note>
          <note type="speaker">
            Anf. 80 MARIE ENGSTRÖM (v):
          </note>
          <note>
            Herr talman! Jag tänker vända mig till näringsminister Maud Olofsson.
            Det gäller de mindre företagen. Det blir allt svårare för små
            företag att få lån. Vid många tillfällen sägs också krediter upp.
            Det innebär att många får dras med likviditetsproblem. Det innebär
            också att många planerade investeringar inte blir av. I förlängningen
            kan det också innebära att livskraftiga företag tvingas gå i konkurs.
            Detta är ett problem.
          </note>
          <note>
            Jag vill fråga näringsministern vad regeringen tänker göra för
            att underlätta små företags möjlighet att få tillgång till krediter.
          </note>
          <note type="speaker">
            Anf. 81 Näringsminister MAUD OLOFSSON (c):
          </note>
          <note>
            Herr talman! Tack för frågan, Marie Engström! Jag håller med
            om att det är besvärligt för småföretagen i dag. I grunden är
            det så att så länge det finansiella systemet inte fungerar drabbas
            många enskilda. Vi har en del erfarenheter att dra av 90-talskrisen,
            där vi tycker att bankerna var alldeles för försiktiga också gentemot
            sunda företag. Det har vi också kommunicerat med bankerna.
          </note>
          <note>
            Utöver det har vi nu tillfört Almi Företagspartner 2 miljarder
            kronor. Almi har i det gamla regelverket rätt att gå in med 50
            procent, och banken tar resten. Nu har vi höjt den andelen till
            80 procent. Vi har också sagt i särskilda ägardirektiv att man
            i särskilda fall har möjlighet att gå upp till och med till 100
            procent. Syftet med det är att småföretag runt om i landet ska
            kunna vända sig till Almi och få hjälp i en sådan här situation.
          </note>
          <note>
            Vi har i dag presenterat ett paket för fordonsindustrin där vi
            har särskilda undsättningslån eftersom det i dag är många som
            inte får betalt och som är illa ute. Då är vi beredda att med
            5 miljarder kronor finnas som stöd och support.
          </note>
          <note>
            Till sist har vi strukturfonderna, som i många delar av vårt
            land använder pengar till att hjälpa småföretag. Det är en kraftfull
            satsning för att möta de behov som Marie Engström påpekar.
          </note>
          <note type="speaker">
            Anf. 82 MARIE ENGSTRÖM (v):
          </note>
          <note>
            Herr talman! Jag får tacka för svaret. Jag vet att regeringen
            har gjort en del insatser. Men Maud Olofsson har själv i samband
            med de åtgärderna sagt att det behöver göras mer och att detta
            inte räcker. Jag har läst det uttalandet och jag kan dela den
            uppfattningen; det behöver göras mer.
          </note>
          <note>
            Jag har också skrivit en interpellation till näringsministern
            angående detta. Det är bara det att den debatten kommer vi att
            föra om drygt en månad, och jag tror att det är många småföretagare
            som är oroade i dag. I det ekonomiska läge vi befinner oss i har
            vi inte råd med att företag som är livskraftiga tvingas till konkurs.
          </note>
          <note type="speaker">
            Anf. 83 Näringsminister MAUD OLOFSSON (c):
          </note>
          <note>
            Herr talman! Regeringen var dessutom förutseende, för avskaffandet
            av förmögenhetsskatten gör att fler människor väljer att investera
            här hemma. Sänkta kostnader för företagen ökar möjligheten för
            småföretagen att överleva oavsett om vi pratar om regelförenklingar,
            sänkta arbetsgivaravgifter eller andra kostnadsminskningar. Det
            gäller att skapa en bra bas hos svenska företag så att man har
            en uthållighet.
          </note>
          <note>
            Vad jag menar med att man kan behöva göra mer gäller framför
            allt banksystemet. Det är därför finansministern, jag, statsministern
            och andra är mycket aktiva i EU-samarbetet för att få ordning
            på banksektorn. Den måste fungera för att ett normalt kreditsystem
            ska kunna finnas till.
          </note>
          <note>
            Som jag sade har vi tillfört 2 miljarder till Almi redan nu,
            och vi ökar också deras möjligheter att gå in. Jag har signalerat
            till Almi Företagspartner nu att de ska vara aktiva gentemot småföretagen
            så att de känner att det finns några som ställer upp när det är
            besvärligt och svårt. Vi ska klara den här svåra situationen och
            hjälpa företagen att överleva också den.
          </note>
          <note>
            Garantiavgifter och utlåningskapacitet i svenska banker
          </note>
          <note type="speaker">
            Anf. 84 CARL B HAMILTON (fp):
          </note>
          <note>
            Herr talman! Min fråga går lite längs samma linje som Maud Olofssons
            svar, men den är riktad till Anders Borg.
          </note>
          <note>
            Vid det senaste EU- och Ekofinmötet blev det två resultat. Det
            ena var att problemet med höga och alltför lite differentierade
            garantiavgifter kvarstår. Ett allvarligt problem för Sverige kvarstår
            därmed. Min första fråga är: Bör Sverige bryta mot EU-överenskommelsen
            och på egen hand sätta ned avgifterna för att därigenom få in
            de svenska bankerna i det viktiga systemet med bankgarantiprogrammet?
          </note>
          <note>
            Det andra resultatet var att staten nu får kapitalisera upp egna
            banker utan att de först råkar i beråd och är på väg att gå i
            konkurs, utan fortfarande är sunda. Därmed ökas dramatiskt deras
            utlåningskapacitet. Med tanke på den ansträngda situationen i
            Sverige och hos de svenska bankerna utesluter finansministern
            denna möjlighet tillämpad även i Sverige?
          </note>
          <note type="speaker">
            Anf. 85 Finansminister ANDERS BORG (m):
          </note>
          <note>
            Herr talman! Tack, Carl B Hamilton! Jag ska försöka svara på
            dessa rätt omfattande och komplicerade frågor på ett kort sätt.
          </note>
          <note>
            I Ekofinrådet förde vi en lång diskussion som slutade med att
            vi i våra rådsslutsatser inför Europeiska rådet å det skarpaste
            anmodade kommissionen att återkomma med förslag som rör garantiavgifterna
            och kapitalinjektionerna. Det föranledde kommissionen att omarbeta
            sitt förslag till kapitalinjektioner, och vi har fått ett par
            riktlinjer som är väsentligt bättre. Samtidigt ska vi invänta
            resultatet från Europeiska rådet innan vi riktigt sätter ned fötterna
            för hur det ser ut.
          </note>
          <note>
            I den andra delen har vi inte sett att man har återkommit med
            förslag om sänkta garantiavgifter. Det är naturligtvis märkligt
            att ett råd uttalar att man urge å det skarpaste önskar eller
            hur man ska översätta det att kommissionen återkommer om man inte
            gör detta. Det är otillfredsställande, och vi måste nå framsteg
            även på den punkten.
          </note>
          <note type="speaker">
            Anf. 86 CARL B HAMILTON (fp):
          </note>
          <note>
            Herr talman! Om finansministern tycker att det är märkligt måste
            jag ställa frågan vilka åtgärder han tänker vidta mot denna märklighet.
            En åtgärd är att vi säger: Vi kommer inte att acceptera att svenska
            företag och hushåll går i konkurs eller får stora problem därför
            att Europeiska kommissionen är alltför fyrkantig.
          </note>
          <note>
            Jag bollar frågan tillbaka: Vilka åtgärder tänker finansministern
            vidta? Och som sagt: Kan finansministern tänka sig att hybridkapitalisera
            svenska banker? Är det en möjlighet som finansministern kan tänka
            sig? Vi har ju en situation i Sverige där många anser att bankerna
            inte kan låna ut tillräckligt mycket. Det är möjligt att det är
            fel, men om det är sant är detta en möjlighet som finansministern
            utesluter eller som han kan tänka sig?
          </note>
          <note type="speaker">
            Anf. 87 Finansminister ANDERS BORG (m):
          </note>
          <note>
            Herr talman! Det är väldigt svårt att ge fullödiga svar på komplicerade
            frågor på dessa korta tider.
          </note>
          <note>
            Jag föreställer mig att Carl B Hamilton inte tänker sig att vi
            ska lämna den europeiska unionen. Om vi tar det som utgångspunkt
            är det så att vi har ett gemensamt regelverk som vi har att följa.
            Det finns inget land som har ett eget system som ligger vid sidan
            av detta. Så länge vi är medlemmar av Europeiska unionen gäller
            detta för oss.
          </note>
          <note>
            Jag är lite frågande till den här andra möjligheten som Carl
            B Hamilton nämner. Jag har sett personer spekulera i tidningarna
            om att vi borde införa allmänna bankgarantier och tvinga in bankerna.
            Vi är medlemmar i unionen, och vi får följa det regelverk som
            finns.
          </note>
          <note>
            När det gäller hybridkapitalfrågan har vi sagt att vi ska titta
            på de här systemen. Det gäller naturligtvis inte bara hybridkapital,
            eftersom det inte får räknas som Tier 1-kapital i Baselreglerna,
            utan även det Tier 1-kapital vi måste titta på. För att veta exakt
            hur vi ska göra med detta måste vi först invänta de europeiska
            systemen och försöka se vad våra grannländer gör. Därefter kan
            vi se vad vi behöver göra för att komplettera våra system.
          </note>
          <note>
            Ägarfrågan i bilindustrin
          </note>
          <note type="speaker">
            Anf. 88 PETER ERIKSSON (mp):
          </note>
          <note>
            Herr talman! Vi har en bilindustri i kris i Sverige. Försäljningen
            rasar och arbetslösheten ökar. Varslen ökar och många människor
            ställs utan jobb. Det är uppenbart att de amerikanska ägarna GM
            och Ford också är i stor kris. Även de svenska bilföretagen Volvo
            Personvagnar och Saab är kanske värre ute än många om man ser
            det på global nivå. Det är uppenbart att GM och Ford som institutioner
            och företag är mycket allvarligt ute och kanske nära konkurs i
            båda fallen.
          </note>
          <note>
            Nu har den amerikanska staten gått in, och i dag har den svenska
            regeringen presenterat en del åtgärder för att långsiktigt skaffa
            resurser för forskning om mer miljövänliga och hållbara bilar
            i framtiden och också för krediter. Men vad gör man för att klara
            ägarfrågan? De här företagen står på säljlistan, och kärnfrågan
            handlar om ägandet. Vad gör den svenska regeringen för att underlätta
            och medverka till att vi får en långsiktig ägarlösning i den svenska
            bilindustrin?
          </note>
          <note type="speaker">
            Anf. 89 Näringsminister MAUD OLOFSSON (c):
          </note>
          <note>
            Herr talman! Tack, Peter Eriksson, för denna viktiga fråga! Jag
            tror att det är väldigt många som undrar i dag. Under en lång
            tid har vi naturligtvis haft en dialog med både den svenska fordonsindustrin
            och de amerikanska ägarna. Tyvärr har det varit lite svårt att
            veta vad de amerikanska ägarna har tänkt sig, och det gäller även
            den amerikanska regeringen visavi de amerikanska fordonsbolagen.
          </note>
          <note>
            Det vi har gjort i dag handlar om forskningssatsningar på 3 miljarder
            kronor till ett forskningsinstitut till det ska vi lägga de 450
            miljoner kronor per år som vi har satsat tidigare med krediter
            som gör att vi kan ta upp lån från EIB och annat plus undsättningslånen.
            Det är en viktig signal till eventuella köpare. Om Sveriges regering
            tror på svensk fordonsindustri, är beredd att satsa för att ta
            fram den mest miljövänliga tekniken, ta fram fordon som marknaden
            efterfrågar och löser klimatproblemen samtidigt tror jag att vi
            visar en offensiv hållning. Då tror jag också att det är fler
            eventuella köpare som kan tänka så här: Sverige verkar ju ta det
            här på allvar. Det kan vara vettigt att köpa den typen av företag
            som har så mycket kompetens och är så mycket i framtidsfokus som
            de svenska fordonsföretagen är.
          </note>
          <note type="speaker">
            Anf. 90 PETER ERIKSSON (mp):
          </note>
          <note>
            Herr talman! Jag tycker att det verkar vara en ganska defensiv
            hållning. Jag kan hålla med om att om vi gör insatser för att
            stärka forskningen i Sverige när det gäller fordonsindustrin kan
            det få en positiv långsiktig effekt för en eventuell ny ägare.
            Men i övrigt är det inte några särskilt märkvärdiga insatser,
            måste jag säga.
          </note>
          <note>
            Det viktiga om man vill att svensk fordonsindustri ska överleva
            långsiktigt måste handla om att få in ägare som kan investera,
            satsa och medverka till att vi får jobb också i framtiden. Då
            tror jag att det är nödvändigt att man tar initiativ och tillsätter
            personer som för en diskussion med både de nuvarande ägarna och
            andra företag inom fordonsindustrin runt om i världen och även
            i Sverige för att se om det finns en möjlighet att hitta ägarlösningar
            som är möjliga att sätta i sjön här och nu. Jag tycker inte att
            jag har hört någonting i den frågan från regeringen hittills.
            Man slår bara ifrån sig och säger att staten inte ska äga någonting.
            Det kanske är riktigt, men staten borde kunna medverka till att
            hitta lösningar.
          </note>
          <note type="speaker">
            Anf. 91 Näringsminister MAUD OLOFSSON (c):
          </note>
          <note>
            Herr talman! 28 miljarder kronor satsas i dag i det åtgärdsprogram
            som vi presenterar. Det är väldigt mycket pengar. Det är inte
            miljoner vi pratar om utan miljarder. Vi vill säkra att svenskt
            fordonskluster det är inte bara de här fyra företagen eller de
            två bilföretagen vi pratar om ska ta fram alla innovationer och
            allt kunnande som man har för att säkra jobben framöver.
          </note>
          <note>
            Sedan är det upp till ägarna, Ford och GM, hur de väljer att
            sköta försäljningsprocessen. Jag har inga som helst möjligheter
            att gå in i den delen. Däremot har vi naturligtvis kontakter så
            att vi vet på ett ungefär vad det är som händer, om det finns
            intressenter och om det finns saker som man kan önska för att
            öka möjligheten att köpa de här bolagen och också investera här
            i Sverige.
          </note>
          <note>
            Jag tror att det är väldigt viktigt att vi skiljer på den politiska
            rollen och företagens roll. Nu har vi skapat en grund för att
            säkra jobben framöver om vi lyfter oss i kragen och jobbar med
            innovationer. Sedan måste företagen känna sitt ansvar för att
            det finns en bra försäljningsprocess och ansvarsfulla ägare som
            tar över. Vi ska naturligtvis också finnas med i den dialogen.
          </note>
          <note>
            Skatten på bensinen i etanol
          </note>
          <note type="speaker">
            Anf. 92 SVEN GUNNAR PERSSON (kd):
          </note>
          <note>
            Herr talman! Jag har en fråga till finansminister Anders Borg.
          </note>
          <note>
            Det är fantastiskt roligt att på den tiden som det såldes bilar
            i Sverige var andelen miljöbilar starkt ökande, och det gällde
            inte minst etanolbilar. Nu har världsmarknadspriset på olja gjort
            att bensinpriset under senare tid sjunkit rejält. Det gör att
            det är betydligt dyrare per mil att köra på etanol. Samtidigt
            vet vi att etanoldrift minskar utsläppen av koldioxid, som är
            klimatförstörande, med upp till 70 procent jämfört med bensindrift.
          </note>
          <note>
            Det gör att försäljningen av etanol har minskat kraftigt. Det
            är rent vansinnigt ur klimatsynpunkt. När man tankar etanol är
            det 15 procent bensin i den, och på vintern är det 25 procent.
            Nu undrar jag om inte finansministern skulle kunna tänka sig att
            sänka skatten på bensinandelen i etanolen så att det blir billigare
            att köra på etanol jämfört med att köra på bensin.
          </note>
          <note type="speaker">
            Anf. 93 Finansminister ANDERS BORG (m):
          </note>
          <note>
            Herr talman! Sven Gunnar Persson ger i grunden svaret på hela
            frågan i slutet av sitt anförande. Skälet till att etanolpriserna
            nu har gått upp är att vi nu har vinter, och följaktligen ökar
            man bensininblandningen i etanolen. Etanolen är utomordentligt
            skattemässigt gynnad i Sverige i relation till bensin och diesel.
            Bensin och diesel ska vara tungt beskattade. När vi blickar framåt
            ska vi tänka oss att vi konsumerar mindre bensin och diesel och
            släpper ut mindre koldioxid, och då ska naturligtvis viktiga ekonomiska
            styrmedel bidra till det. På sikt handlar det om höjda koldioxidskatter
            och andra styrmedel.
          </note>
          <note>
            Att förorda en sänkning av etanolskatten ser jag inte i korten
            i dag. Vi har ett skattesystem som är väl avvägt mellan bensin
            och etanol.
          </note>
          <note type="speaker">
            Anf. 94 SVEN GUNNAR PERSSON (kd):
          </note>
          <note>
            Herr talman! Relationerna i priset mellan etanol och bensin beror
            dels av det som finansministern påpekar, dels av världsmarknadspriset
            på olja som har sänkt bensinpriset rejält. Självklart är det så.
            Då är det vansinnigt ur klimatsynpunkt att ett bränsle som ger
            70 procent mindre klimatstörande utsläpp inte är lönsamt. Mängder
            med människor som tidigare gick över till etanol och körde på
            detta miljövänliga bränsle ser sig nu nödgade att köra på bensin
            i stället därför att det kostar en hundring mer per tank att köra
            på etanol.
          </note>
          <note>
            Vilka andra åtgärder är finansministern, som jag också tror är
            miljöminister i någon mening, beredd att vidta för att komma till
            rätta med de här skevheterna? Det måste vara billigare att köra
            miljövänligt än att köra miljöstörande.
          </note>
          <note type="speaker">
            Anf. 95 Finansminister ANDERS BORG (m):
          </note>
          <note>
            Herr talman! Det är naturligtvis mycket billigare att köra miljövänligt.
            Ju mindre man kör, desto mindre utsläpp orsakar man och desto
            mindre skatt betalar man. Det är själva grunden till att koldioxidbeskattning
            är det effektivaste sättet att minska utsläppen. De beskattade
            vill ha bort koldioxiden.
          </note>
          <note>
            Vi har en väl avvägd beskattning. Komponenterna i fordonsbeskattningen
            och skatten på diesel, etanol och bensin är ett komplext system
            där styrmekanismen ska vara mot koldioxidutsläpp. Sedan kommer
            det att ske förändringar med årstider, med världsmarknadspriser
            och annat som på kort sikt förskjuter det. På lång sikt måste
            vi ha en väl avvägd balans mellan de här olika komponenterna.
            Jag kan inte se att vi i dag har skäl att förskjuta den i något
            kortsiktigt avseende. Däremot har vi hela tiden skäl att se över
            det långsiktigt. Hur ser avvägningen mellan diesel och fordonsskatt
            ut? Hur ser avvägningen mellan koldioxidskatten och våra behov
            av att få ned utsläppen ut? Jag tror att inriktningen långsiktigt
            måste vara att vi konsumerar mindre bensin, åker miljövänligare
            bilar och gradvis skärper de ekonomiska styrmedlen.
          </note>
          <note>
            Helikoptrar till stöd för svenska trupper i Afghanistan
          </note>
          <note type="speaker">
            Anf. 96 ÅSA LINDESTAM (s):
          </note>
          <note>
            Herr talman! Jag har en fråga till försvarsministern.
          </note>
          <note>
            I utskottet är vi på väg att anta en proposition från regeringen
            om Afghanistan. I den ingår våra Medevacer våra helikoptrar som
            ska rädda eventuellt skadade killar och tjejer därifrån. I dagsläget
            innan vi har dem på plats tar Tyskland hand om det som händer.
            Vi har en överenskommelse som har fungerat så här långt.
          </note>
          <note>
            Vi vet redan att de helikoptrar som det står om i propositionen
            som vi får från regeringen inte kommer att levereras. Ändå ska
            vi nästa vecka här i kammaren fatta beslut om helikoptrar. Jag
            skulle vilja veta varför regeringen lägger fram ett förslag till
            oss i riksdagen som vi innan vi ens har fått det hit vet inte
            kommer att genomföras.
          </note>
          <note>
            Så här kan det inte få vara. Vi kommer att lura våra killar och
            tjejer där nere in i något som de inte är medvetna om. De förväntar
            sig att de här kommer.
          </note>
          <note type="speaker">
            Anf. 97 Försvarsminister STEN TOLGFORS (m):
          </note>
          <note>
            Herr talman! Tack, Åsa, för en ohyggligt angelägen fråga. Det
            är en av de frågor jag har jobbat mest med sedan jag tillträdde
            den här tjänsten för drygt ett år sedan. Sedan jag tillträdde
            har jag fått svaret att de kommer om tre månader. Det spelar ingen
            roll när jag har ställt frågan; det har varit svaret.
          </note>
          <note>
            Två av dem står i Ronneby. De har alltså anlänt från den norska
            tillverkaren. De är ännu inte i skick att levereras vidare från
            FMV till Försvarsmakten. Det finns vissa brister att åtgärda.
            Det uppstod till exempel sprickor under transporten från Norge.
          </note>
          <note>
            När de har levererats vidtar en utbildningsprocess. Därefter
            kan de användas operativt och sändas till Afghanistan.
          </note>
          <note>
            Det har varit min första ambition för insatsen i Afghanistan
            och det fortsätter att vara det att tillföra Medevacförmåga, ambulanshelikoptrar
            på ren svenska, till stöd för säkerheten för svenska killar och
            tjejer.
          </note>
          <note>
            Jag kan inte ge upp det hoppet genom att gå till riksdagen med
            en proposition som skulle omöjliggöra att vi sänder dit dem omedelbart
            om möjligheten uppstår. Det vore inte heller ansvarsfullt.
          </note>
          <note>
            Däremot kan jag säga att när det gäller dessa helikoptrar generellt
            är jag öppen för att titta på andra möjligheter om problemen inte
            löses.
          </note>
          <note type="speaker">
            Anf. 98 ÅSA LINDESTAM (s):
          </note>
          <note>
            Herr talman! Jag vet att helikoptrarna står i Ronneby. De har
            stått där rätt länge. Vi vet att det inte är tre månader som gäller.
            Det är mycket längre tid.
          </note>
          <note>
            Försvarsmakten vet att de inte kommer att levereras under 2009.
            Oavsett om det handlar om utbildning eller annat kommer vi alltså
            att vänta minst ett år, kanske längre. Vi är ju inte nöjda med
            dem. Vi accepterar dem inte som de är.
          </note>
          <note>
            Jag tycker inte att regeringen ska komma med ett förslag som
            inte är sanning ens när det levereras hit, och inte kommer att
            införlivas på ett helt år. Det är att luras. Våra killar och tjejer
            där nere behöver något bättre än det. Det ska stå i propositionen
            från er att det inte kan levereras.
          </note>
          <note type="speaker">
            Anf. 99 Försvarsminister STEN TOLGFORS (m):
          </note>
          <note>
            Herr talman! Propositionen lades ju inte fram i dag. Riksdagsbehandlingen
            av propositionen i utskottet togs i dag. Det innebär att propositionen
            lades fram för ett tag sedan. Man skriver en proposition efter
            vad som gäller vid tillfället. Det tror jag också att Åsa Lindestam
            förstår.
          </note>
          <note>
            De här helikoptrarna skulle vara färdiga att användas i Nordic
            Battle Group våren 2008. Det gick inte. Vi fick i stället använda
            gamla helikopter 4, hjälpligt ombyggd.
          </note>
          <note>
            Jag vet att överbefälhavaren är personligen mycket starkt engagerad
            i att tillföra medicinsk förmåga och medicinsk evakuering för
            killarna och tjejerna i Afghanistan. Om problemen inte går att
            hantera i närtid får vi börja titta på andra lösningar.
          </note>
          <note>
            Jag kan inte nu säga om det kommer att bli nödvändigt, men jag
            kan inte heller lägga fram en proposition till riksdagen där jag
            dömer ut något som faktiskt kanske kan lösa sig.
          </note>
          <note>
            Det gläder mig att Socialdemokraterna nu, efter alla sina interna
            diskussioner, beslutade sig för att ställa upp på propositionen
            och därmed på de killar och tjejer som finns i Afghanistan. Detta
            har varit regeringens huvudprioritering. Vi ska tillföra insatsen
            i Afghanistan medicinsk förmåga.
          </note>
          <note>
            Småföretagens ekonomiska situation
          </note>
          <note type="speaker">
            Anf. 100 WILLEMO CARLSSON (m):
          </note>
          <note>
            Herr talman! Frågan är riktad till finansminister Anders Borg.
          </note>
          <note>
            Det kom ett mejl:
          </note>
          <note>
            Livet som småföretagare i Sverige är upp och ned. Vi har haft
            ett stående avtal med vår bank där man delfinansierar våra beställningar.
            Stora bolag betalar på 90 dagar. Det är tufft för oss små. Förra
            veckan sade banken upp avtalet utan förvarning. Vi kunde inte
            betala vare sig löner eller till våra leverantörer. Vi hade räknat
            med bankens garanti om pengar. Banken hade slarvat bort 60 miljoner
            i Baltikum, och nu skulle vi och andra bankkunder betala. Inget
            roligt besked. Vi har dock lyckats lösa denna finansiella situation,
            men det tär på mig och min partner.
          </note>
          <note>
            Så långt mejlet. Nu till frågan.
          </note>
          <note>
            Vilket besked, vilken uppmuntran eller vilket hopp har finansministern
            att skicka med till detta företag?
          </note>
          <note type="speaker">
            Anf. 101 Finansminister ANDERS BORG (m):
          </note>
          <note>
            Herr talman! Willemo Carlsson tar upp en fråga som jag möter
            näst intill dagligdags i kontakten med företagare. Många upplever
            att bankernas krav har skärpts. Många upplever att det är utomordentligt
            svårt att klara verksamheten med de villkor som i dag ges.
          </note>
          <note>
            Jag tycker att det är viktigt att vi är tydliga mot bankerna
            med att de har ett samhällsansvar för att bete sig väl i såväl
            goda tider som dåliga tider. De har ett samhällsansvar för sina
            långvariga bankkontakter.
          </note>
          <note>
            Vi har lagt på plats en likviditetsgaranti. Vi ligger i dag via
            Riksgälden och Riksbanken ute med 500600 miljarder i likviditet
            i bankerna. Vi har en allmän bankgaranti som säkrar att banker
            som hamnar på obestånd kan hanteras. Vi har garantin för enskilda
            lån.
          </note>
          <note>
            Som helhet ger det en grund för systemet. Vi måste gå vidare
            och jobba med att stärka de här systemen delvis i enlighet med
            det som Carl B Hamilton ställde frågor om tidigare, delvis i enlighet
            med att vi måste söka andra kanaler för att säkra kreditgivningen
            till företag.
          </note>
          <note type="speaker">
            Anf. 102 WILLEMO CARLSSON (m):
          </note>
          <note>
            Herr talman! Tack för svaret.
          </note>
          <note>
            Företaget undrar var flexibiliteten finns. De gick till Almi
            som har pengar på ett konto för åtgärd. Besked om instruktioner
            väntas om tresex månader innan de kan börja använda pengarna.
            Om Almi gör det nu kan de kanske göra fel.
          </note>
          <note>
            Detta upplever företaget som ett otroligt frustrerande system.
            Det här företaget och säkert många andra företag vill tro att
            även de har och kan ta ansvar för Sveriges framtid nu. Då behövs
            ett smidigt samarbete.
          </note>
          <note type="speaker">
            Anf. 103 Finansminister ANDERS BORG (m):
          </note>
          <note>
            Herr talman! Vi ska vara medvetna om hur verkligheten ser ut.
            De stora svenska företagen är alldeles för stora för det svenska
            banksystemet. Vi har i dag en situation där de inte har möjlighet
            att få de kreditgivningar de hade tidigare. De går in i det svenska
            banksystemet. Med den storlek, den kreditvärdighet och de behov
            de har betyder det att det finns ett stort kreditbehov som normalt
            inte täcks inom det svenska banksystemet.
          </note>
          <note>
            Med den situationen pressar bankerna i sin tur pressade av sina
            utlånare små och medelstora företag allt hårdare. Det är en mycket
            bekymmersam situation som vi har anledning att följa, prata med
            bankerna om och lägga de generella grunderna på plats.
          </note>
          <note>
            Vid sidan har vi med regelverket för Almi försökt säkra att andra
            kreditkanaler kommer på plats. Det kommenterade Maud Olofsson
            senast i dag. Det arbetet ska naturligtvis drivas vidare framgent.
          </note>
          <note>
            Trafiksäkerhetsarbetet
          </note>
          <note type="speaker">
            Anf. 104 MARIE NORDÉN (s):
          </note>
          <note>
            Herr talman! År 2008 närmar sig sitt slut. Antalet dödade i trafiken
            är minde än året innan. Det är naturligtvis glädjande, men dessvärre
            mer ett resultat av lågkonjunkturen än av politiska initiativ
            och beslut.
          </note>
          <note>
            Regeringens trafiksäkerhetsarbete har kännetecknats av att man
            inte har prioriterat trafiksäkerhetsarbetet. Det finns flera exempel
            på brister i regeringens politik på trafiksäkerhetsområdet, men
            det mest anmärkningsvärda är nog att man inte tar till vara alla
            goda krafter för att minska antalet dödade i trafiken. Jag tänker
            framför allt på att man har satt en strypsnara på NTF:s verksamhet.
            Totalt tas 25 miljoner bort i stöd under tre år. NTF samlar över
            70 organisationer och är den enda ideella organisationen som till
            hundra procent arbetar med trafiksäkerhet. NTF har en kompetens
            som vi inte har råd att förlora.
          </note>
          <note>
            Min fråga till statsrådet Åsa Torstensson är: Hur ser Åsa Torstensson
            på folkrörelsernas och NTF:s roll i trafiksäkerhetsarbetet?
          </note>
          <note type="speaker">
            Anf. 105 Statsrådet ÅSA TORSTENSSON (c):
          </note>
          <note>
            Herr talman! Jag tackar Marie Nordén för en mycket viktig fråga.
            Till skillnad mot frågeställaren kommer jag att beskriva hur oerhört
            viktigt trafiksäkerhetsarbetet har varit för Sveriges regering.
            Det handlar om att satsa på trafiksäkrare vägar, på mitträcken.
            Det är en mycket stark prioritering i närtidssatsningar för bättre
            och säkrare vägar över hela landet. Det är ett tydligt fokus på
            den enskilda individens möjlighet att bli bättre förare, på förstärkt
            körkortsutbildning och aktivt arbete för att gå vidare med alkolås
            för dem som är dömda för rattfylleri. Det är många frågor som
            den tidigare regeringen inte har orkat, mäktat med eller haft
            intresse av att arbeta vidare med.
          </note>
          <note>
            Vad det gäller NTF kan jag återkomma till det i nästa svar.
          </note>
          <note type="speaker">
            Anf. 106 MARIE NORDÉN (s):
          </note>
          <note>
            Herr talman! Jag tycker att ministerns svar visar på att hon
            inte ser NTF som en viktig part som har en viktig roll i det framtida
            säkerhetsarbetet. Vi socialdemokrater menar att den ideella rörelsen
            alltid har spelat en väldigt viktig roll för att höja kompetensen
            och medvetenheten om säkerhetsarbetet. NTF känner inte att de
            har det stödet från den sittande ministern.
          </note>
          <note>
            Framför allt ser man att det är brist på dialog i arbetet och
            diskussionen, eller monologen, som departementet har fört gentemot
            NTF när man har meddelat att bidraget och stödet ska försvinna.
            Jag tycker att det minsta man har kunnat begära från regeringen
            är en konstruktiv dialog och att man gett NTF tid att ställa om
            i sitt arbete så att man inte riskerar att tappa den här kompetensen.
          </note>
          <note>
            Jag tycker att det är anmärkningsvärt att man har haft så bråttom.
            Jag undrar fortfarande varför man inte vill stödja NTF. Varför
            har man haft så bråttom? Och varför vill man inte ge NTF en respit
            så att de åtminstone kunde ställa om sitt arbete innan man stryper
            finansieringen?
          </note>
          <note type="speaker">
            Anf. 107 Statsrådet ÅSA TORSTENSSON (c):
          </note>
          <note>
            Herr talman! Jag tror att det är oerhört viktigt att se seriöst
            på arbetet med att öka trafiksäkerhetsåtgärderna så att vi får
            färre döda i trafiken. Det är oerhört positivt att vi kommer att
            se att vi har färre döda under 2008 än 2007.
          </note>
          <note>
            Inte desto mindre förringar jag inte NTF:s arbete, snarare tvärtom.
            Men till skillnad mot den socialdemokratiska regeringen lyssnar
            den här regeringen på vad Riksrevisionen lämnar för kritik. Det
            är just den åtgärden vi nu har förändrat.
          </note>
          <note>
            NTF har samma möjligheter att erhålla resurser när man söker
            och har bra projekt för att stärka trafiksäkerheten i Sverige.
            Men vi har en mångfald av andra aktörer i Sverige, till exempel
            svenska motorcyklisters organisationer som har en oerhört viktig
            målgrupp, unga killar som kör motorcykel. Det är en mycket utsatt
            grupp.
          </note>
          <note>
            Jag ser fram emot att vi har nya aktörer inom trafiksäkerheten
            just för att nå de enskilda individerna för bättre, säkrare trafik
            och färre döda i den svenska trafiken.
          </note>
          <note>
            Stimulansåtgärder för byggbranschen
          </note>
          <note type="speaker">
            Anf. 108 RAIMO PÄRSSINEN (s):
          </note>
          <note>
            Herr talman! Jag riktar min fråga till Maud Olofsson.
          </note>
          <note>
            Byggbranschen går in i den värsta lågkonjunkturen sedan 1990-talet
            med en arbetslöshet som kommer att raka i höjden till över 20
            procent om några månader.
          </note>
          <note>
            Regeringen har föreslagit ett ROT-avdrag riktat mot hushållen
            som en del i hushållsnära tjänster. Men man kan ju ana att villaägare
            tittar mer än en gång i plånboken innan de vågar investera. Undantaget
            är kanske svenskar boende i Spanien som nu får ytterligare ett
            avdrag att laborera med när de ska reparera sina pooler.
          </note>
          <note>
            Jag är rädd att vanligt folk inte har råd eller vågar på grund
            av dåliga tider och hot om arbetslöshet. Vad som behövs är väl
            en mer kraftfull satsning riktad mot fastighetsägare. Investeringsbidrag
            för miljonprogrammen är väl en bra idé. Att få i gång energibesparingar
            och klimatanpassning av bostäder är också en bra idé. Men varför
            inte öka tillgängligheten och förbättra utemiljön, främst för
            barn?
          </note>
          <note>
            Det tycker jag är jättebra idéer. Varför gör inte regeringen
            detta?
          </note>
          <note type="speaker">
            Anf. 109 Näringsminister MAUD OLOFSSON (c):
          </note>
          <note>
            Herr talman! Jag tackar för frågan, Raimo Pärssinen. Det är viktigt
            att se att de som har det allra svårast i dag är de små byggföretagen.
            Det är de som har minst marginaler. Det är de som har lättast
            att bli utslagna i den här situationen. Det är därför som ROT-avdraget
            är viktigt.
          </note>
          <note>
            Jag delar inte Raimo Pärssinens syn på ROT-avdraget. Det är väldigt
            många fastighetsägare som nu har vänt sig till småföretag för
            att få hjälp med allehanda reparationer och annat.
          </note>
          <note>
            När det gäller de stora bostadsföretagen och miljonprogram och
            annat kan ägarna av de företagen redan i dag investera i energieffektivisering
            och annat och tjäna pengar. Jag brukar nämna Sabo som exempel.
            När de nu investerar för att minska energiförbrukningen med 20
            procent fram till 2016 gör de det på ett bra och marknadsekonomiskt
            sätt, och de tjänar pengar.
          </note>
          <note>
            Jag tycker att alla fastighetsägare behöver känna det ansvaret.
            Skattebetalarna ska inte gå in och betala sådant som ändå lönar
            sig på en vanlig marknad.
          </note>
          <note type="speaker">
            Anf. 110 RAIMO PÄRSSINEN (s):
          </note>
          <note>
            Herr talman! Antalet varslade i byggbranschen är nu över 5 000
            byggjobbare. Av dem är det ca 700 som är lärlingar och riskerar
            uppsägning. De kanske redan har förlorat sitt jobb. Det är en
            hel generation av byggnadsarbetare som kan gå förlorad, vilket
            skulle vara en katastrof för branschen och för de unga byggarna
            personligen. Tvingas de avsluta sin lärlingsutbildning får de
            inte ut sina yrkesbevis, och då blir det svårt att återvända till
            branschen när det blir bättre tider.
          </note>
          <note>
            Varför då inte göra som jag sade i mitt tidigare inlägg? Det
            handlar om att ha en kraftig stimulans riktad mot fastighetsägare.
            Det ger ju så mycket positivt. Det motar bostadsbristen, ger jobb,
            stimulerar ekonomin, stärker välfärden och säkrar kanske lärlingarnas
            framtid.
          </note>
          <note>
            Jag vill ställa en liten detaljfråga till ministern. Vad vill
            ministern göra för att säkra byggnadslärlingarnas framtid?
          </note>
          <note type="speaker">
            Anf. 111 Näringsminister MAUD OLOFSSON (c):
          </note>
          <note>
            Herr talman! Jag kan konstatera, inte minst efter den här frågestunden,
            att Socialdemokraterna på område efter område har pengar att göra
            både det ena och det andra. Vi är i den situationen att vi är
            regering. Vi är ansvarsfulla när det gäller skattebetalarnas pengar.
            Då måste man väga olika åtgärder mot varandra.
          </note>
          <note>
            Det är riktigt att det är bekymmersamt för byggsektorn. Men om
            man ska välja åtgärder ska man väl välja de åtgärder som är mest
            träffsäkra, som är riktade mot dem som har det allra svårast och
            som också ger ett bra resultat.
          </note>
          <note>
            ROT-avdraget är en sådan åtgärd. Jag har noterat att Socialdemokraterna
            själva har föreslagit en sådan åtgärd. Jag hoppas att det kommer
            att leda till att man nu jobbar med energieffektivisering och
            annat och att man i stället för att hålla på att snickra själv
            tar sig tid att beställa den hjälp som man kan få från alla företag
            runt om i hela Sverige.
          </note>
          <note>
            Som jag säger ska de större bostadsföretagen ha resurser att
            investera i till exempel energieffektivisering, och det är en
            lönsam investering. I det läget är det inte skattebetalarna som
            ska gå in och subventionera. Då ska man lägga ansvaret på enskilda
            fastighetsägare.
          </note>
          <note>
            Jag pratade med Stockholm i går som kommer att göra en kraftfull
            satsning just här i många av de olika bostadsområdena i ett läge
            då kanske också priserna sjunker.
          </note>
          <note>
            Brottsligheten bland unga
          </note>
          <note type="speaker">
            Anf. 112 INGE GARSTEDT (m):
          </note>
          <note>
            Herr talman! Min fråga riktar sig till justitieministern.
          </note>
          <note>
            I min hemstad Malmö är det många unga som begår brott, barn under
            15 år. Antingen gör de det på eget bevåg eller för att de är tvingade
            av vuxna. Många av de brotten utreds inte. Det tas inga dna-prov.
            Offren får inte veta vem som har utsatt dem för brottet.
          </note>
          <note>
            Min fråga är: Vad vill justitieministern göra för att skydda
            brottsoffret och för att markera för de unga att det inte är acceptabelt
            att begå brott?
          </note>
          <note type="speaker">
            Anf. 113 Justitieminister BEATRICE ASK (m):
          </note>
          <note>
            Herr talman! Vi har stora problem med att brottsligheten sjunker
            ned i åldrarna. Många förövare är väldigt unga. Vi har en straffmyndighetsålder
            i Sverige på 15 år. När man inte är straffmyndig lämnas ärendet
            i allmänhet över till socialtjänsten.
          </note>
          <note>
            Jag tycker att det är en bra ordning att barn är barn. Men det
            är bekymmersamt att så lite görs när det gäller unga som begår
            brott. Därför har vi tillsatt en utredning.
          </note>
          <note>
            Jag fick förslag i går om att huvudregeln i fortsättningen ska
            vara att polisen utreder alla brott. På det viset får vi bättre
            utredningar när det är grova brott och när förövarna är väldigt
            unga.
          </note>
          <note>
            I det paketet finns också förslag om att vi ska kunna drogtesta
            tidigt mot föräldrarnas vilja. Det är alldeles nödvändigt att
            vi tar reda på om barn har missbruksproblem, för det förvärrar
            kriminaliteten och försvårar sociala insatser.
          </note>
          <note type="speaker">
            Anf. 114 INGE GARSTEDT (m):
          </note>
          <note>
            Herr talman! Min fråga till justitieministern är också: Kommer
            man fortsättningsvis att kunna ta dna-prov på de här unga personerna?
            Många av dem återfaller ju i brottslighet.
          </note>
          <note type="speaker">
            Anf. 115 Justitieminister BEATRICE ASK (m):
          </note>
          <note>
            Herr talman! Det finns ett förslag från utredaren som handlar
            om dna-prov av det skälet.
          </note>
          <note>
            Låt mig bara säga att innan jag har hört remissynpunkterna på
            hela förslaget ska jag inte sätta ned foten i varje detalj. Min
            huvuduppfattning är inte att det viktiga är att hålla koll på
            att ungdomar kan ha begått brott tidigare utan att faktiskt få
            stopp på kriminaliteten. Vi måste stoppa rekryteringen av unga
            till kriminalitet.
          </note>
          <note>
            Därför ska vi se till att vi har verktyg för att snabbt ta reda
            på om det finns missbruksproblem eller om ungdomarna fås att ta
            droger för att de ska våga gå äldre kamraters ärenden, vilket
            inte heller är ovanligt. Har vi ordentligt rett ut vad som gäller?
            Det är viktigt för brottsoffren, men jag tror att det framför
            allt är viktigt för de här ungdomarna. När vuxenvärlden visar
            att vi vet vad som har hänt är man nämligen också trovärdig när
            man sätter upp regler för hur behandling och stödinsatser ska
            utformas.
          </note>
          <note>
            Jag tror att det är helt nödvändigt att göra mer, och det är
            för mig obegripligt att det har fått vara så lösligt som det har
            varit i många år. Vi ser ju hur illa det har gått.
          </note>
          <note type="speaker">
            Anf. 116 TALMANNEN:
          </note>
          <note>
            Därmed var dagens frågestund avslutad. Vi tackar deltagande statsråd
            och ledamöter.
          </note>
          <note>
            10 § (forts. från 8 §) Samhällsplanering, bostadsförsörjning,
            byggande samt konsumentpolitik (forts. CU1)
          </note>
          <note type="speaker">
            Anf. 117 JAN LINDHOLM (mp):
          </note>
          <note>
            Herr talman! Civilutskottets betänkande över budgetområde 18,
            Samhällsplanering, bostadsförsörjning, byggande samt konsumentpolitik,
            lägger fast villkoren för bostads- och konsumentpolitiken för
            de nästkommande åren.
          </note>
          <note>
            Det här låter betydligt kraftfullare än vad det är eftersom den
            moderatledda regeringen faktiskt har avskaffat båda dessa politikområden.
            Till betänkandet finns därför 14 reservationer och 4 särskilda
            yttranden som bland annat pekar på hur politikområdena skulle
            kunna återupprättas.
          </note>
          <note>
            När det gäller anslagsfördelningen har oppositionspartierna valt
            att inte delta i beslutet, utan vi lämnar i stället var sitt särskilt
            yttrande där vi redovisar våra respektive uppfattningar om hur
            anslagsområdet borde ha sett ut.
          </note>
          <note>
            Herr talman! Den sjukliga konsumtionshysteri som finansierats
            av ansvarslös utlåningsverksamhet och fantastiska förväntningsvärden
            kommer inte precis som någon överraskning för den som vågar se
            kritiskt. Att en finanskris skulle bli en del av resultatet har
            länge varit ganska självklart. Att det bakom finanskrisen sedan
            finns en real kris är inte heller någon nyhet för den som vågat
            se. Flera viktiga råvaror är på väg att ta slut, och det handlar
            inte bara om olja, koppar och fosfor. Tillgången på rent vatten
            har på många håll blivit ett mycket stort problem. De tydliga
            förändringarna av klimatet gör också att till och med försäkringsbolagen
            börjar tveka att försäkra fastigheter i utsatta områden. Oron
            har en verklig bakgrund.
          </note>
          <note>
            Tyvärr använder nu många begreppet real kris på ett i mitt tycke
            felaktigt sätt i den svenska debatten. Konsekvenserna av finanskrisen
            beskrivs av många som en real kris trots att det i verkligheten
            handlar om just konsekvenser av finanskrisen och inte om en kris
            i sig.
          </note>
          <note>
            Den verkligt stora krisen består i stället av att de livsuppehållande
            systemen på vår jord är överansträngda och på många håll utslagna.
            Krisen består i överutnyttjande av naturresurser och det krassa
            fundamentet att många av de ändliga resurserna faktiskt är på
            god väg att ta slut. Det är det som är den verkliga krisen.
          </note>
          <note>
            När tillgången inte kan mötas av efterfrågan, vare sig i närtid
            eller på sikt, på grund av att resurserna helt enkelt nästan har
            tagit slut tenderar priserna att skjuta i höjden både snabbt och
            kraftfullt. Även om vi naturligtvis ser konjunkturella kortsiktiga
            prisvariationer är riktningen väldigt tydlig: En verklig och allvarlig
            brist på resurser kommer att göra det mesta väsentligt dyrare,
            detta oavsett finanskrisen.
          </note>
          <note>
            Därför är det viktigt, herr talman, att vi ställer om vårt samhälle
            utifrån dessa helt nya villkor. Samhällsplaneringen är ett nyckelområde
            när det gäller att hantera den omställningen. Den största potentialen,
            menar jag, finns i att bygga om våra byggda miljöer så att onödiga
            transporter minimeras. Med en genomtänkt struktur kan alla förflytta
            sig det de behöver och önskar på ett enkelt och effektivt sätt
            utan någon större klimatpåverkan. Det handlar inte bara om att
            bygga för de bästa transportsätten, utan det handlar också om
            hur vi planerar och hur vi använder den byggda miljön.
          </note>
          <note>
            Upp till 40 procent av de totala ytorna kan i dag tas i anspråk
            av kommunikationer, i första hand med bil, vilket i sig skapar
            avstånd som ytterligare ökar behovet av bilar. Bilism skapar bara
            genom sin existens ett ökat behov av mer bilism. Så kan man kortfattat
            uttrycka det.
          </note>
          <note>
            Om man har en planering som utgår från hög tillgänglighet för
            funktionshindrade, barn och gamla och bra närservice och har som
            utgångspunkt att promenader och cyklande är de huvudsakliga sätten
            för närtransporter, då har man goda förutsättningar för att bygga
            ett hållbart samhälle. Med tydliga stråk för kollektivtrafik blir
            behovet av bilism minimalt.
          </note>
          <note>
            Mindre buller, färre farliga partiklar i luften och mindre avgaser
            ger ökad välfärd, anser vi i Miljöpartiet. Mer naturlig vardagsmotion
            ger även det ökad välfärd. Miljöpartiet anser även att en ökad
            satsning på radonsanering skulle rädda många liv. Det är också
            ett exempel på ökad välfärd.
          </note>
          <note>
            Att genomföra det av Miljömålsrådets under God byggd miljö föreslagna
            utvecklingsprogrammet för fysisk planering skulle innebära att
            vi får ett bra verktyg för den nödvändiga omställning vi har framför
            oss. Därför föreslår Miljöpartiet just detta.
          </note>
          <note>
            Vi anser även att det är sorgligt att regeringen inte ger Boverket
            reella förutsättningar att arbeta med bullerfrågor som man borde.
            Miljöpartiet föreslår därför även att ett kompetenscentrum för
            bullerfrågor skapas under Boverket. Totalt väljer vi att öka anslaget
            för de här sakerna med 215 miljoner per år.
          </note>
          <note>
            Den lågkonjunktur som just nu slår väldigt hårt mot många sektorer
            i samhället är ett faktum. Men det är liksom inte bara en vanlig
            gammal hederlig lågkonjunktur där till exempel räntevapnet har
            en påtaglig effekt. Den här lågkonjunkturen beror nämligen till
            viss del även på den tilltagande resursbristen och också på en
            begynnande förändring av människors värderingar.
          </note>
          <note>
            För de kommersiella aktörerna är långsiktighet väldigt svårt
            när råvarutillgången faktiskt riskerar att bli en maktfaktor och
            de traditionella marknadsreglerna inte längre gäller. Marknadsekonomin
            har ju omedvetet alltid utgått från att nya fyndigheter dyker
            upp när de gamla sinar. Men nu sker inte det längre, åtminstone
            inte i en sådan omfattning att det egentligen har någon betydelse
            när resursknappheten tilltar. Då kan faktiskt andra överväganden
            än marknadsmässiga helt plötsligt avgöra pris och tillgång.
          </note>
          <note>
            En tillräckligt stor grupp konsumenter runt om i den globala
            ekonomin har också insett det här. De vägrar att fortsätta att
            vara den konsumerande motor som enligt marknadsteoretikerna ska
            driva på en fortsatt utplundring av jordens livsfunktioner och
            därmed också fullborda den totala ekosystemkollapsen.
          </note>
          <note>
            Den globala utmaningen menar jag kräver ett systemskifte, globalt,
            regionalt, exempelvis inom EU, och nationellt, men även ända ned
            på den lokala golvnivån. Jag menar att vi befinner oss i en unik
            situation, när det gäller både problem och möjligheter. Men åtgärderna
            i vårt land behöver för den skull inte vara systemfrämmande. Med
            en kraftfull politisk vilja, med insatser och tydliga mål, eller
            man skulle kunna kalla det visioner, kan situationen hanteras
            med de modeller för demokrati som vi har byggt upp i vårt land.
          </note>
          <note>
            Jag anser att det krävs en långsiktighet i politiken och att
            populism och snabba poänger, som av väljarna ofta uppfattas som
            pajkastning, läggs på hyllan. Då pratar jag om en långsiktighet
            som oftast inte ryms inom några lönsamhetskalkyler utan som har
            just med byggandet av visioner att göra.
          </note>
          <note>
            Folkhemsbostäderna och miljöprogrammet är exempel på visioner
            som har genomförts. Det är klart att det mot den bakgrund som
            jag har gett kan uppfattas som futtigt att ta sådana exempel,
            när utmaningarna som vi står inför är så oändligt mycket större
            än att bygga bort trångboddhet. Men eftersom civilutskottet har
            ansvar för bostadsfrågorna tycker jag att det kan vara ett bra
            exempel. Bra bostäder är också en grundförutsättning för hälsa,
            för utbildning och för välfärd. Det glöms ofta bort, inte minst
            av den moderatledda regeringen.
          </note>
          <note>
            Delar av bostadsbeståndet i vårt land är också i stort behov
            av omfattande underhållsinsatser. Som exempel kan vi ta de så
            kallade folkhemsbostäderna, 540 000 lägenheter som är byggda mellan
            1946 och 1960. Enligt Boverket saknar 400 000 av de här lägenheterna
            fungerande ventilation och mer än hälften, ungefär 300 000, har
            så dåliga fönster och så bristfälliga vatteninstallationer att
            de är i stort behov av att bytas ut.
          </note>
          <note>
            De 15 därpå följande åren, 19601975, byggdes det nästan en miljon
            lägenheter, det som kallas för miljonprogrammet.
          </note>
          <note>
            Bostäderna från de här två epokerna representerar nästan 40 procent
            av alla de bostäder i vårt land som människor bor i i dag. Det
            är områden med stora renoveringsbehov. Takten skulle förmodligen
            behöva ökas, som vi i Miljöpartiet har bedömt det, till att ytterligare
            runt 50 000 bostäder varje år renoveras för att man inom en rimlig
            tid ska nå en godtagbar standard i de här lägenheterna. Vi har
            lagt fram ett sådant förslag.
          </note>
          <note>
            Miljöpartiet har utformat ett stöd, men det behandlas inte i
            det här betänkandet, eftersom vi har valt att knyta stödet till
            klimatförändringsproblematiken, till klimatfrågan och lågkonjunkturen.
            Vi har valt att placera det som ett stöd inom vår energipolitik.
            Därför ligger det under utgiftsområde 21, Energi.
          </note>
          <note>
            Vi har valt att utforma det så att det faller ut i proportion
            till uppnådda energisparmål. Jag tycker i alla fall, fast det
            ligger där det ligger, att det är viktigt att nämna det i den
            här debatten eftersom jag har uppfattat att majoriteten ibland
            ägnar sig åt att peka på skillnader mellan oppositionspartiernas
            olika förslag. Det är riktigt att vi har valt olika metoder för
            att kanalisera våra förslag. Vi väljer att lägga tyngdpunkten
            på olika ställen, vilket gör att det i riksdagshanteringen ibland
            hamnar under olika utgiftsområden. I stora drag har vi samma ambitioner.
          </note>
          <note>
            Samtliga oppositionspartier anser att det är viktigt att utforma
            stödåtgärder för att snabbt ge stöd för upprustning av eftersatta
            bostäder som faktiskt, om det inte sker, även kan vara ett hot
            mot folkhälsan. Vi i Miljöpartiet menar alltså att ett väldigt
            bra och effektivt sätt att möta konjunkturnedgången är att vårda,
            att underhålla och att förädla den byggda miljön. Den här typen
            av insatser ger många jobb. En sådan satsning kan alltså, om styrmedlen
            utformas på rätt sätt, lätt bli en väldigt viktig och effektiv
            del i arbetet med att möta de krav som klimatförändringarna också
            ställer.
          </note>
          <note>
            Sedan budgetmotionen, som den här debatten är en del av, väcktes
            har det ju hänt mycket. Det har lagts fram många förslag som också
            påverkar det här området. De tidigare talarna har nämnt lite om
            det. Jag har valt att inte beröra det utan hålla mig till betänkandet
            i det här sammanhanget.
          </note>
          <note>
            Jag ska avsluta med att helt kort tillägga några saker. Vi från
            Miljöpartiet anser att det är väldigt viktigt att hissbidraget
            återinförs.
          </note>
          <note>
            Vi tycker, som jag har nämnt, att radonsaneringen är väldigt
            viktig. En intensifiering där skulle vara bra.
          </note>
          <note>
            Vi menar att Fonden för fuktskadade hus, där vi har valt att
            lägga 10 miljoner, måste återinföras. Det byggs faktiskt fortfarande
            ganska många hus som inte klarar de krav vi har på fuktinträngning
            och därmed på kvaliteten på inomhusluft. De husen gör människor
            sjuka än i dag. Det är inte en passerad fråga. Det här menar vi
            är helt oacceptabelt. Det måste hanteras av regeringen.
          </note>
          <note>
            Vi har också valt att öka anslaget till Konsumentverket med 75
            miljoner kronor. Vi menar att det ökade inslaget av konsumentköp
            över gränserna kräver större informationsinsatser från samhällets
            sida för att stödja konsumenterna. Vi menar också att de snabba
            förändringarna av varusortimentet i butikerna, som ju är en naturlig
            konsekvens av den snabbt ökande globaliseringen av handeln, gör
            att en säker handel kräver ökade kontrollmekanismer.
          </note>
          <note>
            Det har blivit alldeles för vanligt att speciellt leksaker av
            olika slag innehåller farliga kemikalier som hinner ända ut i
            hemmen innan någon reagerar. Här handlar det ofta om färger, men
            även om annat i leksakerna. Det vill vi försöka hindra genom en
            ökad kontrollfunktion som vi lägger rätt mycket pengar på.
          </note>
          <note>
            Min talartid har redan gått, har jag sett. Därför ska jag, herr
            talman, för tids vinnande yrka bifall endast till reservationerna
            1, 12 och 13.
          </note>
          <note>
            För övrigt anser jag också att infrastruktursatsningar är en
            viktig del som måste göras för att möta konjunktur- och klimathotet.
            Då är det självklart att dubbelspåret mellan Falun och Borlänge
            och Dalabanan är viktiga centrala stråk i vårt järnvägsnät för
            hela näringslivet norr om Dalälven som regeringen borde prioritera.
          </note>
          <note type="speaker">
            Anf. 118 EWA THALÉN FINNÉ (m):
          </note>
          <note>
            Herr talman! I dagens debatt diskuterar vi, som vi har hört,
            kommande års budget för bostadspolitiken och konsumentpolitiken.
            Jag kommer i mitt anförande att prata om bostadspolitiken. Min
            kollega Katarina Brännström kommer att prata om konsumentpolitiken.
          </note>
          <note>
            Vi har i tidigare anföranden hört oppositionen gå till angrepp
            om bostadspolitiken med många invektiv och stora ord om att de
            har lösningar på samtliga problem, vilket absolut kan diskuteras.
          </note>
          <note>
            Vad är det vi ska besluta om i dag?
          </note>
          <note>
            Jo, först och främst antar vi mål för bostadsmarknaden och för
            ett hållbart samhällsbyggande.
          </note>
          <note>
            Målet för bostadsmarknaden är långsiktigt väl fungerande bostadsmarknader
            där konsumenternas efterfrågan möter ett utbud av bostäder som
            svarar mot behoven.
          </note>
          <note>
            Målet för ett hållbart samhällsbyggande är att fysisk planering,
            byggande och lantmäteriverksamhet ska vara ändamålsenliga. Syftet
            är att ge alla människor en från social synpunkt god livsmiljö
            där en långsiktigt god hushållning med mark, vatten, naturresurser
            och energi samt ekonomisk tillväxt och utveckling främjas. Hållbart
            samhällsbyggande ska bidra till att minska påverkan på klimatet.
          </note>
          <note>
            För mig som moderat och för alliansen är detta tydliga och bra
            mål som visar vad vi vill uppnå. Vår målsättning är att skapa
            långsiktiga och hållbara spelregler för bostadsmarknadens aktörer,
            något som i sig kan vara smärtsamt när en bransch som är van att
            få bidrag till sina företag för att bygga hyresrätter helt plötsligt
            ska stå på egna ben. Att effektivisera och finna nya lösningar
            i sin verksamhet kan vara svårt. Vår målsättning är att vi ska
            komma upp i ett långsiktigt stabilt bostadsbyggande. Nivån på
            bostadsbyggandet har under det senaste dryga decenniet varit låg
            i jämförelse med våra nordiska grannländer. Detta har medfört
            bostadsbrist i många kommuner under en lång tid, en brist som
            fanns innan alliansen tillträdde, en brist som fortfarande finns
            kvar.
          </note>
          <note>
            Självklart ser vi nu med stor oro på utvecklingen av nyproduktionen,
            eftersom vi har som målsättning att denna ska komma upp i en högre
            nivå än vad som har varit fallet under en lång tid. För tillfället
            är det största problemet finanskrisen och lågkonjunkturen. I början
            av hösten visade Boverkets prognoser för bostadsbyggandet att
            det år 2008 skulle påbörjas 37 300 bostäder siffror som såg riktigt
            bra ut. Motsvarande siffror för 2009 var 32 000 bostäder. I går
            kom då en ny prognos från Boverket, vilken verkligen inte såg
            rolig ut. Där pekar Boverket på att påbörjade bostäder 2008 troligtvis
            blir 22 500 bostäder, påbörjade bostäder tredje kvartalet har
            i princip upphört och för 2009 är antalet 16 000 bostäder. Det
            är mycket bekymmersamt.
          </note>
          <note>
            Siffrorna ligger på samma nivåer som under åren 20002004, då
            det i snitt påbörjades 19 360 bostäder, men är i och för sig bättre
            än påbörjade bostäder för åren 1998 och 1999. Men takten måste
            öka.
          </note>
          <note>
            Boverket pekar framför allt på två faktorer som gör att det ser
            ut som det gör. Det ena är minskad efterfrågan av småhus och bostadsrätter
            på grund av arbetsmarknadens utveckling, vilken är beroende av
            inhemsk och global efterfrågan. Den andra hänger ihop med utvecklingen
            på finansmarknaden. Konjunkturinstitutet bedömer att byggindustrin
            troligtvis är den sektor som drabbats hårdast av utvecklingen.
            Sektorn har helt enkelt sämre möjligheter att få banklån. Det
            rör alla parametrar i långivningen, belåningsgrader, topplånerestriktioner,
            amorteringsvillkor, individuell räntesättning. Problem finns att
            få byggkreditiv som man tar på en fastighet innan den är färdigställd
            och den slutliga finansieringen finns på plats.
          </note>
          <note>
            Utifrån denna information är det mycket bra med det stabiliseringspaket
            som regering och riksdag har antagit. Det är mycket väsentligt
            för byggsektorn att finansmarknaden fungerar på ett bra sätt.
            Den bevakning och uppföljning som pågår från regeringen är därför
            viktig och bra. Därutöver var Riksbankens räntesänkning väsentlig
            och välkommen. Det finns vissa tendenser när det gäller de större
            bostadsbolagen att kreditgivningen under de senaste veckorna börjat
            bli aningen bättre, vilket kan ses som en liten ljuspunkt i tillvaron.
            Framför allt kan det ge en skjuts för byggandet av hyresrätter.
            Även hushållens ekonomi kommer att få en skjuts framåt med sänkta
            skatter från årsskiftet och med förhoppningsvis sänkta räntekostnader.
            Det gör att man kanske vågar tro att efterfrågan på bostäder kan
            öka något. Därutöver kommer regeringens satsningar som presenterades
            i fredags och i dag. Dock vill jag understryka att vi står mitt
            i mycket besvärliga tider.
          </note>
          <note>
            Herr talman! Dåliga tider till trots vill jag understryka att
            vår målsättning att skapa långsiktiga och stabila regelverk för
            bostadsbyggandet står fast. Arbetet är påbörjat, och några exempel
            som jag vill lyfta fram gäller borttagandet av subventioner, sänkning
            av fastighetsskatten, förbättrade regler för andrahandsuthyrning,
            ett första steg till förbättrad plan- och bygglag, beslut om att
            införa en informationsportal om boende, pengar för kompetensutveckling
            vad gäller plan- och bygglagens tillämpning, hyresgarantier och
            förvärvsgarantier. Mer är att komma. Här är några exempel: ytterligare
            förbättrad tillämpning och förändring av plan- och bygglagen,
            förändringar i hyreslagen, tillval och frånval, införandet av
            ägarlägenheter och ändrade strandskyddsregler.
          </note>
          <note>
            Andra bitar som jag tycker är mycket viktiga att lyfta fram är
            det uppdrag som Statskontoret har fått att göra en uppföljning
            av tidigare utredning Skärpning gubbar som kommer att redovisas
            under 2009 och den översyn som pågår när det gäller möjlighet
            till kreditgarantier hos BKN.
          </note>
          <note>
            Jag kan konstatera utifrån debatten att vi nu står i en skiljelinje
            för politiken antingen anser man att det är väsentligt att fortsätta
            att arbeta för långsiktiga och stabila regelverk, som vi anser
            i alliansen, eller så anser man att byggindustrin aldrig kommer
            att kunna bli en väl utvecklad verksamhet med god effektivitets-
            och produktivitetsutveckling. Från oppositionen verkar man inte
            tro att industrin kan eller vill, utan deras lösning är att dessa
            företag ska få skattebetalarnas pengar för att bygga hyresbostäder.
          </note>
          <note>
            Frågan är då hur mycket. Här går oppositionen skilda vägar. Socialdemokraterna
            vill i sin budget tillföra 1,35 miljarder under tre år plus 1
            miljard i sitt krispaket. Vänstern vill införa en bostadsfond
            om extrema 100 miljarder på tio år. Och Miljöpartiet vill inte
            i denna del införa något stöd alls utan vill göra det i en annan
            del. Frågan är nu vad som kommer att gälla. Kommer Socialdemokraterna
            att acceptera 100 miljarder, eller är det Vänstern som ska backa
            med 97 miljarder?
          </note>
          <note>
            I grunden är frågan om någon på allvar kan tro att ett investeringsstöd
            kortsiktigt skulle göra att finansmarknaden blir mer stabil så
            att det blir lättare att låna pengar eller om det krävs ytterligare
            extremt stora belopp som hotar statsfinanserna. Oppositionen kanske
            tycker att staten ska betala och låna ut pengar till allt bostadsbyggande
            och att det är värt antingen helt förstörda statsfinanser eller
            mycket stora skattehöjningar. Det vore på sin plats att oppositionen
            tydligt talade om vad som gäller och hur detta ska finansieras.
          </note>
          <note>
            Därutöver kan vi konstatera att Vänsterpartiet inte har samma
            bostadspolitiska mål som Socialdemokraterna och Miljöpartiet har.
            Enligt uppgift från Vänsterpartiet ska vi inte hänga upp oss på
            detta, utan de var snabbare i att modernisera målet än vad de
            övriga två partierna är. Ja, vi får väl se nästa år om man åtminstone
            kan bli överens om målen.
          </note>
          <note>
            Herr talman! Vi har miljonprogramsbostäderna, fastigheter byggda
            från mitten av 60-talet till mitten av 70-talet, som står inför
            stora upprustningsbehov. Detta miljonprogram består ungefär till
            en tredjedel av småhus, en tredjedel av bostadsrätter och en tredjedel
            av hyresrätter. Vissa fastigheter har underhållits löpande och
            andra inte. Många av dessa fastigheter har även behov av energieffektiviseringar
            för att bidra till att uppnå miljömålen om minskad energiåtgång.
            Det pågår många intressanta projekt ute i landet med arbete med
            renoveringar och energieffektiviseringar. Att vi nu har fått en
            sämre efterfrågan på grund av vikande nyproduktion öppnar för
            att detta arbete kan bli billigare för fastighetsägare då priserna
            både för jobb och för byggmateriel sjunker, vilket vi får hoppas
            att fastighetsägare ser som en möjlighet. Dock bygger det på att
            finansmarknaden tinar upp.
          </note>
          <note>
            Självklart ser vi med oro på den rådande situationen med minskat
            bostadsbyggande, eftersom vi under mycket lång tid byggt för lite
            i Sverige. Jämför vi oss med våra nordiska grannar blir detta
            bara än mer bekräftat. Detta måste långsiktigt lösas. Vi har en
            stor ungdomsgeneration som är på väg ut i vuxenlivet. Den måste
            både få arbete och finna en bostad. Därför är just långsiktigheten
            så viktig.
          </note>
          <note>
            Herr talman! Med detta skulle jag vilja yrka bifall till förslaget
            i betänkandet och avslag på samtliga reservationer.
          </note>
          <note type="speaker">
            Anf. 119 LISELOTTE OLSSON (v) replik:
          </note>
          <note>
            Herr talman! Ewa Thalén Finné visar, som Moderaterna ofta brukar
            göra, en övertro på marknaden. Medan ni sitter och väntar på att
            marknaden ska lösa saker och ting far människor illa. Det tycker
            jag vi måste vara överens om i alla fall.
          </note>
          <note>
            I föregående timmes frågestund uppmärksammades vi på att den
            så kallade finanskrisen och en aktiv satsning på till exempel
            bostadsbyggande och andra satsningar inom boende- och byggbranschen
            hör ihop. Jag har några siffror från Skogs- och Träfacket som
            jag tänkte berätta om här. Till och med den 30 november hade man
            haft 5 057 varsel, och det kommer nya varje dag. 94,9 procent
            av deras medlemmar som är varslade blir uppsagda. Deras prognos
            är att arbetslösheten bland medlemmarna kommer att vara över 20
            procent till våren.
          </note>
          <note>
            Samtidigt är vi överens om att det fattas bostäder. I över hälften
            av landets kommuner råder bostadsbrist.
          </note>
          <note>
            Nu undrar jag därför vad Ewa Thalén Finné tycker om några förslag
            som kan lösa både bostadsproblemen, klimatproblemen och andra
            saker. Vi löser inte alla problem, men vi kommer en bit på väg.
          </note>
          <note>
            Vad säger ni om att införa ett klimat-ROT-avdrag, att införa
            ett konsumentbidrag för byte till energisnålare fönster, ett investeringsstöd
            för nyproduktion av hyreslägenheter och billiga ungdomsbostäder
            och att vi ska bygga fler offentliga byggnader i trä? Det är några
            frågor som jag direkt skulle vilja få svar på.
          </note>
          <note type="speaker">
            Anf. 120 EWA THALÉN FINNÉ (m) replik:
          </note>
          <note>
            Herr talman! Jag fick tre konkreta frågor av LiseLotte Olsson
            här, och jag ska försöka besvara dem.
          </note>
          <note>
            Vi inför ett klimat- och ROT-avdrag, men för småhusägare och
            bostadsrättsinnehavare. Det tror vi är ett snabbt sätt att komma
            till rätta med att de mindre företagen ska få fler uppdrag. Vi
            tror att det är en väldigt väsentlig del för att få i gång reparationer
            i mindre skala, och därför tror vi att det är viktigt. Det är
            någonting jag har velat ha länge. Dessutom är det ett bra sätt
            att komma åt svartarbete.
          </note>
          <note>
            Bidrag för fönster ligger möjligtvis inom ramen för målet Hållbara
            städer, och jag kan inte de villkoren. De är inte helt fastslagna
            än. Det får vi återkomma till.
          </note>
          <note>
            När det gäller investeringsbidrag har jag onekligen varit inne
            på det i mitt anförande. Jag är ganska övertygad om att investeringsbidragen
            inte hjälper, framför allt inte kortsiktigt. Här står vi i en
            väldigt viktig period när det gäller att peka på att vi ska ha
            de långsiktiga regelverken och att företagen själva måste se till
            att de blir mer effektiva och får en bättre utveckling.
          </note>
          <note>
            Jag kan också konstatera att när nu nyproduktionen viker har
            vi redan börjat se tendenser till sänkta kostnader på de anbud
            som kommer in, vilket ju är väldigt positivt när det kommer till
            att man ska kunna starta nyproduktion. I Stockholms stad ser vi
            nu att man vill göra en storsatsning via sina kommunala bostadsbolag.
          </note>
          <note type="speaker">
            Anf. 121 LISELOTTE OLSSON (v) replik:
          </note>
          <note>
            Herr talman! Jag tycker att det svajar lite grann när LiseLotte
            Olsson pratar om kortsiktigt respektive långsiktigt. Jag tror
            också att man behöver göra båda sakerna samtidigt. Sedan är väl
            frågan vad som ger mest. Just nu måste vi nog ta till många kortsiktiga
            saker för att lösa de problem som vi står inför, den så kallade
            finanskrisen, arbetslösheten och att det fattas bostäder, som
            sagt.
          </note>
          <note>
            Den satsning som ni har gjort på ROT-avdrag för privata egnahemsägare
            och bostadsrättsinnehavare tycker jag slår fel. Det handlar om
            en grupp vars boende inte borde vara högst prioriterat. De här
            pengarna för ROT-avdraget, som i sig skulle kunna fylla en funktion,
            skulle man i stället kunna satsa på exempelvis att rusta upp våra
            skolor. Det finns mycket att göra eftersom skötseln av våra skolor
            i hela landet är eftersatt. Vi skulle även kunna satsa på lägenhetsbeståndet,
            som vi är överens om att det måste göras någonting åt. Det här
            ROT-avdraget kan visserligen vara bra på små ställen, det kan
            jag hålla med om, men det fyller absolut inte den funktion som
            det borde ha, vare sig för boendets skull eller för arbetslösheten.
            Det här ROT-avdraget är alldeles för litet och fel riktat.
          </note>
          <note type="speaker">
            Anf. 122 EWA THALÉN FINNÉ (m) replik:
          </note>
          <note>
            Herr talman! Jag kan konstatera att vi har helt olika uppfattning
            om ROT-avdraget. Jag tycker nästan det är förvånande att Vänstern
            kan säga att det inte fyller någon funktion. Jag är säker på att
            det kommer att fylla en ganska viktig funktion och också hjälpa
            väldigt många av dem som bor i miljonprogramsområden, det vill
            säga de som har ett hus. Alla som bor i hus är ju inte rika; det
            är många vanliga människor som bor i hus som också behöver renovera,
            uppdatera energisystem och energieffektivisera. Det gäller ju
            även bostadsrätter.
          </note>
          <note>
            Jag hörde en intervju med en medarbetare på Skatteverket, och
            jag kan konstatera att redan under presskonferensen om ROT-avdraget
            började telefonen att ringa därför att väldigt många var intresserade
            av hur det här ska gå till och hur man ska göra. Det tycker jag
            är intressant, för det visar att det fanns ett oerhört stort behov
            av att det här kom till. Det verkar som om många av besluten nu
            fattas väldigt snabbt.
          </note>
          <note type="speaker">
            Anf. 123 CARINA MOBERG (s) replik:
          </note>
          <note>
            Herr talman! Ewa Thalén Finné och Moderaterna säger att de känner
            sig oroliga inför framtiden. Det tycker inte jag är tillräckligt.
            Det möter inte de stora problem som vi kan se inte minst för ungdomar
            som vill ta sig ut på bostadsmarknaden. Ewa Thalén Finné har själv
            redogjort för hur kraftigt bostadsbyggandet har minskat, inte
            minst vad gäller hyresrätter.
          </note>
          <note>
            Då säger jag så här: Om ni då inte lyssnar på oss i oppositionen,
            alltså Socialdemokraterna, Vänsterpartiet och Miljöpartiet, som
            har en politik för att det ska byggas hyreslägenheter för ungdomar,
            så lyssna åtminstone på den bransch som ni tidigare har lutat
            er emot!
          </note>
          <note>
            Skanskas vd har en önskelista. Där ingår ett investeringsstöd
            för byggande av hyreslägenheter. Vad svarar du Skanskas vd när
            du benhårt håller fast vid att det är de långsiktiga, stabila
            spelreglerna som ska lösa problemen? Inte minst gäller det ungdomar
            som vill hitta en bostad och faktiskt dessutom ha ett förstahandskontrakt
            och inte hoppa runt från andrahandsboende till andrahandsboende,
            hyra ett rum i en villa eller stå i en kö i flera år utan att
            veta när man förhoppningsvis ska få tag på sin efterlängtade första
            bostad.
          </note>
          <note>
            Bristen finns kvar, konstaterar du i ditt tal. Ja, den gör det,
            och då behövs det en kraftfull politik för att se till att problemen
            löses. Vi ska inte enbart skylla på finanskrisen. Ewa Thalén Finné
            vet också att redan innan krisen briserade hade bostadsbyggandet
            minskat med 40 procent. Nu har byggandet minskat med 60 procent
            vad gäller hyreslägenheter.
          </note>
          <note>
            Jag undrar helt enkelt: Hur lång tid är den långsiktiga tid som
            marknaden ska lösa problemen på själv? Det skulle jag vilja veta.
          </note>
          <note type="speaker">
            Anf. 124 EWA THALÉN FINNÉ (m) replik:
          </note>
          <note>
            Herr talman! Självklart känner man oro när man lever i denna
            tid med finanskris och lågkonjunktur. Det vore förvånande om man
            inte gjorde det.
          </note>
          <note>
            Carina Moberg undrar vad jag vill ge för besked till Skanska
            som säger sig vilja ha ett investeringsbidrag. Beskedet är att
            Skanska kanske måste fundera på hur de gör och komma fram till
            billigare sätt att bygga. Det finns exempel på att man byggt billigare.
            Tyvärr är det inte alltid de stora bolagen som varit skickligast
            på att plocka fram de billigare alternativen. Det kan också föras
            förhandlingar om markpriser. En viktig roll har de hyresvärdar
            som ser att det finns stor efterfrågan på hyresbostäder. De borde
            nu verkligen fundera igenom detta och på allvar planera framtida
            bostadsprojekt.
          </note>
          <note>
            Bristen finns kvar. Den uppstod redan under den förra och förrförra
            mandatperioden. Det jag kan bli förvånad över är hur Carina Moberg
            kan säga att oppositionen har en politik. Ja, det har de naturligtvis,
            men frågan är vilken. Tycker Socialdemokraterna att 100 miljarder
            i en bostadsfond är en vettig väg att gå, eller ska Vänsterpartiet
            backa med 97 miljarder? Också den frågan vore det intressant att
            få besvarad i dagens debatt.
          </note>
          <note type="speaker">
            Anf. 125 CARINA MOBERG (s) replik:
          </note>
          <note>
            Herr talman! De 70 000 ungdomar mellan 18 och 25 år som i dag
            aktivt söker bostad ska alltså vänta på att marknaden inrättar
            sig efter Moderaternas långsiktiga spelregler. Den stora grupp
            som omfattar 1,1 miljon ungdomar födda 19841995 fyller på kön
            med bostadssökande samtidigt som vi ser att byggandet totalt stannat
            av. Vad ska de ha för tro på oss politiker som inte ens i en sådan
            situation kan bli överens om att det kanske behövs en extraordinär
            satsning för att någonting ska hända på bostadsmarknaden? Vad
            ska de ha för tilltro till oss politiker när de upplever att vi
            inte är beredda att ta till de verktyg som faktiskt finns till
            hands? Bara den politiska viljan finns kan vi göra någonting åt
            krisen på bostadsmarknaden.
          </note>
          <note>
            Det kommer att vända; det är vi förhoppningsvis alla överens
            om. Frågan är bara hur långvarig krisen blir. Men när det så småningom
            vänder är jag mycket orolig för att byggbranschen kommer att vara
            så avlövad att de lägre kostnaderna som Ewa Thalén Finné talar
            om och hoppas på vänds i det motsatta. En avlövad bransch och
            ökad efterfrågan vad innebär det, Ewa Thalén Finné? Varken du
            eller jag är väl nationalekonomer jag tror i alla fall inte att
            du är det och det behöver man heller inte vara för att inse vad
            som kommer att hända med priserna om det finns en alltför liten
            kompetent bransch som kan börja bygga när det blir läge för det.
            Vad hamnar vi då i för situation?
          </note>
          <note type="speaker">
            Anf. 126 EWA THALÉN FINNÉ (m) replik:
          </note>
          <note>
            Herr talman! Jag ska säga att det mest väsentliga som kan göras,
            och som också görs för tillfället, är de insatser som regeringen
            kommer med. Man satsar på förstärkt stöd till arbetslösa, korttidsarbetslösa
            och långtidsarbetslösa, förstärkning av yrkeshögskolan och den
            gymnasiala yrkesutbildningen samt förstärkta satsningar på infrastrukturen.
            Därutöver kommer dagens satsning på fordonspaketet.
          </note>
          <note>
            Anledningen till att jag lyfter fram detta är att jag tror att
            det är fundamenta, något mycket viktigt för att vi ska få i gång
            samhällsekonomin i stort. Som jag var inne på i mitt anförande
            är det oerhört väsentligt att vi får finansmarknaden i balans
            så att långivningen börjar fungera igen. Om inte finansmarknaden
            fungerar går det inte att få lån. Sedan räntesänkningarna gjordes
            har vissa sagt att det redan lättat en aning, och då menar jag
            större fastighetsbolag. Det är mycket glädjande, för då kommer
            det att börja hända saker.
          </note>
          <note>
            Sedan skulle jag uppskatta om fler kommuner gjorde samma satsning
            som Stockholms stad nu fattat beslut om, nämligen att satsa på
            både nyproduktion och renoveringar. Det tror jag är ett sätt att
            komma vidare.
          </note>
          <note>
            Självklart har branschen ett stort ansvar att fundera över hur
            den framtida försörjningen av byggnadsarbetare ser ut. Jag tror
            att de själva kan jobba mycket mer med den biten just för att
            branschen ska ha kvar yngre byggnadsarbetare.
          </note>
          <note type="speaker">
            Anf. 127 JAN LINDHOLM (mp) replik:
          </note>
          <note>
            Herr talman! Låt mig återgå till själva betänkandet. Ewa Thalén
            Finné säger sig vara nöjd med de målformuleringar för detta politikområde
            som lagts fast. Man har delat upp det i en målformulering för
            bostadsfrågor och en för samhällsbyggande. Ewa Thalén Finné läste
            upp målformuleringen för bostadsfrågor, att målet är en långsiktigt
            väl fungerande bostadsmarknad där konsumenternas efterfrågan möter
            ett utbud av bostäder som svarar mot behoven. Efterfrågan brukar
            i en sådan något formell text motsvaras av att någon är beredd
            att slanta upp pengar för någonting, att det finns en betalningsvilja.
          </note>
          <note>
            Det jag efterfrågar, och har efterfrågat många gånger i debatten,
            är bostadspolitik. Jag undrar var den politiken finns hos alliansregeringen,
            alltså den politik som handlar om att ge människor möjlighet att
            efterfråga, möjlighet att betala. Det som bostadspolitiken historiskt
            sett haft som mål är att samhället sett till att människor haft
            möjligheter och förutsättningar att efterfråga rimlig bostadsstandard.
            Den politiken ska se till att mekanismerna fungerar. Om sedan
            ett antal procent, kanske rätt många, inte har möjlighet att efterfråga
            det som bjuds ut på marknaden behövs det en annan politik, en
            bostadspolitik.
          </note>
          <note>
            Jag undrar om det är kommunernas försörjningsstöd, socialbidraget
            som det hette förr i tiden, som är det område som tar hand om
            den gamla bostadspolitiken, att ge människor möjlighet att efterfråga.
            Jag skulle vilja veta var den politiken finns hos den borgerliga
            regeringen.
          </note>
          <note type="speaker">
            Anf. 128 EWA THALÉN FINNÉ (m) replik:
          </note>
          <note>
            Herr talman! Jag måste säga att jag blir fascinerad av Jan Lindholms
            formulering av frågan. Var är politiken som gör att människor
            kan efterfråga?
          </note>
          <note>
            Den ligger faktiskt inte i utgiftsområde 18. Den ligger i möjligheten
            för människor att ha ett arbete, att kunna försörja sig genom
            ett arbete, att om man blir arbetslös kunna komma tillbaka till
            ett arbete, att Arbetsförmedlingen sätter in de resurser som behövs
            för att hjälpa människor tillbaka på ett snabbt och effektivt
            sätt.
          </note>
          <note>
            Där ligger också vårt jobbskatteavdrag som ger människor drygt
            1 000 kronor mer i månaden. Där ligger de insatser vi gjort för
            att få sjukskrivningskedjan att fungera bättre. Där ligger de
            satsningar vi nu gör på Arbetsförmedlingen. Och där ligger satsningarna
            vi gör på skolan. Det är oerhört väsentliga och kraftfulla bitar
            just för att människor ska kunna efterfråga bostäder. Vi har inte
            förändrat det bostadsbidrag som fanns tidigare. Det ligger kvar
            och är ett hjälpmedel för människor med svagare ekonomi. I dag
            gäller det framför allt ensamstående med barn.
          </note>
          <note>
            Det finns alltså många verktyg men inte bostadspolitiken. Där
            måste man ha goda marknadsförutsättningar för att det ska byggas
            sådant som efterfrågas. Den efterfrågan gäller i stor omfattning
            hyresrätter, vilket vi kan se av att det finns kö på bostadsförmedlingarna.
          </note>
          <note>
            Det handlar om att göra stora, ordentliga satsningar just för
            att bryta utanförskapet.
          </note>
          <note type="speaker">
            Anf. 129 JAN LINDHOLM (mp) replik:
          </note>
          <note>
            Herr talman! Det var spännande att höra. Vi fick klara besked
            om att man inom bostadspolitikens område inte har ambitionen att
            på något sätt försöka se till att människor får möjlighet att
            efterfråga bostäder. Det var tydliga och klara besked.
          </note>
          <note>
            Vi får leta efter de åtgärderna någon annanstans för trots att
            Ewa Thalén Finné säger att den moderatledda regeringen gör insatser
            för att skapa arbetstillfällen ser vi att arbetslösheten ökar.
            Att göra insatser för att ge människor möjlighet att efterfråga
            är därför ganska nödvändiga.
          </note>
          <note>
            Jag undrar också om den andra målformuleringen, om samhällsbyggandet.
            Den låter mycket bra. Men vad gör ni för att nå dit? Det skulle
            vara intressant att få en kommentar till det krav som vi har.
            Vi tycker att Miljömålsrådet har ett väldigt bra förslag om ett
            utvecklingsprogram för fysisk planering. Ett fyraårigt program
            kostar 200 miljoner kronor per år. Det har ni inte ställt er bakom.
            Det är till för att ge de verktyg som behövs på det lokala planet
            i kommunerna för att man ska kunna bedriva arbete som ger en långsiktig
            och god hushållning för mark, vatten och naturresurser samt stimulera
            lokal tillväxt. Varför har ni inte ställt er bakom det?
          </note>
          <note type="speaker">
            Anf. 130 EWA THALÉN FINNÉ (m) replik:
          </note>
          <note>
            Herr talman! Jag skulle innan jag kommer in på biten om hållbar
            utveckling och hållbar bebyggelse vilja ge en kommentar. Inom
            bostadspolitiken finns inga besked. Du förstår, Jan Lindholm,
            alliansregeringen för en total politik. Vi ser att allting hänger
            ihop. Om jag läser era motioner konstaterar jag att om investeringsbidraget
            är lösningen för att människor ska kunna efterfråga bostäder,
            då har ni möjligtvis något. Men annars kan inte jag se att ni
            heller har någonting.
          </note>
          <note>
            Jag går in på hållbart samhällsbyggande. Man har nu ganska många
            utredningar på Miljödepartementet där en av de viktiga bitarna
            är plan- och bygglagen och den utredning som kommer där. Man ska
            titta på helheten. Vi har dessutom i det tidigare betänkandet,
            med vissa förenklingar när det gäller plan- och bygglagen, fört
            in parametrar om hållbart byggande och klimat som en värdering.
          </note>
          <note>
            De här frågorna övervägs oerhört seriöst. Det är oerhört väsentligt
            att ha en långsiktigt bra och hållbar bostadsplanering. Jag vet
            att det under året och under kommande år kommer delar när det
            gäller det här. Därutöver har vi biten med hållbara städer, som
            man håller på att fylla med innehåll. Exakt vad det kommer att
            landa i kan jag i dagsläget inte svara på.
          </note>
          <note>
            Ajournering
          </note>
          <note>
            Kammaren beslutade kl. 15.52 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            11 § Beslut om ärende som slutdebatterats vid dagens sammanträde
          </note>
          <note>
            Punkt 3
          </note>
          <note>
            Punkt 5
          </note>
          <note>
            Punkt 7
          </note>
          <note>
            Punkt 8
          </note>
          <note>
            Punkt 9
          </note>
          <note>
            Övriga punkter
          </note>
          <note>
            12 § (forts. från 10 §) Samhällsplanering, bostadsförsörjning,
            byggande samt konsumentpolitik (forts. CU1)
          </note>
          <note type="speaker">
            Anf. 131 LENNART PETTERSSON (c):
          </note>
          <note>
            Herr talman! När det gäller utgiftsområde 18, som vi debatterar
            i dag, tänker jag hålla mig till områdena bygga och bo medan Maria
            Kornevik Jakobsson kommer lite senare med konsumentfrågorna.
          </note>
          <note>
            Byggbranschen har problem. Ett problem är att den uppenbarligen
            har problem i både lågkonjunktur och högkonjunktur. Den har trots
            allt haft många kunder till sina produkter under ett antal år.
            Ändå har den inte lyckats tillgodose de behov som finns och har
            funnits.
          </note>
          <note>
            Trots den så kallade bostadspolitiken som Socialdemokraterna
            med bihang har fört under tre mandatperioder har branschen inte
            lyckats klara sitt beting i samhället. Trots både investeringsstöd
            och räntebidrag har man inte löst medborgarnas behov av bostäder.
          </note>
          <note>
            Vad kan vi dra för slutsatser av det? Jo, dels att branschen
            själv behöver se om sitt hus och sitt sätt att arbeta, dels att
            stöd och bidrag inte är lösningen.
          </note>
          <note>
            Kommunerna har sitt ansvar, och i vissa delar av Sverige har
            de möjlighet att justera sina tomtpriser. Men frågan är om inte
            utförandet av myndighetsutövningen är lika betydelsefull. Härutöver
            har staten sitt beting, och det är en del av det vi ska diskutera
            i dag kopplat till budgeten för 2009.
          </note>
          <note>
            Problemen i byggbranschen har också blivit ett problem i bostadsbranschen.
            I många kommuner är det bostadsbrist, och den kommer att bli varaktig
            i synnerhet för våra ungdomar om inte byggnationen kommer i gång.
            Vi vet att det kommer att finnas drygt 200 000 fler 2015 som är
            mellan 20 och 29 år jämfört med i dag. De behöver någonstans att
            bo. Det blir också betydligt fler i åldersgruppen 6579 år, och
            många av dessa vill ändra sitt boende.
          </note>
          <note>
            Vi kan alltså konstatera att det finns en gyllene marknad för
            både byggfirmor och fastighetsförvaltare. Trots det händer det
            väldigt lite, även om vi väl just nu får lägga ansvaret på finansmarknaden.
          </note>
          <note>
            För att kunna möta det bostadsbehov vi har i dag och som vi kan
            se framför oss är det oerhört viktigt med flexibla lösningar.
            Vi bör så långt det är möjligt tänka bort kategoriboende, till
            exempel studentlägenheter. Med teknikens hjälp och med rätt lagstiftning
            går det att underlätta för en långsiktigt hållbar och lönsam nyproduktion.
            När det gäller studenter vill jag slå ett slag för att hyra en
            större lägenhet tillsammans. Köket, badrummet och vardagsrummet
            är gemensamma medan var och en har sitt eget sovrum eller arbetsrum.
            Det blir låga hyror för var och en, och lägenheten går utmärkt
            för vem som helst att hyra i ett nästa steg.
          </note>
          <note>
            Herr talman! Centerpartiet och alliansen satsar i årets budget
            ca 1 miljard kronor på bygg- och anläggningssektorn. Vi gör det
            i form av sänkta arbetsgivaravgifter. Delar av denna miljard är
            en bra början för byggbranschen att arbeta med för att dämpa nedgången
            men också för att börja bygga mot nästa uppgång. Nu är det upp
            till byggföretagen att visa att de är intresserade av att fortleva
            och växa genom att sänka sina kostnader med motsvarande summor.
            Den räntesänkning som kom i förra veckan bör rimligtvis också
            märkbart sänka kostnaderna.
          </note>
          <note>
            För byggbranschen är regeringens förslag om ROT-avdraget välkommet.
            Det började gälla i måndags och har redan fått effekt. Det är
            frågan om 3,6 miljarder som i realiteten blir nästan 15 miljarder
            som slutprodukt per år och varaktigt. Det är en rejäl satsning
            för att minska svartjobben och för att öka intresset för att investera
            i befintliga bostäder. Det är en bra åtgärd, både i den rådande
            lågkonjunkturen och på lång sikt.
          </note>
          <note>
            Det är dock bara att erkänna att den inte ökar nyproduktionen
            av bostäder och den stimulerar inte renoveringarna av hyresbeståndet.
            Här behövs det bland annat fortsatta utredningar om skatteneutraliteten
            mellan olika boendeformer och dess eventuella påverkan på nyproduktionen.
            Finns det en orättvisa, eller är det en myt?
          </note>
          <note>
            Däremot kommer säkerligen kommande ägarlägenheter att bidra till
            fler nya bostäder, och främst då hyresrätter. Den möjligheten
            kommer att öppna sig den 1 maj nästa år.
          </note>
          <note>
            Inom kort läggs förslaget om en ny strandskyddslag fram. Det
            kommer också att påverka bostadsbyggandet i positiv riktning.
            Det kommer att bli betydligt fler attraktiva bostadslägen runt
            om i landet, och lagen kommer att bli en tillgång för många landsbygdskommuner.
            För mig som centerpartist känns detta extra glädjande.
          </note>
          <note>
            Herr talman! Verksamheten i Statens Bostadskreditnämnd och Statens
            Bostadsomvandling AB fortsätter som tidigare. Det finns olika
            statliga garantier för att underlätta för dem som har svårigheter
            att få bostad. När det gäller stödet till vissa kommunala bostadsbolag
            gäller det dock att se upp med att avtalen i vissa kommuner nu
            börjar bli ett hinder för att bygga nya bostäder. Detta bör regeringen
            observera.
          </note>
          <note>
            De omfattande byggfelen och logistikproblemen påverkar byggkostnaderna
            i hög grad. Statskontoret fick därför uppdraget i februari 2008
            att redovisa genomförda och pågående insatser för att minska produktionskostnaderna
            och öka konkurrensen inom byggbranschen. Jag ser fram emot den
            redovisningen.
          </note>
          <note>
            Jag ska säga några ord om hållbar samhällsplanering. Arbetet
            med en ny plan- och bygglag pågår i Regeringskansliet. Arbetet
            med förenkling av bygglovsprocesserna för vindkraft pågår också
            för fullt.
          </note>
          <note>
            I budgeten finns med tanke på det för övrigt en intressant skrivning
            om buller. Det är regeringens uppfattning att riktvärdena ska
            ligga fast. Det är dock viktigt att dessa tolkas just som riktvärden,
            d.v.s. inte som rättsligt bindande normer.
          </note>
          <note>
            Detta bör alla med myndighetsansvar på länsstyrelser och i kommuner
            uppmärksamma. Det är lika aktuellt på andra områden inom byggsektorn.
            Det gäller att skilja på föreskrifter och råd och rekommendationer.
            Det finns därför fortsatta medel i form av 10 miljoner kronor
            för vardera åren 2009 och 2010 för kompetensutveckling.
          </note>
          <note>
            Herr talman! Låt mig konstatera att oppositionen tar ett steg
            fram och två tillbaka. Eller jag ska kanske säga tvärtom två steg
            fram och ett tillbaka eftersom de nu successivt anpassar sin bostadspolitik
            till alliansens.
          </note>
          <note>
            I budgetdebatten 2007 var till exempel Socialdemokraterna ensamma
            kvar om att vilja skjuta fram avvecklingen av räntesubventionerna.
            Både Vänsterpartiet och Miljöpartiet ställde redan i fjol upp
            på regeringens budgetförslag i den delen.
          </note>
          <note>
            I år ställer alla oppositionspartier upp på att räntesubventionerna
            avvecklas enligt alliansregeringens plan. Det är dock inget som
            de är så angelägna om att berätta om för svenska folket. Det är
            inget som har stått överst i deras pressmeddelanden. Därför vill
            jag säga det här: Socialdemokraterna, Vänsterpartiet och Miljöpartiet
            vill ta bort räntesubventionerna.
          </note>
          <note>
            Däremot finns det andra inslag i motionsfloran från oppositionen
            om ett antal stöd och bidrag i olika former. Jag konstaterar att
            bostadspolitiken från oppositionen spretar högst väsentligt om
            man nu kan prata om någon bostadspolitik. Det är mest fragment
            som är svåra att få ihop till en helhet. Var finns långsiktigheten
            i oppositionens förslag? Jag kan i varje fall inte hitta någon
            röd tråd och inte någon tråd med annan färg heller vad det beträffar.
            Det finns nämligen inte en enda gemensam reservation. Det finns
            en tvåpartireservation och tio enskilda reservationer. Detta speglar
            väl oppositionens samlade bostadspolitik.
          </note>
          <note>
            Till sist, herr talman: Oppositionens mantra för lite och för
            sent borde ändras till förslitet och förment, men riktat mot dem
            själva. Det är nämligen vad det börjar bli i deras argumentation.
            Ser man till åren 20092011 satsar regeringen ca 25 miljarder till
            vilket kan läggas 32 miljarder i uppväxling, alltså totalt ca
            57 miljarder som en injektion till bygg- och anläggningsbranschen
            de närmaste åren. Är det någon som kan greppa hur mycket pengar
            detta är? Nej, säkerligen inte. Ändå har ni ha mage att påstå
            att det är för lite.
          </note>
          <note>
            Detta systematiska gnäll från främst Socialdemokraterna är inget
            som gynnar vare sig demokratin eller en konjunkturuppgång. Men
            det kanske inte är det viktigaste i deras ögon.
          </note>
          <note>
            Jag vill avsluta med att yrka bifall till civilutskottets förslag
            till beslut och avslag på samtliga motioner och reservationer.
          </note>
          <note type="speaker">
            Anf. 132 CARINA MOBERG (s) replik:
          </note>
          <note>
            Herr talman! Jag tycker alltid att det är intressant att lyssna
            på Lennart Pettersson. Jag känner att han tänker till och utgår
            från sina egna utgångspunkter.
          </note>
          <note>
            Jag håller med om ganska mycket av det Lennart Pettersson säger
            inledningsvis. Jag tror absolut att vi ska försöka hitta flexibla
            lösningar. Jag tror också att vi ska försöka tänka bort kategoriboende
            så långt det är möjligt. Dock tror jag att just studenter är en
            grupp som under en viss tid under en del av sitt liv inte bara
            studerar vid en högskola eller ett universitet utan också vill
            leva ett liv som studenter. Det gäller inte alla, men väldigt
            många. Vi vet att en mängd studenter faktiskt är vuxna med barn
            som har andra behov än yngre studenter kanske har och så vidare.
            Där vill jag alltså göra en liten reservation. Men i övrigt tror
            jag absolut att det är åt det hållet vi ska gå; vi ska tänka bort
            kategoriboende.
          </note>
          <note>
            Lennart Pettersson pratar om att sänkta arbetsgivaravgifter ska
            få effekt inom byggbranschen. Men vad hjälper det att sänka arbetsgivaravgiften
            när 10 000 byggnadsarbetare förväntas bli arbetslösa under 2009?
            Jag tror tyvärr inte att det är en tillräcklig åtgärd för att
            stimulera byggbranschen till att behålla mer av sin kompetens
            så att vi står rustade när det vänder och kan börja bygga i det
            här landet igen.
          </note>
          <note>
            Som jag sade i mitt anförande tycker jag att ert ROT-avdrag är
            bra men inte tillräckligt. Jag menar att detta måste omfatta alla,
            även hyresgäster. Jag undrar om du kan säga några ord till om
            var miljöprofilen i den moderatstyrda regeringens ROT-avdrag ligger.
          </note>
          <note>
            Avslutningsvis: Är Lennart Pettersson beredd att försöka hitta
            en gemensam linje med oss socialdemokrater i frågan om skatteneutraliteten?
          </note>
          <note type="speaker">
            Anf. 133 LENNART PETTERSSON (c) replik:
          </note>
          <note>
            Herr talman! När det gäller studentlägenheter visar demografin
            att det år 2015 kommer att finnas ungefär 200 000 fler mellan
            20 och 29 år. Problemet är att antalet är tillbaka på ruta noll
            år 2025. Det är alltså tillbaka på dagens nivåer. Därför kan vi
            inte hitta någon lönsamhet i att investera i studentlägenheter
            som sedan står tomma. Där är flexibiliteten oerhört viktig för
            att nå de äldre grupperna som fortsätter att öka.
          </note>
          <note>
            För mig är det självklart att sänker man arbetsgivaravgifterna
            blir det billigare att bygga. Jag utgår ifrån att det kommer att
            återspeglas på priserna när vi sänker kostnaderna. Då blir det
            också billigare att hyra, och blir det billigare att hyra är det
            fler som är intresserade. Då ökar intresset. Det gäller att få
            den uppåtgående spiralen i stället för att gå i motsatt riktning.
          </note>
          <note>
            Det är intressant att Carina Moberg säger att ROT-avdraget inte
            är tillräckligt. Jag är möjligen fel påläst, men vad jag vet är
            ert ROT-avdrag tidsbegränsat. Vårt är varaktigt. Hur kan Carina
            Moberg tycka att ert ROT-avdrag är bättre än vårt som varar över
            tiden och skapar en långsiktighet?
          </note>
          <note>
            Sedan har vi detta med ROT-avdraget och hyresgäster. Jag har
            gjort en högst amatörmässig beräkning av detta när det gäller
            hyra. Jag har konstigt nog kommit fram till att om man har sparat
            resurser över tio år som hyresgäst via hyresvärden eller gjort
            det som villaägare visar det sig att efter ROT-avdraget blir kostnaden
            densamma. Före ROT-avdraget är det faktiskt så att hyresgästen
            tjänar. Där finns mer pengar att investera. Jag kan återkomma
            till det vid ett annat tillfälle, för det är rätt ekonomiskt komplicerat,
            men jag har kommit fram till detta.
          </note>
          <note>
            När det gäller miljöprofilen sade Maud Olofsson tidigare i dag
            att energiåtgärder är så pass lönsamma i dag att det inte finns
            någon anledning att använda skattemedel till det. Därför har vi
            inte begränsat det.
          </note>
          <note type="speaker">
            Anf. 134 CARINA MOBERG (s) replik:
          </note>
          <note>
            Herr talman! Jag föredrar definitivt vår form av ROT-avdrag därför
            att det samtidigt som det ger effekter på det befintliga beståndet
            och upprustning till människor som hyr sin lägenhet i väldigt
            nedslitna områden, vilket ert inte gör, också är tidsbegränsat,
            precis som Lennart Pettersson säger. Det är det därför att det
            samtidigt är en konjunkturåtgärd. Vi har en politik för sysselsättning.
            Det har inte den moderatledda regeringen. Det är den stora skillnaden
            mellan våra förslag.
          </note>
          <note>
            Vad jag förstår existerar inte den här miljöprofilen i ert ROT-avdrag.
            Du får lika mycket bidrag när du hjälper till att bära in en braskamin
            som när du hjälper till att bära ut den. Det är verkligen inte
            någon vidare miljöprofil på regeringens ROT-avdrag.
          </note>
          <note>
            Lennart Pettersson förde ett resonemang om att vi enar oss alltmer
            i oppositionen, och det stämmer. Jag vet inte om Lennart Pettersson
            har studerat betänkanden från olika utskott från 2004 till exempel.
            Om du inte har gjort det tycker jag att du ska göra det. Efter
            det hände det någonting även på den borgerliga sidan när det gäller
            samordning av reservationer och sådant. Vi har precis nu kommit
            fram till att vi ska forma ett alternativ för en samarbetsregering
            inför valet 2010, som Lennart Pettersson säkert är medveten om.
            Se tiden an med tillförsikt! Det är min förhoppning att du kommer
            att få se en betydligt större enighet framöver. Jag kan inte tala
            för de andra. Jag kan bara tala för mig själv.
          </note>
          <note>
            Räntebidrag och ränteavdrag förtjänar egentligen en egen diskussion.
            Det är min uppfattning att den enda subvention vi har i dag på
            bostadsmarknaden är det ränteavdrag som går till dem som äger
            sitt boende och kan göra ett ränteavdrag på lånekostnaderna.
          </note>
          <note type="speaker">
            Anf. 135 LENNART PETTERSSON (c) replik:
          </note>
          <note>
            Herr talman! Det är intressant att höra att Carina Moberg föredrar
            ett ROT-avdrag som är tidsbegränsat. Det innebär nämligen att
            hon cementerar den socialdemokratiska uppfattningen att det ska
            vara kortsiktighet och ryckighet i bostadspolitiken. Det är precis
            detta det innebär. I motsats till detta vill alliansen ha en varaktighet
            och en långsiktighet som innebär att ett ROT-avdrag ska användas
            över tiden.
          </note>
          <note>
            Carina Moberg uttryckte också att ett varaktigt ROT-avdrag inte
            påverkar sysselsättningen. Det är bara det kortsiktiga som gör
            det. Jag förstår ingenting. Varför skulle ett varaktigt ROT-avdrag
            vara sämre för sysselsättningen än ett kortsiktigt på två år?
            För mig är det en fullständig gåta.
          </note>
          <note>
            I vårt ROT-avdrag ingår miljöåtgärder. Vad är problemet? Vem
            som helst som vill göra en miljöinsats kan göra det inom ramen
            för det ROT-avdrag som vi nu har skapat. Utöver det finns det
            oerhört många miljöinsatser som är lönsamma ändå.
          </note>
          <note>
            Carina Moberg pratar om att titta tillbaka till 2004. Jag erkänner
            gärna att jag hör till dem som jobbar i nutid för framtiden. Jag
            förstår att Carina Moberg vill göra detta, för det återspeglas
            i Socialdemokraternas bostadspolitik. Ni har inte hittat några
            nya lösningar, utan ni har hittat det som fanns 2004 och långt
            före det. För mig är det passé. Vi löser inte framtidens problem
            med forntidens lösningar. Där har ni ett uppdrag.
          </note>
          <note>
            Det ränteavdrag som man har när man lånar pengar är en kapitalbeskattning.
            Det är ett helt annat problem. Det innebär att om jag inte har
            möjlighet att dra av räntorna på mina lån ska jag kanske inte
            heller skatta för mina ränteintäkter. Det är en helt annan komplex
            fråga än att bara dra paralleller mellan hyresrätt och eget ägande.
          </note>
          <note type="speaker">
            Anf. 136 JAN ERTSBORN (fp):
          </note>
          <note>
            Herr talman! Den borgerliga bostadspolitiken har havererat, den
            har kraschat och den är avlövad. Regeringen och allianspartierna
            har ingen bostadspolitik. Det är budskapen som vi har hört i dag
            och som vi har hört i de senaste bostadspolitiska debatterna.
            Det är klart att det är oppositionens roll att opponera mot regeringen.
            Men kan inte de här uttrycken kortas ned egentligen? Är det inte
            så ni menar? Regeringen bedriver inte någon bostadspolitik för
            man subventionerar inte byggandet av bostäder, och speciellt inte
            hyresrätter. I varje fall är det så som jag vill se det lite övergripande.
          </note>
          <note>
            Den subventionspolitik som vi nu har sett i årtionden har inte
            lyckats. Vi har haft en bostadsbrist i många år, och vi har långa
            bostadsköer. Då måste man ställa sig frågan om den här subventionspolitiken
            verkligen är den riktiga, men där har vi naturligtvis helt olika
            uppfattning i allianspartierna och oppositionen.
          </note>
          <note>
            I allianspartierna är vi överens om att det krävs andra politiska
            åtgärder än subventioner. Vi vill sätta den enskilde i centrum
            och ge den enskilde stora valmöjligheter när det gäller hur man
            vill bo, i bostadsrätt, villa, hyresrätt eller kooperativ hyresrätt
            till exempel. Vi tror att ägarlägenheter kan vara en del i detta
            men självfallet inte hela lösningen. Förändrade regelverk, enklare
            regler, främst i plan- och bygglagen men även beträffande strandskyddet,
            kan bidra. Vi har infört ett system med hyresgarantier och förvärvsgarantier.
            Vi behöver fortsatta åtgärder vad gäller den bristande konkurrensen
            inom byggsektorn.
          </note>
          <note>
            Regeringens politik att sänka inkomstskatter och arbetsgivaravgifter
            har betydelse vad gäller bostadsbyggandet. Nyligen har det beslutats
            om ROT-avdraget, som vi har hört en hel del om i dagens debatt.
          </note>
          <note>
            Situationen på bostadsmarknaden är långtifrån bekymmersfri, vare
            sig för oppositionen eller för oss i alliansen. Dessa bekymmer
            har ökat dramatiskt denna höst genom den finansiella krisen som
            i högsta grad påverkar lånemöjligheterna. De genomförda räntesänkningarna
            och förhoppningsvis en snar lösning på situationen inom bankväsendet
            måste till för att återställa möjligheterna till nyproduktion
            inom bostadssektorn. En lågkonjunktur i sig är väl aldrig önskvärd,
            men det finns positiva inslag i en lågkonjunktur genom att till
            exempel byggkostnaderna förmodligen kommer att sjunka en hel del,
            vilket kan vara bra i det här sammanhanget.
          </note>
          <note>
            Bostadspolitiken är inte ett område där man kan vända utvecklingen
            snabbt. Det tar tid. Vi har, från allianspartiernas sida, påbörjat
            en modell med andra åtgärder än de som prövats i årtionden. Vi
            tror att det med en mängd olika åtgärder skapas bästa möjliga
            förutsättningar för att bygga och förvalta hyresrätter.
          </note>
          <note>
            Vi tror att det även i dessa dystra finansiella tider går att
            få till stånd ett större bostadsbyggande i Sverige precis som
            i våra nordiska grannländer som är bra exempel att jämföra sig
            med.
          </note>
          <note>
            Herr talman! Med detta ganska korta anförande ber jag att få
            yrka bifall till förslagen i betänkandet och avslag på föreliggande
            reservationer.
          </note>
          <note type="speaker">
            Anf. 137 EVA SONIDSSON (s):
          </note>
          <note>
            Herr talman! Vi ska fortsätta att behandla CU1 och området konsumentpolitik.
          </note>
          <note>
            Vi står naturligtvis bakom alla våra reservationer, men jag yrkar
            bifall till reservationerna 12 och 13.
          </note>
          <note>
            Regeringen och den borgerliga majoriteten i riksdagen har avskaffat
            det konsumentpolitiska målet att trygga konsumenter handlar hållbart
            med sina delmål och fokus på hushållning med egna och gemensamma
            resurser.
          </note>
          <note>
            Det ersattes med följande mål: Konsumenter har makt och möjlighet
            att göra egna aktiva val.
          </note>
          <note>
            För oss socialdemokrater är det uppenbart att konsumtionsmönster
            också påverkar miljön och att medvetenheten om detta bör realiseras
            i målsättningar även på konsumentpolitikens område. Att inte ha
            miljön i åtanke när det gäller konsumtionsmönstret är ur hållbarhetsperspektiv
            en oansvarig politik för framtiden.
          </note>
          <note>
            Vi anser att det är anmärkningsvärt att regeringen vidhåller
            ett konsumentpolitiskt mål som inte tydligt stöder hållbara konsumtionsmönster.
          </note>
          <note>
            Konsumentpolitiken har tidigare handlat om på vilket sätt samhället
            ska kunna stötta svaga och utsatta konsumenter. Nu anser den borgerliga
            regeringen att konsumenterna på egen hand alltid kan göra egna
            och aktiva val.
          </note>
          <note>
            Regeringen tar ingen hänsyn till människors olika förutsättningar.
            Alla människor har inte makt och möjlighet att göra aktiva val.
            Det har blivit allt svårare och mer tidskrävande för konsumenterna
            att agera medvetet på varu- och tjänstemarknaden. Det ställs allt
            större krav på kunskap och aktivitet hos konsumenter.
          </note>
          <note>
            Vad betyder detta för en befolkning som blir allt äldre och för
            de många som har stressen som daglig följeslagare? Även om en
            grupp människor har fått det bättre har unga, ensamstående med
            barn och nykomlingar till Sverige fått vänja sig vid att leva
            under knappa förhållanden.
          </note>
          <note>
            Den som inte har tiden, resurserna och kunskaperna eller erfarenheten
            blir mer utsatt och riskerar att hamna i en sämre ställning än
            andra.
          </note>
          <note>
            För oss socialdemokrater är konsumentpolitiken en ideologisk
            fråga. Ska vi ha ett samhälle där alla ges samma möjligheter eller
            ett samhälle där grupper av människor lämnas efter?
          </note>
          <note>
            Det råder för närvarande ekonomisk kris i Sverige. Tusentals
            varsel läggs varje dag och människor går en oviss framtid till
            mötes. Det har varit högkonjunktur och konsumtionen har ökat i
            Sverige. Nu är det många runt om i vårt land som kommer att behöva
            hjälp och stöd för att klara av sin vardag i framtiden. Kommunerna
            behöver fler som kan vara med och informera på bland annat arbetsplatser,
            för många är oroliga.
          </note>
          <note>
            Hur kommer det att gå med mitt huslån? Kommer jag att få lämna
            hus och hem? Måste jag flytta?
          </note>
          <note>
            Många har frågor som de behöver hjälp med att få svar på av dem
            som kan frågorna och av dem som kan hjälpa människor i en tid
            av oro.
          </note>
          <note>
            Konsumentverket har tillfrågats om utökat stöd till kommunerna
            som drabbas hårt av varsel och får ökade utbetalningar av försörjningsstöd
            som följd av ökad arbetslöshet. Konsumentverket har tyvärr inte
            mer resurser att tillföra kommunerna. De har ingen överkapacitet
            och kan tyvärr inte hjälpa till.
          </note>
          <note>
            Herr talman! Julhandeln är som hetast just nu. Förmodligen kommer
            handeln att slå försäljningsrekord även i år, trots att det är
            ekonomisk kris i Sverige och övriga delar av världen. Vårt sätt
            att göra våra inköp har förändrats. En stor del av handeln sker
            i dag över Internet. Det är marknadens spelregler som gäller,
            och konsumenten drar oftast det kortaste strået.
          </note>
          <note>
            Snabba krediter som lån via sms frestar ungdomar att handla för
            mer än plånboken tillåter. Det såg vi i tidningen häromdagen.
            Ett klick på hemsidan eller ett skickat sms och en kvart senare
            finns pengarna på kontot. Det är pengar som används till en kväll
            med kompisarna på krogen, till resor, till att köpa märkeskläder,
            till annat som sedan ska betalas eller kanske till att betala
            andra skulder.
          </note>
          <note>
            Resultatet av dessa snabblån blir tyvärr att många ungdomar går
            in i vuxenlivet skuldsatta.
          </note>
          <note>
            Att julen varar ända till påska kanske inte är så bra för många
            som i det här läget får betala av sina skulder på lång tid.
          </note>
          <note>
            Det är till och med så illa att sms-låneföretagen inte alla gånger
            tror att alla kommer att betala tillbaka sina lån. De förutsätter
            att de tjänar pengar på dröjsmålsränta och inkassokostnader till
            följd av obetalade lån.
          </note>
          <note>
            Räntekostnader över 600 procent är inte rimligt. Jag hoppas att
            regeringen med det snaraste vidtar nödvändiga åtgärder för att
            stoppa detta. Finansinspektionen, som i dag inte har någon tillsyn
            över dessa låneföretag, vill ha en förändring och antingen ändra
            lagen så att dessa krediter försvinner eller att företagen sätts
            under tillsyn av Finansinspektionen.
          </note>
          <note>
            Herr talman! Alla människor behöver ha tillgång till en korrekt
            och saklig information för att kunna göra aktiva val. Sådan information
            behövs också som motvikt till den kommersiella reklamen. Vi vill
            att alla ska kunna vara konsumenter på lika villkor. Ambitionen
            för konsumentpolitiken ska vara att underlätta för alla konsumenter
            att få tydlig, korrekt och tillgänglig information och rådgivning.
            Detta gäller inte minst i en tid då en mängd verksamheter och
            tjänster ska väljas av konsumenterna själva.
          </note>
          <note>
            Konsumentvägledarna kan förhindra att konsumenttvister uppstår
            och bidra till att missförstånd undanröjs. Råkar man som konsument
            illa ut kan konsumentvägledarna ge viktiga råd så att man kan
            hävda sin rätt. Fortfarande saknas det tyvärr konsumentvägledare
            i vissa kommuner, även om de flesta har någon form av konsumentverksamhet
            antingen via samarbete med andra kommuner eller genom att man
            köper tjänster av andra organisationer.
          </note>
          <note>
            Många kommuner kommer också att få ett ökat tryck på sig om det
            blir förändringar i skuldsaneringslagen. Eftersom det ofta är
            samma personer som jobbar med dessa verksamheter kan det innebära
            att kommunerna prioriterar skuldsanering före konsumentvägledning
            eftersom skuldsaneringen är lagstadgad.
          </note>
          <note>
            Det har också konstaterats att den kommunala konsumentvägledningen
            är samhällsekonomiskt lönsam. Den socialdemokratiska regeringen
            beslutade våren 2006 att tillsätta en särskild utredare med uppdrag
            att göra en översyn av den kommunala konsumentvägledningen och
            lämna förslag om hur den kan utvecklas för att en hög och mer
            likvärdig nivå ska uppnås i hela landet. Den utredningen avskaffades
            tyvärr av den borgerliga regeringen efter dess tillträde, och
            utredningsarbetet skulle inte genomföras. Det kanske är dags att
            göra en ny översyn av detta eftersom det ser väldigt olika ut
            i landet. Konsumenterna får inte samma service över hela landet.
          </note>
          <note>
            Även om fristående konsumentorganisationer gör ett gott arbete
            anser vi att det allmänna måste ha ett övergripande ansvar för
            en god kommunal konsumentvägledning så att alla invånare kan tillgodoses
            och tryggas.
          </note>
          <note type="speaker">
            Anf. 138 KATARINA BRÄNNSTRÖM (m):
          </note>
          <note>
            Herr talman! Utifrån målet att konsumenter har makt och möjligheter
            att göra aktiva val har regeringen lagt fram årets budgetproposition
            på konsumentområdet. Alliansens mål är en ekologisk, ekonomiskt
            och socialt hållbar produktion som motsvarar konsumenternas efterfrågan
            och som även kan omfatta folkhälsoaspekten. Totalt är budgeten
            på 182 miljoner kronor.
          </note>
          <note>
            All konsumtion och människors levnadsmönster bör kopplas samman
            med miljön och påverkan på klimatet. Hållbarhetsaspekten ska genomsyra
            samhällets stöd och information. Därmed får konsumenterna makt
            och möjlighet att göra aktiva val. Kunniga och medvetna konsumenter
            hushållar också med egna och allämna resurser, och producenterna
            tar sitt ansvar. Sund konkurrens ger bättre produkter som kunderna
            efterfrågar. Märkning och upplysning om påverkan på miljö och
            hälsa är därför viktiga instrument för de goda valen.
          </note>
          <note>
            Den senaste tiden har vi sett tydliga exempel på hur stort intresset
            är för maten som vi stoppar i oss. Tyvärr är det nedslående att
            det år 2008 kan vara så mycket dålig mat i handeln. Glass är luft,
            falukorv är vatten, odlad lax är inte så rosa som den ser ut när
            vi köper den, fiskpinnar som våra barn äter i skolan och hemma
            rätt ofta består av 50 procent fisk maximalt, och det är ingen
            bra fisk. Fullkornsbrödet kan krylla av tillsatser. Det är konserveringsmedel,
            färgämnen, aromämnen och annat i nästan all vanlig mat.
          </note>
          <note>
            Detta trots att Konsumentverket har funnits i många år och Socialstyrelsen
            redan på 60-talet talade om för oss svenskar vad vi skulle äta.
            Det finns dock ett mycket stort intresse hos vanliga konsumenter
            och kunder för den mat vi köper. Den ska inte bara vara god utan
            också nyttig och hälsosam.
          </note>
          <note>
            Det som har fått mest genomslag på den sista tiden är böcker
            skrivna av en intresserad person som tröttnade på den dåliga maten
            och tog till sin uppgift att upplysa svenska folket om hur det
            stod till. Det finns också fristående oberoende webbsidor för
            konsumenter där alla kan rapportera in och vara med och testa.
            Webbsidorna kan heta Äkta vara, Alatest, Sveriges konsumenter
            eller Konsumentmakt. De har fått stort genomslag och är lätta
            att hitta på Internet.
          </note>
          <note>
            Nästan alla tv-kanaler har numera program om vad vi äter och
            kvaliteten i maten. Kvällstidningar och veckotidningar svämmar
            över av olika varningar och råd. Bäst i test, Billigast och Här
            köper du bästa prylen är vanliga rubriker för att knyta nya intressenter
            och kunder till sig.
          </note>
          <note>
            Intresset för god konsumentkunskap har aldrig varit större. Inte
            heller har vi någonsin tidigare haft så kunniga konsumenter. Det
            har nog heller aldrig varit enklare att få bra information och
            hitta bra produkter.
          </note>
          <note>
            Det är Internet som har gjort detta möjligt. Det ställer också
            nya krav på våra myndigheter som måste hänga med i utvecklingen
            som går allt snabbare.
          </note>
          <note>
            Herr talman! Oppositionen har genom sina reservationer velat
            avstyrka regeringens nya mål och menar att hållbarhetsaspekten
            saknas. Men det är inte sant. Hållbarhetsaspekten finns i hela
            budgeten som ett övergripande mål. Jag tror inte att man har förstått
            det. Det är just därför vi inte upprepar den överallt inom alla
            områden.
          </note>
          <note>
            Som vanligt misstror oppositionen människor om att kunna göra
            egna aktiva val. Men vad man själv vill mer än att just säga nej
            till målet säger man inte så mycket om.
          </note>
          <note>
            Inte heller har oppositionen något enat budgetförslag mot regeringens.
            När det gäller Konsumentverkets budget skiljer det sig åt ganska
            rejält. Socialdemokraterna vill ge 3 miljoner mer än alliansen,
            Vänsterpartiet vill ge 48 miljoner mer, och Miljöpartiet är värst
            genom att säga 75 miljoner mer.
          </note>
          <note>
            Socialdemokraterna vill informera ungdomar om sms-lån för 3 miljoner,
            men det säger inte de andra. Vänsterpartiet vill öka antalet kommunala
            konsumentvägledare och ta in Kilens verksamhet i Konsumentverket.
            Miljöpartiet fördelar sina 75 miljoner på ett spretigt sätt och
            har egna lösningar som utökad produktkontroll och pedagogiska
            material. Det är alltså en splittrad vänsteropposition mot en
            enad allians.
          </note>
          <note>
            När det gäller konsumentvägledning har hela oppositionen dock
            samma vilja. Det är att det ska vara en laglig skyldighet för
            kommunerna att tillhandahålla detta och ett ökat statligt ansvar
            för konsumentrådgivning i hela landet.
          </note>
          <note>
            Vi menar att det inte är i riksdagen detta ska beslutas. Vi förutsätter
            att kommunerna anordnar just den konsumentrådgivning som konsumenterna
            efterfrågar. Den får gärna vara samordnad med flera kommuner som
            samarbetar.
          </note>
          <note>
            Fortfarande lider Konsumentverket av sviterna av flytten och
            utlokaliseringen till Karlstad. Trots detta har de uppsatta målen
            i stort sett klarats av. Konsumentverket har dock en fortsatt
            utmaning att komma i balans med sin ekonomi på grund av de extra
            kostnader som flytten medfört.
          </note>
          <note>
            Regeringen vill nu renodla Konsumentverkets verksamhet och arbetsuppgifter.
            Den kommersiella servicen förs över till nya myndigheter inom
            näringslivet. Därmed kan man minska anslaget till Konsumentverket.
          </note>
          <note>
            Konsumentverket har mottagit 3 541 anmälningar det senaste året,
            och 170 av dem har lett till åtgärder. Man erbjöd 27 kurser. Man
            har lanserat en ny tjänst som heter Klagoguiden som har en växande
            skara besökare på Internet. Syftet är att göra det enklare att
            reklamera en vara eller en tjänst. För att minska utanförskapet
            har man initierat projekt i vissa boendeområden för att få bättre
            och aktivare konsumenter.
          </note>
          <note>
            När det gäller Marknadsdomstolen, Allmänna reklamationsnämnden
            och Fastighetsmäklarnämnden har anslagen ökat på grund av den
            ökade ärendebehandlingen. Deras verksamhet är god och följsamheten
            efter Marknadsdomstolens och Allmänna reklamationsnämndens beslut
            är väldigt god. Marknadsdomstolen har fått en mer framskjuten
            roll och har en egen webbsida med många besök.
          </note>
          <note>
            När det gäller stöd till konsumentorganisationer har regeringen
            valt att lägga det i en särskild förordning. Där fungerar verksamheten
            bra.
          </note>
          <note>
            Konsumentrådgivningsbyråerna blir allt viktigare. De har börjat
            samarbeta och har numera en gemensam webbportal. De samarbetar
            även med Konsumentverket.
          </note>
          <note>
            EU som har fått en allt viktigare roll att spela för den svenska
            konsumentpolitiken har kommit med nya direktiv. Det kan gälla
            produktsäkerhetslagen som har ändrats, marknadsföringslagen som
            har ändrats liksom gränsöverskridande konsumentskydd och otillbörliga
            affärsmetoder. Det kommer hela tiden fler direktiv. Vi har på
            gång leksaksdirektivet och ändringar inom konsumentkreditlagen.
            Ny teknik gör elektronisk handel lättare, och det är viktigt att
            ett fullgott skydd gäller inom hela EU-området.
          </note>
          <note>
            Barn och ungdomar är en prioriterad grupp inom konsumentpolitiken.
            Det är angeläget att man ökar kunskapen redan i tidiga år så att
            unga inte hamnar i skuldfällan.
          </note>
          <note>
            Trots ett bevisat behov sedan många år föreslog aldrig den förra
            regeringen något obligatorium för konsumentkunskap och konsumentekonomi
            i skolan. Men det är min förhoppning att vi ska kunna ändra på
            detta under mandatperioden.
          </note>
          <note>
            Herr talman! Jag vill yrka bifall till förslaget i betänkandet
            och avslag på samtliga reservationer.
          </note>
          <note type="speaker">
            Anf. 139 EVA SONIDSSON (s) replik:
          </note>
          <note>
            Herr talman! Katarina Brännström säger att vi inte är eniga i
            oppositionen i den här frågan. Det ska vara signifikativt helt
            plötsligt. Vad jag har förstått finns det betydligt viktigare
            frågor som alliansen inte är överens om. Där tror jag inte att
            det är någon större skillnad.
          </note>
          <note>
            Katarina pratar om ungas skulder. Det är just därför vi lägger
            till 3 miljoner till Konsumentverket för att öka informationen
            till ungdomar så tidigt som möjligt. Vi har inte sagt exakt hur
            det ska ske. Konsumentverket ska i så fall få utarbeta ett förslag
            på hur man ska nå ut med information till ungdomar för att minska
            den skuldsättning bland barn och ungdomar som vi ser öka. De kommer
            in i ett vuxenliv efter att ha dragit på sig skulder.
          </note>
          <note>
            Det finns också en oro för matens innehåll. Det kan vi bara hålla
            med om. I dagsläget innehåller maten mycket som vi inte känner
            till. Därför är det viktigt att konsumenter på annat sätt än bara
            via Internet kan få kunskap och information om vad det är de äter.
            Alla har inte tillgång till Internet. Alla har inte kunskapen
            att söka information på nätet.
          </note>
          <note>
            Vad gör man med alla som inte har tillgång till nätet om de inte
            ska få information på annat håll genom att man utökar den via
            den kommunala verksamheten?
          </note>
          <note type="speaker">
            Anf. 140 KATARINA BRÄNNSTRÖM (m) replik:
          </note>
          <note>
            Herr talman! När det gäller de ungas skulder vill Eva Sonidsson
            och Socialdemokraterna öka anslaget till Konsumentverket för informationen
            till de unga. Vi menar att det tillhör kärnområdena inom Konsumentverkets
            verksamhet. Det är något man gör redan i dag på ett aktivt sätt.
            Man tar fram ett pedagogiskt material. Man har webbsidor. Man
            har tagit fram ett mycket bra skolmaterial bland annat. Det finns
            och ryms inom budget. Vi är inte alls oroliga för att man inte
            kommer att klara uppgiften utan extra anslag.
          </note>
          <note>
            Vi vill att man ska fokusera och renodla just den typ av verksamhet
            som är ens uppgift. Därför har vi valt att plocka bort vissa andra
            uppgifter som man tidigare under den socialdemokratiska ledningen
            fick för att man i stället ska få resurser att göra det som är
            viktigast: att utbilda om konsumentkunskap och konsumentekonomi
            för att göra unga människor till goda konsumenter.
          </note>
          <note>
            När det gäller matens innehåll och annat kan man undra varför
            Socialdemokraterna inte lade större vikt vid vad skolan lär ut,
            både när det gäller konsumentekonomi och när det gäller mat och
            annat, när man hade makten. Om inte alla kan ta till sig information
            via Internet är skolan en viktig aktör, och där tycker jag att
            ni har misslyckats tidigare.
          </note>
          <note type="speaker">
            Anf. 141 EVA SONIDSSON (s) replik:
          </note>
          <note>
            Herr talman! Det finns motioner från oss om konsumentkunskap
            som vi förmodligen kommer att behandla. Då hoppas jag att ni går
            oss till mötes, eftersom vi tycker att det är viktigt att man
            får in konsumentverksamhet, hem- och konsumentkunskap i skolan.
            Det är jätteviktigt, och det kan jag bara stryka under. Det är
            ändå den arena där så många ungdomar som möjligt kan få den information
            som de måste ta till sig så tidigt som möjligt.
          </note>
          <note>
            Konsumentverket gör jättemycket, precis som Katarina Brännström
            säger, på det område som gäller information om skulder till barn
            och ungdomar. Man har material och projekt och så vidare. Men
            bevisligen räcker det inte.
          </note>
          <note>
            Det finns också flera andra saker som jag förutsätter att regeringen
            gör något åt utifrån att det är ett problem att antalet aktörer
            på banan ökar. Reklamen och marknadsföringen när det gäller hur
            dessa nya aktörer ska få ut budskapet att man ska ta lån är enorm.
            Det senaste såg jag på 7-Eleven på en uttagsautomat. Där gjorde
            ett visst företag reklam för att man ska ta snabblån för att kunna
            konsumera mer enligt deras sätt att se det.
          </note>
          <note>
            När det gäller detta hoppas jag verkligen att regeringen snabbar
            på det krav som vi har haft tidigare med att förändra regelverket
            och lagstiftningen för att förhindra att ökningen blir så stor
            som den befaras bli enligt kronofogden.
          </note>
          <note type="speaker">
            Anf. 142 KATARINA BRÄNNSTRÖM (m) replik:
          </note>
          <note>
            Herr talman! Visst har vi en oro för många frågor när det gäller
            konsumentområdet, Eva Sonidsson. Men jag skulle vilja hävda att
            konsumenterna aldrig har varit starkare eller mer upplysta än
            de är nu.
          </note>
          <note>
            Jag håller ändå med dig om att samhället utanför förändras så
            pass mycket att man måste hjälpa till, men det är inte alltid,
            som Eva sade, det allmänna som har det övergripande ansvaret.
            Vi menar att även individerna själva har ett stort ansvar. Man
            måste själv skaffa sig information. Man kan inte sitta och vänta
            på att den ska komma någonstans ifrån, för då kommer man att missa
            väldigt mycket. Så fort går det i dag.
          </note>
          <note>
            Att konsumenten alltid är en förlorare och drar det kortaste
            strået är inte jag säker på. Jag tror inte att vi kan förbjuda
            sms-lånen. Det kommer att finnas andra utländska företag som kommer
            att lansera nya tjänster, och tittar man på pantbankernas möjligheter
            ser man ungefär samma villkor, och dem har vi ju haft jag vet
            inte hur länge i Sverige kanske i flera hundra år. Det ekonomiska
            utfallet och kostnaderna där är ungefär lika stora som för sms-lån.
          </note>
          <note>
            Det kommer alltid att finnas människor som har behov av snabba
            pengar och som måste veta vad villkoren är. Därför är det viktigt
            att vi ställer tydliga krav på den som ger ett lån att de måste
            informera. Det är viktigt, och självklart ska kraven vara tydliga.
            Men att förbjuda och få bort detta är nog inte möjligt. Tyvärr
            ser verkligheten ut så här, och vi får lära oss att agera utifrån
            det.
          </note>
          <note type="speaker">
            Anf. 143 YVONNE ANDERSSON (kd):
          </note>
          <note>
            Herr talman! Jag tycker att det är en intressant debatt, det
            här som handlar om bostäder och konsumentpolitik. Någonstans känns
            det som om vi har fastnat lite grann. Vi hittar inte riktigt de
            olika alternativen, och kanske beror det på att vänsterkartellen
            fortfarande inte har kommit fram till en enhetlig politik så att
            man kan hitta just de punkterna där vi möter varandra.
          </note>
          <note>
            Nog kan man undra när det sägs att allianspolitiken inte har
            någon som helst bostadspolitik. Hur kan den då krascha, frågar
            jag mig. Om man utgår från att det är jättebekymmersamt med de
            stora områdena som byggdes och som vi brukar kalla för miljonsatsningarna,
            miljonprogrammen, så inte har väl alla de bristerna uppkommit
            på två år?
          </note>
          <note>
            Det finns hela tiden möten i den här debatten där vi inte riktigt
            når varandra, helt enkelt för att vi inte talar samma språk. Det
            finns inte de tydliga angreppspunkterna så att vi kan få skiljelinjen.
          </note>
          <note>
            Herr talman! Vad tycker alliansen? Jo, vi utgår från enskilda
            personers ansvar, möjligheter och skyldigheter, att rätten till
            ägande måste tillgodoses och att samhället samtidigt behöver garantera
            en solidarisk bostadspolitik, eftersom även de som inte är köpstarka
            har rätt till ett gott och tryggt boende. Vi vill att bostadsmarknaden
            ska präglas av alternativ, valfrihet och inflytande. Människor
            ska känna sig trygga i sitt boende och ha möjlighet att välja
            boendeform beroende på sin livssituation.
          </note>
          <note>
            Det är inget tvivel om att hyresrätten är en viktig upplåtelseform,
            inte minst med tanke på bostadsmarknadens socialpolitiska dimension,
            men det byggs för få hyreslägenheter i vårt land. Så har det varit
            under en längre tid. Nu verkar det som att det kommer att byggas
            mer. Många byggherrar har förändrat sitt byggande från bostadsrättsbyggen
            till hyresrätter.
          </note>
          <note>
            Faktum är att grunden för ökad byggnation av hyresrätter är att
            byggbolag och fastighetsförvaltare är intresserade av hyresrätten
            och har rätt förutsättningar att bygga på. På den punkten misslyckades
            den gamla majoriteten under sitt maktinnehav. Nu kan vi se att
            flera planerade bostadsrättsbyggen läggs om till hyresrätter.
            Det blir en anpassning till utbud och efterfrågan.
          </note>
          <note>
            När det gäller de unga är hyresrätten extra och särskilt viktig.
            Deras möjligheter att komma in på bostadsmarknaden bygger på att
            det finns hyresrätter, och det vi tog upp sist var att det också
            bygger på tillfälliga andrahandsuthyrningar.
          </note>
          <note>
            Det är bra att vi fortsätter satsningen på den kommunala hyresgarantin,
            något som vi har varit jättetydliga med och som oppositionen vägrar
            inse att det över huvud taget finns. Samtidigt är det otillfredsställande
            att kunskapen om hyresgarantin inte verkar vara så utbredd bland
            ungdomar. Där finns ett problem. Kommunerna som har det primära
            bostadsförsörjningsansvaret måste också anstränga sig för att
            erbjuda sina ungdomar denna möjlighet.
          </note>
          <note>
            Det är positivt att riksdagen nu kan ställa sig bakom ett skärpt
            mål för hållbart samhällsbyggande, för genom att visa på att man
            ska bidra till minskad påverkan på klimatet understryker vi också
            vikten av klimatfrågan som genomsyrar den framtida samhällsplaneringen.
          </note>
          <note type="speaker">
            Anf. 144 CARINA MOBERG (s) replik:
          </note>
          <note>
            Herr talman! Jag ska hålla mig oerhört kort, men jag kan faktiskt
            inte låta Yvonne Andersson stå oemotsagd när hon säger felaktigheter
            från talarstolen.
          </note>
          <note>
            Den kommunala hyresgarantin, Yvonne Andersson, har inte direkt
            blivit någon hit. Jag tror att det är under hundra hyresgarantier
            totalt över hela landet som har beviljats. Det är möjligen 3040
            kommuner som har använt sig av den här möjligheten, som för övrigt
            var något som den socialdemokratiska regeringen plockade fram
            regelverket för. Man måste läsa på ordentligt innan man ställer
            sig i talarstolen och för talan för sitt parti, tycker jag.
          </note>
          <note>
            Dessutom rasade byggandet av hyreslägenheter med 40 procent redan
            innan finanskrisen. Nu har finanskrisen dessvärre kommit till
            vårt land, och nu har det rasat med 60 procent.
          </note>
          <note>
            Jag nöjer mig så, herr talman.
          </note>
          <note type="speaker">
            Anf. 145 YVONNE ANDERSSON (kd) replik:
          </note>
          <note>
            Herr talman! Jag vill också säga att det blev en miss i anmälningen
            till talarlistan från början. Det är därför jag inte har haft
            någon regelrätt talartid utifrån det som var planerat.
          </note>
          <note>
            När det gäller den fråga som utskottets ordförande ställer måste
            jag säga att om det är så att Socialdemokraterna lade fast regelverket,
            vilket jag faktiskt vet men jag tycker inte att ni har följt upp
            det på det sätt som man borde är det märkligt att det inte har
            varit fler som har fått veta det här, som har fått kännedom om
            den goda idén. Det är informationen som här är den största bristen.
          </note>
          <note>
            Många ungdomar känner över huvud taget inte till detta. Så länge
            de inte känner till sina möjligheter kommer heller inte de här
            insatserna att kunna expandera. Jag är övertygad om att om vi
            sprider informationen till ungdomarna om de riktade insatser som
            finns på det här området kommer vi också att öka möjligheterna.
            Det borde vi väl hjälpas åt med i så fall. Vi kanske kan hitta
            de möjligheterna.
          </note>
          <note type="speaker">
            Anf. 146 CARINA MOBERG (s) replik:
          </note>
          <note>
            Herr talman! Vi gör vad vi kan för att sprida kunskapen om hyresgarantier.
            Nu kan inte jag på rak arm säga exakt hur många av de kommuner
            som ändå har tillämpat detta som styrs av socialdemokrater. Jag
            ska ta reda på det och dela med mig av den kunskapen. Vi har gjort
            vad vi kan. Vad har Yvonne Andersson gjort för att sprida kunskapen
            om hyresgarantier?
          </note>
          <note>
            För övrigt är det tyvärr så att när antalet hyreslägenheter minskar
            genom utförsäljningar och ombildningar och det inte byggs tillräckligt
            mycket blir det ett slag i luften med en hyresgaranti. Men visst
            kan vi hjälpas åt att sprida informationen. Jag lovar åtminstone
            att prata med mina partivänner även i fortsättningen om det här.
          </note>
          <note type="speaker">
            Anf. 147 YVONNE ANDERSSON (kd) replik:
          </note>
          <note>
            Herr talman! Apropå den kunskap som finns hade bland annat Byggforskningsrådet,
            som utskottet hälsade på för lite sedan, en bild av vad som hade
            hänt på 1990-talet och i början av 2000-talet, under tolv års
            tid med socialdemokratisk majoritet. Varför ska det vara så arrogant
            mot det som har hänt under två år när det finns forskning som
            visar vilka som har slagits ut från hyresrätter och vissa bostadsområden
            under tolv år tidigare? Kan vi inte försöka att ta den samlade
            kunskapen och hitta vägar för att få bukt med de problem som finns
            med bostadsbristen? Också en sådan här debatt kan komma med många
            nya förslag.
          </note>
          <note>
            Trots att det är utskottsordföranden som, vad jag förstår, leder
            sitt partis bostadsgrupp hittar jag faktiskt inte några nya fräscha
            förslag jämfört med dem som ni drev under de tidigare tolv åren
            i maktställning och som inte har gett avsedda effekter. De förslagen
            letar jag efter i dag.
          </note>
          <note type="speaker">
            Anf. 148 MARIA KORNEVIK JAKOBSSON (c):
          </note>
          <note>
            Herr talman! För att vi konsumenter ska ha makt och möjlighet
            att göra bra och säkra val behöver vi information om varan, till
            exempel barnens nappar, köttfärsen, som är aktuell nu, och juicen.
            Den här informationen ska vara lättillgänglig och tillförlitlig.
            Till exempel ska produktens pris, egenskaper, produktionsmetoder,
            säkerhetsaspekter och vilken påverkan produkten har på människan
            och miljön finnas. Jag ska inte behöva ta med mig det lexikon
            jag nu håller i handen för att jag ska veta vad jag inte ska eller
            ska köpa. Jag kan rekommendera den om man skulle behöva gå ned
            i vikt. När man har läst den här boken, som talar om alla tillsatser
            som finns, blir man rätt mätt bara av att se vad maten innehåller
            om man inte lagar den helt själv.
          </note>
          <note>
            Precis som Katarina Brännström sade har regeringen avsatt ca
            182 miljoner kronor i årets budget till konsumentpolitiken. Regeringens
            uppfattning att hållbar utveckling är ett övergripande mål för
            politiken och att konsumentpolitiken ska bidra till att målen
            nås, främst genom att verka för en hållbar konsumtion, är grundläggande.
          </note>
          <note>
            Viktigt är också regeringens betonande av att de föreslagna nya
            målen för konsumentpolitiken på intet sätt innebär någon försvagning
            av hållbarhetsaspekten.
          </note>
          <note>
            Konsumentvägledningen är viktig. Det har vi pratat om förut.
            Det är ett frivilligt åtagande, men 268 kommuner av 290 har alltså
            valt att ha konsumentvägledning. Verksamheten kan variera mellan
            kommunerna i fråga om innehåll, omfattning och organisation. Ibland
            samarbetar flera kommuner genom att ha en gemensam konsumentvägledning.
          </note>
          <note>
            Dessutom blir vi konsumenter mer och mer rörliga, och varor och
            tjänster rör sig globalt. Det gör att det är viktigt att ha en
            gemensam strategi inom EU för att vi som konsumenter även ska
            känna oss trygga där.
          </note>
          <note>
            Herr talman! Jag går tillbaka lite till konsumentvägledningen.
            Det är viktigt att vi tänker stort i de här frågorna och låter
            flera aktörer vara med på arenan utöver konsumentvägledarna. Det
            är rätt lätt annars att tro att allting går bra bara därför att
            man har inrättat konsumentvägledning.
          </note>
          <note>
            Jag kan ta ett exempel från min hemort där kommunen lät en driftig
            mattant, det är så vi kallar dem i Göteborgsområdet, få möjlighet
            att lära elever och lärare om mat och matkonsumtion. Rosa, som
            mattanten heter, blev ett begrepp, och många barn påminner sina
            föräldrar i affären om vad Rosa har sagt. Rosa säger inte att
            man inte ska äta fiskpinnar. Däremot berättar Rosa om pinnarnas
            väg, fiskade i Norge för att paketeras borta i Kina och därefter
            gå tillbaka till Frankrike för att sedan sättas på matbordet.
            Det här vet en femåring och en tioåring och berättar det för sina
            föräldrar.
          </note>
          <note>
            Det finns säkert många flera exempel på bra och flexibla lösningar.
            Men i det stora hela är de för få.
          </note>
          <note>
            Utöver den kommunala konsumentverksamheten på nationell nivå
            har olika självständiga rådgivningsbyråer inrättats. Konsumenternas
            försäkringsbyrå, Konsumenternas Bank- och finansbyrå, Konsumenternas
            elrådgivningsbyrå samt Konsumenternas tele- och Internetbyrå.
            Samtliga byråer finansieras av respektive bransch. Staten deltar
            genom att bland annat Konsumentverket är en av huvudmännen. Centerpartiet
            och alliansen uppmuntrar att branschen tar sådana egna initiativ.
            Det är branschen själv som har expertkunskaperna på området.
          </note>
          <note>
            Med detta vill jag yrka bifall till förslagen i betänkandet och
            avslag på reservationerna.
          </note>
          <note type="speaker">
            Anf. 149 JAN LINDHOLM (mp):
          </note>
          <note>
            Herr talman! Efter att ha lyssnat på den här debatten kan vi
            konstatera att högerkartellen inte ens har någon ambition att
            ha en bostadspolitik för de trångbodda, de betalningssvaga och
            de bostadslösa. De hänvisar till att de har en näringspolitik
            för att få fler i jobb och att de har en socialpolitik för dem
            som behöver stöd. De ser alltså bara de aktiva, de starka, och
            vill ge dem ökad valfrihet. Det är väl inte fel, men man har ingen
            politik för de andra.
          </note>
          <note>
            Högerkartellen ser inte heller något behov av en konjunkturpolitik
            inom det här området. Man förstår inte skillnaden mellan generella
            och tidsbegränsade åtgärder. Det fascinerar mig hur man från högerkartellens
            sida inte verkar ha någon förståelse för att om man inför ROT-avdrag
            under en kortare tid, ett antal år, där vi i oppositionen naturligtvis
            spretar, får man ett incitament under en kortare tid, det vill
            säga nu när vi på grund av konjunkturen har behov av att vidta
            åtgärder. Inför man avdraget under en längre tid kan vi notera
            att de som det riktar sig till, hushållen, faktiskt inte är de
            mest investeringsglada i dessa tider. Tänk er Volvoarbetaren som
            har blivit av med jobbet men har en villa. Hur intresserad är
            han av att vidta långsiktiga miljöåtgärder?
          </note>
          <note>
            Jag tror inte att det är riktigt så man får effekter. Det är
            nog de fastighetsägare som har möjlighet att se sina investeringar
            i ett längre perspektiv som kan använda ett ROT-avdrag som har
            den inriktningen och den utformningen att det ska gälla under
            den korta tid när vi behöver konjunkturåtgärder för att åstadkomma
            sysselsättningseffekter på vår arbetsmarknad.
          </note>
          <note>
            I detta anförande instämde Hannah Bergstedt, Carina Moberg, Christina
            Oskarsson och Eva Sonidsson (alla s).
          </note>
          <note type="speaker">
            Anf. 150 LENNART PETTERSSON (c) replik:
          </note>
          <note>
            Herr talman! Det är intressant att höra hur man försöker skapa
            begrepp som inte finns. Kartellen är på den sidan, alliansen är
            på en annan, om jag ska vara tydlig. Men jag vet inte om Miljöpartiet
            ligger någonstans mittemellan och därför har problem med att hålla
            ihop begreppen. I vilket fall som helst har vi när det gäller
            bostadspolitiken inga bekymmer att hålla den ihop. Jag ska ta
            upp några delar.
          </note>
          <note>
            Vi är inte för stöd och bidrag, däremot är vi för garantier.
            Det är en väldig skillnad. Man stöder genom att garantera, men
            var och en får ta sitt ansvar. Det är inte fråga om att ge en
            massa bidrag.
          </note>
          <note>
            Vi är också för olika upplåtelseformer. Vi vill ge den friheten
            och vill därtill införa ägarlägenheter. Vi är också för att skapa
            fler trevliga boendemiljöer i form av ett ändrat strandskydd.
            Vi är vidare för att vidga andrahanduthyrningen. Vi är för att
            öka möjligheterna med till- och frånval.
          </note>
          <note>
            Hur kan då Jan Lindholm uttrycka att det saknas bostadspolitik?
          </note>
          <note>
            Det som sades om ROT-avdraget är rätt intressant. Jag uppfattar
            att de flesta människor är kloka, och kloka människor ser till
            att fatta beslut. Redan i måndags kom det samtal till Skatteverket
            och till byggfirmor som genast fick uppdrag på grund av det beslut
            som vi hade tagit. Bara med alternativförslaget att ROT-avdraget
            ska vara begränsat, det säger ju oppositionen, i sig är ett starkt
            argument för att se till att vi investerar nu. Om det, Gud förbjude,
            skulle bli ett maktskifte upphör ROT-avdraget att gälla, för det
            var bara en konjunkturåtgärd.
          </note>
          <note>
            Min fråga till Jan Lindholm är om han är beredd att riva upp
            ROT-avdraget om det skulle bli ett maktskifte.
          </note>
          <note type="speaker">
            Anf. 151 JAN LINDHOLM (mp) replik:
          </note>
          <note>
            Herr talman! Vi har en högerkartell sedan fyra år tillbaka, tror
            jag. Det råder väl ingen tvekan om att vi har en högerkartell
            i det här landet. Man kan kalla den för den moderatledda regeringen
            också, men att det är en högerkartell tror jag inte att det råder
            någon som helst tvekan om.
          </note>
          <note>
            Bland oppositionspartierna har vi en ambition att fortsätta att
            samarbeta. Vi hade under förra mandatperioden en fyraårig samarbetsperiod.
            Ambitionen är att fördjupa det samarbetet. Att vi blir anklagade
            för att vi fortfarande vill vara tre självständiga partier kan
            man analysera och ha funderingar om. Men såvitt jag vet har vi
            fortfarande fyra självständiga partier inom ramen för högerkartellen
            som faktiskt i vissa frågor spretar ganska anmärkningsvärt.
          </note>
          <note>
            Ni har genomfört en process som har lett fram till att högerkartellen
            har bildats, och vi har bestämt oss för att börja den efter årsskiftet.
            Vi har ambitionen att till våren 2010 presentera ett program.
            Men vi har väldigt noggrant markerat att i vårt arbete med att
            utveckla en gemensam politik är det en mycket viktig del att vi
            vidmakthåller de tre partiernas självständighet när det gäller
            till exempel att möta väljarna i valet 2010 med självständiga
            valplattformar.
          </note>
          <note>
            Det är en viss skillnad på begreppen.
          </note>
          <note>
            När det gäller den konkreta frågan ser vi ROT-avdragen som en
            konjunkturåtgärd. Självklart är det så att när åtgärden inte behövs
            av konjunkturskäl finns det ingen anledning att ha den. Det är
            så vi ser på det, och det är därför vi riktar det till en bredare
            grupp, just för att kunna få en snabb effekt. Vi är alltså inte
            intresserade av ett generellt skattebortfall.
          </note>
          <note type="speaker">
            Anf. 152 LENNART PETTERSSON (c) replik:
          </note>
          <note>
            Herr talman! Jag tycker att det var mycket viktigt och välgörande
            för svenska folket att få veta att man kan räkna med att skulle
            det bli ett regeringsskifte upphör ROT-avdraget att gälla. Det
            är den tydliga signal som Jan Lindholm ger.
          </note>
          <note>
            De andra delar som jag räknade upp, alltså garantier i stället
            för bidrag, olika upplåtelseformer, strandskyddet, utökad andrahandsuthyrning
            och till- och frånval, är bra förslag som stimulerar valfriheten
            och ökar möjligheten att påverka sin vardag. Jag vill fråga Jan
            Lindholm om han är beredd att ställa upp när det gäller samtliga
            de förslag som alliansen har presenterat och kommer att presentera
            som en del i att utvidga bostadssektorn.
          </note>
          <note type="speaker">
            Anf. 153 JAN LINDHOLM (mp) replik:
          </note>
          <note>
            Herr talman! Jag ska först kommentera det som skulle vara någon
            form av nyhet, som Lennart Pettersson försöker beskriva det. Det
            är väldigt tydligt i vårt alternativ att vi föreslår ett tidsbegränsat
            ROT-avdrag. Det behöver inte betyda att konjunkturen vänder direkt
            efter ett maktskifte efter 2010, men det gör den väl ganska snart,
            skulle jag kunna tänka mig, med en bra bostadspolitik. Då finns
            det inte längre någon anledning att ha en särskild subvention
            av bostadssektorn när den rullar på av egen kraft.
          </note>
          <note>
            Jag tycker visst att man kan förändra skattesystemen utifrån
            de förutsättningar som finns.
          </note>
          <note>
            Jag kan bara konstatera att det i det här replikskiftet än mer
            har tydliggjorts att man från högerkartellens sida inte har någon
            bostadspolitik vare sig för de trångbodda, för de betalningssvaga
            eller för de bostadslösa. Man hänvisar till sin näringspolitik
            som ska göra att människor ska få ökad kraft, och det är jättebra.
            Men näringspolitiken lyckas inte, även om den är framgångsrik,
            att hjälpa alla människor över trösklarna. Ni har er socialpolitik
            som har tagit över en del av det som tidigare har betraktats som
            bostadspolitik. Det har blivit socialpolitik nu i stället för
            att hjälpa dem som inte klarar sig på egen hand. Det är väl en
            värderingsfråga där vi beroende på vad vi kommer ifrån för verklighet
            har olika syn. Jag kommer från en verklighet där man inte gillar
            att gå med mössan i hand och be om stöd. Det gör kanske inte alla.
          </note>
          <note>
            Man har olika syn på begreppen, som har förändrats med den borgerliga
            regeringens förändring av innehållet i de stöd som tidigare mer
            betraktades som rättigheter men som numera har blivit socialpolitik.
            Det är förändringar, och jag hoppas att de ska kunna fortsätta
            men åt ett annat håll efter valet 2010.
          </note>
          <note>
            Överläggningen var härmed avslutad.
          </note>
          <note>
            13 § Försvar och samhällets krisberedskap budgetåret 2009
          </note>
          <note>
            Föredrogs
          </note>
          <note type="speaker">
            Anf. 154 ANDERS KARLSSON (s):
          </note>
          <note>
            Herr talman! Jag har under året besökt nästan samtliga Försvarsmaktens
            anläggningar från Arvidsjaur i norr till Revingehed i söder flygflottiljer,
            arméförband och marinbaser, centrum och skolor, FM Logs verkstäder
            och NBG:s slutövning. Jag har träffat och fört samtal med i princip
            alla Försvarsmaktens generaler liksom med soldater, sjömän och
            värnpliktiga. Jag har diskuterat med de för Försvarsmakten så
            viktiga civilanställda, och jag har talat med FOI:s forskare.
          </note>
          <note>
            Efter att ha sett verksamheten, pratat med dem som befinner sig
            där ute och känt av stämningarna kan jag säga att jag är både
            imponerad och bekymrad.
          </note>
          <note>
            Det är naturligtvis en i många stycken imponerande verksamhet
            som bedrivs. Den är baserad på oerhört professionella och lojala
            människor, vilka ger sitt yttersta och lyckas få fram resultat
            trots många gånger svåra ekonomiska förhållanden samt oklara och
            ryckiga politiska besked.
          </note>
          <note>
            Ett besök som jag särskilt minns var i Arvidsjaur där några av
            landets bästa soldater tränas i krävande miljöer med mycket små
            resurser. Det var mycket intressant att prata med de värnpliktiga.
            Flera av dem hade inte från början tänkt sig att göra värnplikt,
            men efter information från Pliktverket ville de gå en av de mest
            krävande utbildningarna en imponerande verksamhet.
          </note>
          <note>
            Herr talman! Jag har blivit bekymrad över hur brist på en tydlig
            målbild från den politiska nivån nu håller på att skapa en känsla
            av uppgivenhet hos delar av försvarets personal. Som någon sade:
            Vi har varit med om kris och neddragningar förr, nu vet vi inte
            vart politikerna vill att vi ska gå.
          </note>
          <note>
            Detta får konsekvenser. FOI förlorar forskare, Försvarsmakten
            officerare och de som slutar är, som nästan alltid, de som man
            egentligen vill ha kvar.
          </note>
          <note>
            Här faller ett stort ansvar på regeringen. Ryckigheten i besked
            samt fördröjningen av planeringsanvisningar och av den försvarspolitiska
            inriktningspropositionen allt har bidragit till oro och osäkerhet.
            Det är klart att om regeringens företrädare vid ena tillfället
            säger att Georgienkrisen inte påverkar svensk försvarspolitik
            för att i nästa stund senarelägga den försvarspolitiska inriktningspropositionen
            med hänvisning till Georgien blir det förvirrat. Vilken väg regeringen
            väljer får konsekvenser. Därför är det inte konstigt att upprörda
            medborgare ifrågasätter om regeringen försöker smyga oss in i
            Nato bakvägen.
          </note>
          <note>
            Jag blev också bekymrad när jag såg hur hela Försvarsmakten i
            princip har fått ställas om för att producera ett enda förband,
            Nordic Battlegroup. Alltför många gånger har jag fått höra någon
            säga: NBG var bra, men den tog nästan alla våra resurser under
            flera år. Allt annat fick stå tillbaka.
          </note>
          <note>
            Det är inte rimligt.
          </note>
          <note>
            Vi ska också komma ihåg att ingen av EU:s snabbinsatsstyrkor
            någonsin använts. Det ska vi vara tacksamma för, men det är också
            ett problem. Stora resurser i EU plöjs ned i snabbinsatsförband
            i en beredskap som inte utnyttjas. Vi vill se att regeringen lyfter
            fram frågan på EU-nivå. Vi tror att andra verktyg kan göra mer
            nytta.
          </note>
          <note>
            Vi är övertygade om att Sverige kan uträtta mer om vi får göra
            färre men längre insatser. Då kan vi göra en annan skillnad på
            plats, och det blir enklare för Försvarsmakten att planera.
          </note>
          <note>
            I regeringens strategi för internationella insatser upprepas
            bara mantrat att Försvarsmakten ska göra allt hela tiden, vilket
            är kostnadsdrivande. Politik handlar om att prioritera. Med en
            tydlig strategi kan Sveriges bidrag till internationell fred och
            säkerhet göra större nytta. Strategin måste förtydligas för att
            kunna gälla som vägledning för Försvarsmakten.
          </note>
          <note>
            Vi socialdemokrater vill tillfälligt minska Sveriges internationella
            insatser för att snabbare kunna ställa om försvarets organisation.
            Efter ett nästan tio år långt engagemang i Kosovo menar vi att
            det är dags att avsluta den militära insatsen i Kfor men fortsätta
            vårt civila engagemang. Vi tycker också att det är rimligt att
            Sverige ställer upp med endast ett mindre bidrag till NBG 2011.
          </note>
          <note>
            Herr talman! Ett annat område som är mycket viktigt att överväga
            är personalförsörjningen. Det berör försvarets struktur, ekonomi
            och folkförankring. Här har regeringen i planeringsanvisningarna
            angivit att värnplikten inte längre bör utnyttjas för uttagning
            till militär grundutbildning.
          </note>
          <note>
            Vi socialdemokrater markerade i Pliktutredningen att vi anser
            att det ännu finns alldeles för lite underlag för att man ska
            kunna ta ställning. Vi accepterade att utredningen gick vidare
            men underströk att det inte innebär ett ställningstagande för
            detta alternativ. Det finns fortfarande betydande osäkerhet i
            faktorer som bland annat kostnader, att rätt personal kan attraheras,
            konjunkturkänslighet i rekrytering och hur ett förändrat system
            påverkar folkförankringen. Vi kommer att ta ställning när fakta,
            kostnadsberäkningar och konsekvensanalys finns på bordet. Svaret
            på de eventuella brister som finns i dagens system bör inte nödvändigtvis
            vara att avskaffa värnplikten.
          </note>
          <note>
            Vi menar att det finns ett antal rationaliseringar som kan göras
            inom Försvarsmaktens stödverksamheter och som inte påverkar försvarets
            förmåga. Det handlar om en sammanhållen logistikprocess som grundar
            sig på en helhetssyn där bland annat försvarsindustrin får axla
            ett större ansvar för materielsystemens tillgänglighet. Det handlar
            om en effektivare statlig fastighetsförvaltning, en mer rationell
            planeringsprocess i enlighet med ESV:s rapport samt en överflyttning
            av civila uppgifter från Försvarsmakten till civila myndigheter.
            Detta är åtgärder som hade kunnat vidtas redan i höst och därmed
            snabbare ge besparingar.
          </note>
          <note>
            Herr talman! Vi socialdemokrater vill se ett modernt, effektivt
            och folkligt förankrat försvar. Rätt utbildning, högteknologisk
            materiel, effektiv organisation och ett försvar med en folklig
            förankring, det är vår målsättning. Vi arbetar därför parallellt
            med regeringen för att ta fram en väl avvägd lösning för Försvarsmakten.
          </note>
          <note>
            Det finns en bred enighet på många områden vad gäller försvarsfrågorna.
            Socialdemokraterna har deltagit i Försvarsberedningens arbete
            och i Pliktutredningen, för vi tycker att det är viktigt att hitta
            breda lösningar.
          </note>
          <note>
            För oss socialdemokrater har en bred uppgörelse om försvarets
            framtid varit ett av våra viktigaste krav de senaste åren. Det
            är viktigt med en långsiktighet i försvars- och säkerhetspolitiken
            som sträcker sig över val. Vi är övertygade om att det svenska
            försvaret utvecklas bäst genom att vi skänker långsiktighet genom
            breda överenskommelser i Sveriges riksdag. Tyvärr, måste jag säga,
            möts jag av ett kallt avvisande från den moderate statsministern
            och den moderate försvarsministern.
          </note>
          <note>
            Socialdemokratins partiledare har vid upprepade tillfällen sökt
            partiledarsamtal. Det är naturligt eftersom det finns en bred
            enighet inom många områden vad gäller utvecklingen av Sveriges
            försvar.
          </note>
          <note>
            Som jag ser det finns det inte några oöverstigliga hinder för
            att komma överens. Jag tror fortfarande att det skulle vara möjligt.
            Men det går inte att göra allt hela tiden. Det krävs prioriteringar.
            Försvarsmakten kan i dagens läge inte utföra stora, internationella
            uppdrag i en allt tuffare miljö, upprätthålla tusentals män och
            kvinnor i en nordisk snabbinsatsstyrka och samtidigt spara pengar.
            Det är ogörligt. Låt oss hitta rimliga nivåer och kostnadseffektiva
            lösningar. Det krävs att vi noga tänker över alla konsekvenser
            av olika beslut så att vi inte står med en dyr Ferrari i garaget
            som vi inte har råd att använda.
          </note>
          <note>
            Eftersom riksdagens majoritet i första steget av budgetprocessen
            den 19 november har fattat beslut om att ställa sig bakom regeringens
            budgetförslag och därmed gett budgetpolitiken en helt annan inriktning
            än den vi hade önskat avstår vi från att reservera oss. Vårt budgetalternativ
            bör ses som ett sammanhållet paket där någon eller några delar
            inte kan brytas ut och behandlas isolerat.
          </note>
          <note>
            Herr talman! Till sist vill jag bara säga några ord om Flygvapnets
            musikkår i Göteborg och Marinens musikkår i Karlskrona. Vi socialdemokrater
            har tillsammans med v och mp i en reservation föreslagit att innan
            beslut fattas om omlokalisering av verksamheten ska huvudmannaskapet,
            lokaliseringen och de ekonomiska konsekvenserna utredas.
          </note>
          <note>
            Med detta sagt vill jag yrka bifall till reservation nr 4.
          </note>
          <note>
            I detta anförande instämde Mats Berglind, Peter Jonsson och Åsa
            Lindestam (alla s).
          </note>
          <note type="speaker">
            Anf. 155 GUNILLA WAHLÉN (v):
          </note>
          <note>
            Herr talman! Vi kan läsa, i såväl budgetpropositionen som i den
            borgerliga majoritetens utskottstext i betänkandet, att Försvarsmaktens
            ekonomi är i obalans. Det står: Regeringen har konstaterat att
            Försvarsmaktens ekonomi nu är i obalans. Det står även att vi
            inte får en långsiktig budget nu, utan den kommer senare. Sedan
            kommer även regeringens försvarsproposition, senare, under våren,
            får vi hoppas. Ja, vi hoppas att den inte blir förskjuten ytterligare
            tid av någon yttre eller inre omständighet.
          </note>
          <note>
            Försvarsministern tänker sig att då, senare, i vårpropositionen
            föreslå en långsiktig försvarspolitisk inriktning för försvaret
            och dess utnyttjande. Så nu, i dag, ska vi egentligen bara ta
            ställning till budgeten för 2009. Trots detta oklara läge presenterar
            ni från alliansregeringen en otydlig och svepande försvarsbudget
            som omfattar över 40 miljarder.
          </note>
          <note>
            Herr talman! En i många delar helt enig försvarsberedning var
            i våras överens om flera mycket bra förändringsförslag som vi
            överlämnade till försvarsministern i juni. Varför har inte försvarsministen
            arbetat in fler av dessa förslag nu i höstens budget? Vad väntar
            ni på? Vad är det vi i oppositionen väntar på? Och vad är det
            Försvarsmakten väntar på? Var finns en långsiktig planering för
            ett modernt, flexibelt, robust försvar för framtiden? Jag hoppas
            att försvarsministern senare i dag i denna debatt ger oss svar.
          </note>
          <note>
            Vi vill ha besked om hur den borgerliga alliansen ser på personalförsörjningen,
            framtiden för de nationella skyddsstyrkorna och hemvärnet. Vi
            vill även ha besked om framtiden för frivilligorganisationerna.
          </note>
          <note>
            Tänker ni fortsätta på den väg ni slagit in på, ett kostsamt,
            slimmat yrkesförsvar som under Nato- eller EU-ledning ska verka
            i länder långtbortistan? Eller vill ni skapa ett försvar med stor
            försvarsförmåga som kan användas både här och nu här hemma, närvarande
            i hela landet och insatt i internationella missioner?
          </note>
          <note>
            Herr talman! Vi i Vänsterpartiet har, trots avsaknad av besked
            och tydlighet, i denna budget ändå lagt fram några förslag på
            omprioriteringar inom Försvarsmakten. Vi vill stärka och utöka
            våra nationella skyddsstyrkor, vi vill att de ska ha ett eget
            budgetansvar och inte längre fungera som ett dragspel när Försvarsmakten
            inte kan hålla sin budget i balans. Vi vill förstärka dem ekonomiskt
            med ytterligare 80 miljoner.
          </note>
          <note>
            Trots att vi ännu inte fått besked av den samlade om den nu är
            så samlad alliansen vill Vänsterpartiet redan nu i 2009 års budget
            förstärka frivilligorganisationerna med 20 miljoner. Frivilligorganisationerna
            och de nationella skyddsstyrkorna är i dagsläget en del i det
            som garanterar en fortsatt folklig förankring och tillgänglighet
            här och nu. De är organisationer med stor erfarenhet samt kunskap
            om villkor och förutsättningar i hela landet.
          </note>
          <note>
            Herr talman! Sveriges oberoende av andra länder när det gäller
            att bibehålla och utveckla vår försvarsförmåga och ansvara för
            vår territoriella säkerhet har minskat drastiskt. Vårt beroende
            av Nato är totalt. Regeringen sluter allt fler avtal inom EU och
            binder fast oss i ett beroende även på den nivån.
          </note>
          <note>
            Regeringen har exempelvis lovat och skrivit avtal om att vi ska
            sätta upp en ny Nordic Battlegroup 2011 trots att försvarets ekonomi
            inte är i balans och trots att det var NBG 08 som spräckte budgeten
            och skapade underskott. Regeringen har även skrivit dyra avtal
            om gemensam transportförmåga med Nato och flera EU-länder. Nej,
            lägg EU:s stridsstyrka på hatthyllan. Gör detsamma med SAC, och
            Occar också för den delen.
          </note>
          <note>
            Regeringen föreslår att resurserna till internationella insatser
            ska öka med 130 miljoner. Detta förslag avvisar vi i Vänsterpartiet.
            I stället för att utöka våra internationella insatser bör vi avveckla
            exempelvis vårt EU-styrda samarbete, säga nej till en ny beredskapsperiod
            för NBG 2011 samt dra tillbaka våra militära trupper från Afghanistan
            och göra en plan för utträde ur Kosovo. I stället bör Sverige
            kraftigt förstärka bistånd och olika typer av civila insatser
            i dessa länder. Vi föreslår därför en nedskärning på 641 miljoner
            kronor för internationella insatser 2009.
          </note>
          <note>
            Vi vill även slopa alla medel i försvarsbudgeten som vi skattebetalare
            betalar in för att främja vapenindustrins export. Vi har ju i
            närtid kunnat erfara att hur mycket stimulansåtgärder och program
            för att exportera JAS till Norge vi än bekostar är det ändå andra
            faktorer som avgör. Historiskt kan vi konstatera att hela försvarsexportstödsmarknaden
            är osund och stimulerar till bestickning, mutanklagelser och andra
            oegentligheter. Sverige ligger bland top ten i vapenexportligan.
            Vårt regelverk för vapenexport är helt urholkat och missbrukat
            så att vapen tillverkade i Sverige finns i snart sagt alla länder
            som vill köpa dem även om de inte är demokratier, även om de är
            krigförande.
          </note>
          <note>
            Herr talman! Såväl Sverige som EU:s medlemsstater har ställt
            sig bakom FN:s resolution 1325 om kvinnor, fred och säkerhet.
            Ett av målen i resolutionen är att öka kvinnors deltagande och
            representation på alla beslutsnivåer inom fredsbevarande insatser.
            Det är dock uppenbart att EU och dess medlemsstater inte lever
            upp till sina åtaganden i resolution 1325.
          </note>
          <note>
            Utvecklingen går åt rätt håll, men den går med myrsteg. Försvarsmakten
            måste bli mer jämställd, och det behöver tas krafttag och långa
            bautakliv framåt. Vänsterpartiet föreslår därför en förstärkning
            med 50 miljoner för att vi ska nå upp till våra åtaganden i FN:s
            resolutioner 1325 och 1820.
          </note>
          <note>
            Även de trakasserier och den diskriminering som HBT-personer
            och personer med annan etnisk bakgrund än svensk utsätts för är
            ett stort problem, som snabbt måste åtgärdas inom Försvarsmakten.
          </note>
          <note>
            Vi föreslår därför följande:
          </note>
          <note>
            Sätt upp konkreta mätbara mål för jämnare könsfördelning, och
            utvärdera målen kontinuerligt.
          </note>
          <note>
            Ställ krav på att vi i Sverige och EU:s medlemsländer alltid
            ska föreslå både kvinnor och män när man nominerar personal till
            fredsbevarande insatser.
          </note>
          <note>
            Förbättra och granska rekryteringsprocessen ur ett genusperspektiv.
          </note>
          <note>
            Förstärk genusutbildningen för den rekryterande personalen i
            stället för att bara ge dem en kort snabbkurs.
          </note>
          <note>
            I EU:s säkerhetsstrategi konstateras att hoten mot EU inte är
            territoriella. Hot som identifieras är bland annat fattigdom,
            aids, brist på naturresurser, regionala konflikter, korruption,
            terrorism och organiserad brottslighet. Ja, vi känner igen detta
            från Försvarsberedningen. EU gör samma bedömning, och det har
            lett till att EU tar en aktiv roll i internationella insatser
            till exempel i Afghanistan, Palestina, Kosovo och Kongo och att
            Kommittén för utrikes- och säkerhetspolitik har fått en förstärkt
            roll vid krishantering. Men frågor om kvinnor, genus och jämställdhet
            nämns över huvud taget inte i säkerhetsstrategin.
          </note>
          <note>
            Herr talman! Regeringen föreslår en ökad budget för Försvarets
            radioanstalt med anledning av lagen om signalspaning i försvarsunderrättelseverksamhet.
            Förslaget innebär en ökning på 20 miljoner 2009, 44 miljoner 2010
            och 66 miljoner 2011. Vänsterpartiet föreslår i sin motion om
            signalspaning att en parlamentarisk utredning bör tillsättas.
            I avvaktan på ett nytt beslut om signalspaning yrkar vi därför
            avslag på regeringens förslag om utökade resurser för Försvarets
            radioanstalt.
          </note>
          <note>
            Eftersom en parlamentariskt tillsatt utredning pågår om totalförsvarsplikten,
            hur den ska organiseras, hur personalförsörjningen ska säkras,
            utbildningslängd med mera avstår jag från att i dag diskutera
            den och hoppas få återkomma till den i vårpropositionen.
          </note>
          <note>
            Jag anser att Kustbevakningen och krisberedskapen fyller en viktig
            funktion i samhället. Deras verksamhetsansvar kommer att utökas
            i framtiden. Myndigheten för samhällsskydd och beredskap är en
            ny myndighet, och det kan kanske vara nödvändigt med en förstärkning
            till myndigheten eftersom det nya uppdraget, att minska risken
            för och konsekvenserna av allvarliga skador, kriser och olyckor,
            i dagsläget är ett mycket brett uppdrag. Till detta kommer att
            de även ska medverka till att minska lidande vid allvarliga olyckor
            och katastrofer i andra länder. Vi avser att återkomma med förslag
            inom dessa områden i samband med försvarspropositionen.
          </note>
          <note>
            Eftersom majoriteten av kostnaderna under utgiftsområde 6 inte
            är specificerade och spårbara är det omöjligt att komma med exakta
            siffror i vår budgetmotion. Det måste vara möjligt att härleda
            utgiftsposterna på ett avsevärt bättre sätt för att vi i oppositionen
            på ett seriöst sätt ska kunna bearbeta utgiftsområdets samlade
            budget på 44,7 miljarder.
          </note>
          <note>
            Avslutningsvis, herr talman, vill jag lyfta fram vår gemensamma
            motion om musikkårerna, och för säkerhets skull yrkar jag redan
            nu bifall till reservation 4.
          </note>
          <note>
            Kommer vi att få ett besked i dag, eller ska deras verksamhet
            också hänga i luften i väntan på våren?
          </note>
          <note>
            Ska verksamheten finnas kvar i Karlskrona och Göteborg?
          </note>
          <note>
            Är det verkligen sant att ni vill avskeda musikerna och anställa
            dem som startar egna företag och har F-skattsedel?
          </note>
          <note>
            Kommer ni att göra en genomgripande utredning innan snabba, oövertänkta
            beslut fattas, som vi föreslår i vår gemensamma motion?
          </note>
          <note>
            Kommer musikkårerna att höras över hela landet under våren, eller
            måste vi förlita oss på att endast vårfåglarna sprider ljuva toner
            över landet i väntan på försvarspropositionen?
          </note>
          <note>
            Jag yrkar bifall till reservationerna 1 och 4.
          </note>
          <note type="speaker">
            Anf. 156 PETER RÅDBERG (mp):
          </note>
          <note>
            Herr talman! Halva mandatperioden har gått, och regeringen har
            ännu inte presenterat någon långsiktig försvarspolitik för de
            närmaste åren. Vad vill regeringen på sikt med försvarspolitiken?
          </note>
          <note>
            Det här blir tyvärr en försvarsdebatt i väntan på den försvarspolitiska
            proposition som kommer till våren. Den ska förhoppningsvis ge
            besked om åt vilket håll Sverige ska gå i försvarspolitiken.
          </note>
          <note>
            Femdagarskriget mellan Ryssland och Georgien var anledningen
            till att försvarsministern sköt fram inriktningspropositionen
            till mars nästa år. Men frågan är om den anledningen är korrekt.
          </note>
          <note>
            I Svenska Dagbladet från den 17 augusti skriver försvarsministern
            att Försvarsdepartementet håller på med den säkerhetspolitiska
            inriktningen genom att uppdatera och fördjupa den säkerhetspolitiska
            analysen. Om Försvarsdepartementet var i gång med arbetet redan
            efter sommaren borde den säkerhetspolitiska analysen vara klar
            i dag.
          </note>
          <note>
            Försvarsminister Sten Tolgfors sade i augusti och har sedan upprepat
            vid flera tillfällen att försvarets tillgänglighet ska öka och
            dess beredskapstider kortas samt att förbandens användbarhet ska
            öka etcetera. Det är också den inriktning som Försvarsberedningen
            lade fram i juni och som försvarsministern har accepterat. Det
            finns med andra ord en samstämmighet mellan regeringen och Försvarsberedningens
            samtliga partier i synen på hur man ska gå vidare med den säkerhetspolitiska
            inriktningen. Då blir huvudfrågan: Vad är problemet?
          </note>
          <note>
            Men den 9 september kunde vi läsa att försvarsministern gör på
            stället halt och skjuter upp inriktningsbeslutet. Hela skulden
            lägger han på kriget mellan Ryssland och Georgien. Försvarsministern
            sade att det krävs en ny säkerhetspolitisk bedömning och att det
            kan leda till omprövning av hela försvarspolitiken.
          </note>
          <note>
            Herr talman! Här har vi en försvarsminister som är beredd att
            ompröva hela den svenska försvarspolitiken på grund av femdagarskriget
            mellan Ryssland och Georgien. Den här typen av utspel visar regeringens
            svaghet och beslutsångest. Regeringen har inte den långsiktiga
            försvarspolitiken klar för sig.
          </note>
          <note>
            Men vad är det försvarsministern fick veta den 9 september som
            han inte visste i augusti?
          </note>
          <note>
            Svaret är att regeringen inte har klarat av uppgiften. Moderaterna
            kommer inte heller överens med Folkpartiet i olika försvarsfrågor,
            vilket troligtvis har försenat hela inriktningspropositionen.
            Det här ger en bild av en regering som inte klarar av att regera
            på ett trovärdigt sätt. Det här spelet tillhör den lägre divisionen
            i politiken.
          </note>
          <note>
            Konflikten i Kaukasusområdet har pågått i flera hundra år och
            aktualiserades i och med Sovjetunionens fall för ca 17 år sedan.
            Regeringen kan inte säga att man inget visste. Men försvarsministern
            blev i alla fall helt överraskad och är beredd att ompröva hela
            försvarspolitiken på grund av denna konflikt.
          </note>
          <note>
            I den inhemska debatten kan det ibland framstå som om Georgienkonflikten
            i sig kräver nya svenska prioriteringar. Det är inte Miljöpartiets
            uppfattning. Naturligtvis ska konflikten noga analyseras vad gäller
            både det ryska och det georgiska agerandet samt hur det internationella
            systemet har hanterat krisen. Men det svenska försvaret behöver
            ställas om till ett mer flexibelt och användbart försvar alldeles
            oberoende av Georgienkonflikten. Det står naturligtvis klart att
            europeisk säkerhetspolitik påverkades av konflikten, men någon
            totalt förändrad situation eller en ny världsordning är det svårt
            att föreställa sig.
          </note>
          <note>
            Svensk försvarspolitik måste i dag och i framtiden vila på en
            realistisk hotbild och inte vidta förhastade åtgärder som kan
            motverka sitt syfte. Hoten mot det svenska samhällets säkerhet
            kan inte mötas med militära medel utan måste motverkas på en lång
            rad andra sätt. Hit hör terrorism, miljöhot, klimatförändringar,
            narkotika- och drogrelaterad brottslighet, ekonomisk brottslighet,
            allvarliga dataintrång och sabotage med mera.
          </note>
          <note>
            När jag vaknat i måndags morse slog jag upp Svenska Dagbladet
            och läste Allan Widmans artikel om JAS 39 Gripen. Jag blev glad
            och såg en glimt av hopp, men blev också till viss del rätt besviken.
          </note>
          <note>
            Allan Widman skriver att Sverige har för många stridsflygplan.
            Jag håller helt med. Man kan utläsa i hans artikel att vi bör
            ha högst 60 stridsflygplan. Det står inte så ordagrant, men jag
            utläste det.
          </note>
          <note>
            Allan Widman skriver också att Gripen förvisso är den enskilt
            viktigaste komponenten i vårt luftförsvar, inte ett industripolitiskt
            projekt med orealistiska exportförväntningar.
          </note>
          <note>
            Att försvara Sverige territoriellt är och förblir en huvuduppgift
            för vårt försvar, enligt Allan Widman.
          </note>
          <note>
            Vidare skriver Allan Widman att det måste vara slut med att industri-
            och exporthänsyn styr satsningarna. I stället ska de satsningar
            som görs utgå från luftstridskrafternas huvuduppgift: att vara
            en garant för landets säkerhet. Den sista uppfattningen kan jag
            till viss del dela.
          </note>
          <note>
            Herr talman! Det som är intressant är att Folkpartiet går på
            tvärs med vad Moderaterna vill i försvarsfrågan. Vi bevittnar
            helt enkelt en djup spricka mellan Folkpartiet och Moderaterna.
          </note>
          <note>
            Försvarsministern har accepterat att vi kan gå ned från 137 JAS-plan
            till 100. Folkpartiet vill nästan halvera detta till 60. Försvarsministern
            vill att de industripolitiska projekten ska fortsätta med oförminskad
            kraft. Folkpartiet säger nej till det. Folkpartiet har varit drivande
            i att avveckla klustervapnen. Regeringen gav med sig motvilligt
            och fick mot sin vilja acceptera att skriva under Oslodeklarationen
            förra veckan. Hur ställer sig försvarsministern till Folkpartiets
            olika förslag?
          </note>
          <note>
            Att försvara Sverige territoriellt är och förblir en huvuduppgift
            för vårt försvar, blir Allan Widmans slutsats i artikeln och Folkpartiets
            politik. Därmed ansluter sig Folkpartiet till dem som numera nästan
            uteslutande trycker på det nationella försvaret. Det verkar vara
            Folkpartiets nya huvudnummer i försvarspolitiken. Jag beklagar
            den uppfattningen. Frågan till Folkpartiet blir: Skyddas inte
            längre den svenska säkerheten i första hand genom att vi verkar
            i olika internationella operationer?
          </note>
          <note>
            Försvarsministern har gång på gång det senaste året sagt att
            vi inte har något invasionshot mot Sverige och att svenska intressen
            skyddas bäst utomlands. Försvarsministern skrev följande den 17
            augusti: Förutsättningen för det tidigare storskaliga invasionshotet
            mot Sverige från en militär supermakt är borta. Östersjön kantas
            idag av Nato- och EU-länder. Den europeiska säkerhetsordningen
            är vidgad till de länder i vårt närområde som tidigare kontrollerades
            av Sovjetunionen.
          </note>
          <note>
            Även här finns en spricka mellan regeringspartierna Moderaterna
            och Folkpartiet. Moderaterna ser inte något hot och vill verka
            på internationell basis för att främja freden. Folkpartiet vill
            i första hand försvara Sverige. Vilka hot mot Sverige ser Folkpartiet
            som motiverar att ni i första hand vill trycka på det svenska
            försvaret?
          </note>
          <note>
            Herr talman! På punkt efter punkt finns en djup klyfta i väsentliga
            delar i försvarspolitiken mellan dessa regeringspartier.
          </note>
          <note>
            Miljöpartiet välkomnar ändå att Folkpartiet äntligen säger det
            som för de flesta har varit en självklarhet under lång tid, nämligen
            att Gripenprojektet i första hand har varit ett industriprojekt
            mer än ett försvarsprojekt. Miljöpartiet välkomnar också Folkpartiets
            ställning allmänt i klusterfrågan. Men frågan är hur försvarsministern
            ställer sig till Folkpartiets utspel om att minska antalet stridsflygplan
            och deras syn på Gripen som ett industripolitiskt projekt med
            orealistiska exportförväntningar.
          </note>
          <note>
            Jag går över till Norgeaffären. Försvarsministern har lagt ned
            mycket prestige på att Saab ska få sälja vårt nya super-JAS-plan,
            E/F-varianten. Saab förlorade mot det amerikanska planet F-35
            på samtliga punkter. Fiasko för Saab och regeringen är det minsta
            man kan säga.
          </note>
          <note>
            Då är frågan: Vad händer nu? Det står väldigt tydligt i propositionen
            att vi ska köpa de åttatio JAS-planen under förutsättning att
            det blir en affär med Norge. Nu när Norge har sagt nej till vårt
            Super-JAS blir frågan till försvarsministern: Kommer regeringen
            att fortsätta med industristödet till Saab, eller kommer man att
            tänka om?
          </note>
          <note>
            Frågan är hur länge skattebetalarna ska bidra med pengar till
            ett företag som inte kan sälja sin produkt. Förra året fick skattebetalarna
            lägga 4,1 miljarder till JAS Gripen för C/D-nivån.
          </note>
          <note>
            Problemet med Försvarsmakten är att vi har en hel mängd plan,
            men vi har inte råd att öva och använda planen. Flygtimmarna halveras,
            och planen får helt enkelt stå kvar på backen.
          </note>
          <note>
            Herr talman! Allt detta bottnar i regeringens beslutsvånda. Den
            vill satsa på allting samtidigt. Det går inte ihop ekonomiskt.
            Vi måste någon gång börja lära oss att prioritera efter en hotbild
            som finns.
          </note>
          <note>
            Det säger sig självt att om vi lägger upp till 30 procent av
            försvarsbudgeten på materielkostnader räcker inte pengarna till
            någonting annat.
          </note>
          <note>
            En ljusning i materieldelen är att regeringen fortsätter att
            dra ned lite grann på materialsidan. Det välkomnar Miljöpartiet,
            eftersom materielkostnaderna är orimligt höga. Sverige har de
            högsta materielkostaderna i Europa räknat i procent till hur mycket
            vi satsar i budgeten.
          </note>
          <note>
            Det som är olyckligt är att regeringen tar en del av nedskärningen
            på materielsidan och lägger över på förbandsverksamheten. Huvudorsaken
            till att förbanden får mer pengar är, enligt försvarsministern,
            återigen händelseutvecklingen i Kaukasus.
          </note>
          <note>
            Regeringens politik blir obegriplig när försvarsministern går
            ut med dubbla budskap hela tiden. Regeringen sade för ett tag
            sedan att man skulle se över förbanden och inrikta det svenska
            försvaret mot dess huvuduppgift, internationell verksamhet, och
            fortsätta övergången från ett invasionsförsvar till ett insatsförsvar.
          </note>
          <note>
            Vad hände? Man gör återigen på stället halt och skickar motsatt
            besked att alla regementen ska vara kvar och att de dessutom ska
            få mer pengar på grund av händelsen i Kaukasus. Det blir helt
            obegripligt.
          </note>
          <note>
            Försvarsministern säger att våra viktigaste uppgifter är att
            verka utomlands för att bidra till fred och stabilitet i världen,
            vilket också gynnar vår säkerhet.
          </note>
          <note>
            Nästa gång försvarsministern uttalar sig kan ett femdagarskrig
            mellan Ryssland och Georgien få den svenska försvarsministern
            att vända på den svenska försvarspolitiken 180 grader. Det är
            helt enkelt inte vettigt.
          </note>
          <note>
            Vi har inte råd att satsa på allting, som jag sade alldeles nyss.
            Men det är precis det som försvarsministern gör. Det är ju därför
            som försvarsbudgeten kommer i obalans gång på gång, vilket nu
            har hänt ett antal gånger.
          </note>
          <note>
            Jag ska avsluta med att tala lite om vapenexporten. Debatten
            om svensk vapenexport är fortfarande het. Sverige har ökat sin
            vapenexport med över 100 procent sedan Irakkriget startade år
            2003.
          </note>
          <note>
            Svenska vapen dödar. Sverige hör till de länder som exporterar
            mest vapen i världen. Vi ligger på nionde plats i världen om vi
            räknar i dollar, och vi ligger på andra plats i världen om vi
            räknar hur mycket vi exporterar per capita.
          </note>
          <note>
            Miljöpartiet har sedan länge krävt att vapenexport till krigförande
            och människokränkande länder ska upphöra eftersom det legitimerar
            förtryck och försvårar demokratiutvecklingen. Vapenexporten borde
            överensstämma med utvecklingspolitiken. Sverige ska inte ge bistånd
            med den ena handen och sälja vapen med den andra.
          </note>
          <note>
            Svensk lag säger att vapen inte bör säljas till krigförande länder
            eller till länder som bryter mot mänskliga rättigheter. Det har
            dock skett vid flera tillfällen och kommer troligtvis att fortsätta
            framöver.
          </note>
          <note>
            Svenska vapen säljs till länder med stor fattigdom där vapenköpen
            direkt motverkar arbetet mot fattigdom. Det är ett grundläggande
            problem att världen väljer att prioritera militära satsningar
            i stället för att lösa problemet med fattigdom. För varje krona
            som läggs på bistånd i världen läggs ytterligare 15 kronor på
            militära utgifter.
          </note>
          <note>
            När riksdagen beslutade om politiken för global utveckling i
            december 2003 var huvudpunkten att Sveriges politik måste vara
            samstämmig: Det Sverige säger och gör i ett sammanhang måste stämma
            med svenskt agerande i ett annat. Alla politikområden måste sträva
            åt samma håll.
          </note>
          <note>
            Målet är att bidra till en rättvis och hållbar global utveckling.
            Politiken ska präglas av ett rättviseperspektiv och kännetecknas
            av de fattigas perspektiv på utveckling. Det innebär att de fattiga
            människornas behov, intressen och förutsättningar ska vara utgångspunkt
            i strävandena mot en rättvis och hållbar utveckling.
          </note>
          <note>
            Om Sverige ska leva upp till detta bör vapenexporten i varje
            enskilt fall föregås av en problematiserande granskning av huruvida
            vapenexporten riskerar att motverka hållbar utveckling. En försiktighetsprincip
            bör anges i samband med vapenexport som innebär att om det finns
            risk för en målkonflikt bör fattigdomsbekämpningen få företräde.
          </note>
          <note>
            FN:s utvecklingsorgan UNDP lyfte i sin rapport för ett par år
            sedan fram problemet att militära investeringar av fattiga länder
            hämmar livsviktiga satsningar på rent vatten och sanitet. Pakistan
            omnämns särskilt då landet lägger 47 gånger mer på militären än
            på vatten och sanitet samtidigt som 118 000 människor årligen
            dör av diarré i landet.
          </note>
          <note>
            Under 2006 gav Sverige klartecken till en av de största krigsmaterielaffärerna
            någonsin, exporten av militära radarövervakningssystem just till
            Pakistan.
          </note>
          <note>
            Herr talman! Hur kan ett land som Sverige som värnar om demokrati
            och mänskliga rättigheter gång på gång bryta mot våra egna beslut
            och även mot FN:s mål på den här punkten?
          </note>
          <note>
            Jag vet att den borgerliga majoriteten kommer att med tystnad
            gå förbi den här frågan. Den är tyvärr för känslig att debattera.
          </note>
          <note>
            Det vore väl inte för mycket begärt att alla politiska partier
            ställer sig bakom en politik som omgående slutar att sälja vapen
            och göra följdleveranser till diktatoriska länder som bryter mot
            mänskliga rättigheter. Det är i varje fall som vi alla säger oss
            vilja ställa oss bakom.
          </note>
          <note>
            Herr talman! Jag yrkar bifall till reservationerna 2 och 4.
          </note>
          <note type="speaker">
            Anf. 157 ROLF GUNNARSSON (m):
          </note>
          <note>
            Herr talman! Nu har vi lyssnat på de tre röda spelarna. Anders
            Karlsson var lite grann i sin inledning inne på den oro som han
            påstod fanns inom Försvarsmakten hos försvarsanställda. Jag kan
            trösta Anders Karlsson med att det är tur att han inte ska göra
            resan nu efter att den nya röda trion har bildats. Då skulle man
            snacka om oro.
          </note>
          <note>
            Vad händer om man ska spara 8 miljarder på tre år? Det lät på
            Peter Rådberg som att det var enighet om det. Det är det röda
            laget som har sådana förslag. Det är sådana diskussioner som nu
            förs inom försvarsindustrin och inom Försvarsmakten.
          </note>
          <note>
            Herr talman! Målet för det svenska militära försvaret ska vara
            att självt och tillsammans med andra inom och utom landet aktivt
            värna våra grundläggande värden och intressen genom att förebygga
            och hantera konflikter och krig, säkerställa landets suveränitet
            samt skydda samhället och dess funktionalitet.
          </note>
          <note>
            Det är detta vi ska ha vårt svenska försvar till. Ledord är tillgänglighet
            och användbarhet såväl här hemma som borta. En viktig del för
            detta mål är den proposition som kommer nästa år, den så kallade
            inriktningspropositionen som här nämnts. Förändringarna träder
            i kraft år 2010 och är fullt genomförda år 2014.
          </note>
          <note>
            Jag kan inledningsvis konstatera att tidtabellen för inriktningspropositionen
            ligger fast. Vi stärker nu förvarets förmåga och värnar Sverige
            nationellt och internationellt. Vi stärker förbandsverksamheten,
            som nämnts här. Vi effektiviserar materielanslaget med 2,3 miljarder,
            vilket i sin tur gör att just förbandsverksamheten kan stärkas.
            Vi fördubblar vår kapacitet för internationella insatser. Inga
            nya nedläggningar kommer att ske under denna period. Vi stoppar
            alltså Socialdemokraternas nedläggningstradition.
          </note>
          <note>
            De åtgärder som regeringen föreslår i budgetpropositionen möjliggör
            för ett starkt försvar och innehåller inga förbandsnedläggningar
            under innevarande mandatperiod. Detta är till skillnad från Socialdemokraternas
            budgetar som lagts fram under tolv år där 60-talet militära förband,
            verksamheter och enheter lagts ned.
          </note>
          <note>
            Det är Söderhamn, Östersund, Linköping, Umeå, Strängnäs, Ängelholm,
            Falun, Hässleholm och en mängd andra orter som har fått känna
            på hur Socialdemokraterna med hjälp av Miljöpartiet och Vänstern
            har lagt ned förband, regementen och andra militära verksamheter.
          </note>
          <note>
            Här finns en väldigt stor skillnad mellan nu och då. Vi minns
            alla de svarta ekonomiska hål som uppstått genom åren. Men insatser
            som nu görs stärks förbandsanslaget. Vi får en ekonomi i balans.
            Det skapar en effektivare materielförsörjning och samtidigt, vilket
            är viktigt, en bättre ekonomistyrning.
          </note>
          <note>
            Det sistnämnda är mycket viktigt. Vi vet att Ekonomistyrningsverket
            kom med en dyster och mycket mörk rapport där man var mycket kritisk
            till hur ekonomistyrningen hos Försvarsmakten sköttes. Rättare
            sagt fanns det klara och konkreta brister i just styrningen av
            ekonomin inom Försvarsmakten.
          </note>
          <note>
            Herr talman! Vi dubblerar alltså vår förmåga att göra insatser
            internationellt en verksamhet och ett solidaritetsarbete som Socialdemokraterna
            nu delvis tycks överge. Det är mycket förvånande och en ny inriktning
            hos Socialdemokraterna. Vår omvärld är liksom den säkerhetspolitiska
            situationen samt karaktären på de internationella insatserna stadd
            i ständig förändring.
          </note>
          <note>
            Det som hände i Georgien när Ryssland gick från ord till handling
            överraskade många och gick oerhört snabbt. Detta måste naturligtvis
            finnas med i framtida bedömningar.
          </note>
          <note>
            Genom insatserna internationellt utvecklar vi också förmågan
            att samverka med andra länder. Kunskapen vi får i internationella
            insatser stärker förmågan och kvaliteten i försvaret även här
            hemma.
          </note>
          <note>
            Jag hoppas att det föreligger enighet i tankesättet att vårt
            svenska försvar inte enbart kan utvecklas genom olika övningar.
            Samma förband ska vara tillgängliga för insatser såväl nationellt
            som internationellt. Det svenska försvaret kommer i framtiden
            att vara uppbyggt utifrån bataljonstridsgrupper med bevarad brigadledningsförmåga.
          </note>
          <note>
            Jag har sett att Socialdemokraterna också har efterlyst en internationell
            strategi för våra internationella insatser. Då måste man grovt
            ha missat att vi antog en sådan här så sent som i våras.
          </note>
          <note>
            Fru talman! I dag på förmiddagen har Socialdemokraterna varit
            med och sagt ja till en utökning av Afghanistanstyrkan och ja
            till fortsatt verksamhet i Kosovo detta i det sammansatta försvars-
            och utrikesutskottet. Samtidigt har Socialdemokraterna i sin budget
            föreslagit att vi ska upphöra med Kosovoinsatsen. Alltså fattas
            det nu pengar, eller rättare sagt ännu mer pengar, i Socialdemokraterna
            budgetalternativ.
          </note>
          <note>
            Min partikollega Nils Oskar Nilsson kommer senare att ta upp
            det som gäller våra internationella insatser.
          </note>
          <note>
            Fru talman! Mycket glädjande är att hemvärnet eller de nationella
            skyddsstyrkorna i framtiden får en tyngre och viktigare uppgift
            än tidigare. Vi vet ju hur hemvärnet har behandlats under Socialdemokraterna
            tolv år vid makten.
          </note>
          <note>
            När jag kom in i riksdagen 1994 fanns det 120 000 personer i
            hemvärnet. Sedan har vad man skulle kunna kalla för en slakt av
            hemvärnet skett. 120 000 blev 100 000, det blev 90 000, det blev
            80 000, det blev 70 000, det blev 60 000, det blev 50 000, det
            blev 40 000 och nu är det nere i ca 35 000. Och nu har vi sagt
            halt.
          </note>
          <note>
            Där har ni en bakgrund till och en historiebeskrivning av hur
            det har varit inom det svenska hemvärnet, som nu Socialdemokraterna
            skriver entusiastiska motioner om. Man bör känna till bakgrunden
            och veta hur Socialdemokraterna har hanterat hemvärnet. Då får
            man en aningen fadd smak i munnen när man läser alla entusiastiska
            motioner som socialdemokrater skriver där de hyllar hemvärnet.
            Nu, i opposition, hyllar de alltså de män och kvinnor som numerärt
            sett har slaktats år efter år. Det ger knappast någon trovärdighet.
          </note>
          <note>
            Fru talman! Alliansen är garanten för att inga nya nedläggningar
            kommer vare sig av förband ute i landet eller av hemvärnets numerär
            detta under innevarande mandatperiod. Vad som sedan sker kan nog
            ingen i denna kammare sia om. Ingen vet hur stora försvarsanslag
            som kommer och som behövs.
          </note>
          <note>
            Vi känner i dag inte till de framtida behoven Vi har däremot
            fått oroande signaler. Om det skulle bli ett maktskifte skulle
            det självfallet bli kraftiga nedskärningar igen i försvarsbudgeten.
            Helgens besked om att tre vänsterpartier, tre röda partier, nu
            ska ses som ett regeringsalternativ ger, som jag inledde med att
            säga, ännu större hot mot försvaret och ett kraftigt hot mot försvarsindustrin
            i Sverige. Då skulle hemvärnet åter med all rätt känna sig hotat.
            Försvarsindustrin skulle känna ett kraftigt hot. Övriga verksamheter
            skulle vara hotade av nedläggning och nedskärningar.
          </note>
          <note>
            Ta bara och läs vad Miljöpartiet och Vänstern vill skära bort
            och hur mycket de vill skära ned! Hur många tusen skulle med den
            rödgröna politiken få lämna försvarsindustrin? Ta och läs noga
            vad Vänstern vill i samarbetet kring och med EU och vad man vill
            göra med svensk försvarsindustri! Ta och läs, och lyssna på vad
            Peter Rådberg sade alldeles nyss!
          </note>
          <note>
            Det blir en nattsvart försvarsbild om man ser Socialdemokraternas
            alternativa budget och dessutom lägger till de två nya röda partierna.
            Detta kallas nu ett alternativ i svensk politik.
          </note>
          <note>
            Karin Enström kommer i sitt anförande senare att ta upp bland
            annat frågorna om personalförsörjning. Låt mig i alla fall konstatera
            för det gäller personalbiten i allra högsta grad att en klar besvikelse
            är det stora antal tjänster som Högkvarteret har och utvecklingen
            i en tid då vi har minskat i försvaret totalt. Jag bad riksdagens
            utredningstjänst att ta fram siffror på antalet årsanställda på
            Högkvarteret. Jag noterar med stor besvikelse att antalet anställda
            inte har minskat, utan ökat.
          </note>
          <note>
            Jag satt själv med i den så kallade Peter Lagerblad-utredningen
            under Socialdemokraternas tid. Där trodde vi att vi var helt eniga
            om att antalet anställda i Högkvarteret skulle skäras ned. Men
            så blev det inte. Det påstods då, under Socialdemokraternas tid
            i Försvarsdepartementet, att just Högkvarteret skulle bantas.
            Sådana besparingar räknades också in i budgeten. Men nu har vi
            facit: Medan förbanden runt om i landet lades ned svällde Högkvarteret.
          </note>
          <note>
            Åren 2003, 2004 och 2005 var siffran mellan 1 250 och 1 330 anställda
            för att vara 1 300 år 2006 och öka till 1 352 år 2007. Här måste
            det ske någonting! Det Socialdemokraterna inte lyckades med måste
            vi nu ha som ett mål. Jag hoppas att vi är flera som ställer upp
            bakom detta. Jag kan bara konstatera att byråkratin tyvärr har
            fått svälla på bekostnad av förmågan. Nu måste det ställas hårdare
            krav om en minskning av overheadkostnaderna, som man kan kalla
            Högkvarterets kostnader för.
          </note>
          <note>
            Fru talman! Låt mig också säga något om samhällets krisberedskap.
            Den stärks och den utvecklas. Den 1 januari 2009 börjar den nya
            myndigheten sin verksamhet en myndighet mot olyckor och kriser.
            Myndigheten för samhällsskydd och beredskap, MSB, ska utveckla
            och stödja samordningen av samhällets krisberedskap och lägga
            stort fokus på att utveckla det tvärsektoriella perspektivet detta
            för att snabbt kunna ta den sammanhållande och stödjande rollen
            före, under och efter en kris.
          </note>
          <note>
            Dagens breda hotbild känner inga gränser och påverkar många länder
            samtidigt. Det är inte möjligt att se en militär konflikt i vårt
            närområde som enbart skulle påverka ett land eller behöva mötas
            av ett land enskilt. Det är genom samarbete som vi bäst stärker
            de nordiska ländernas säkerhet.
          </note>
          <note>
            Samarbetet inom försvaret i Norden är viktigt. Vi delar geografi
            och de utmaningar som finns i vårt närområde. Vi har liknande
            säkerhetspolitiska mål och uppgifter. Även om några av våra grannar
            är medlemmar i olika organisationer finns det mycket vi kan göra
            tillsammans. Vi bidrar alla till FN, EU eller Nato. Som en följd
            av den internationella politikens utveckling har situationen i
            vårt närområde förändrats markant de senaste 20 åren.
          </note>
          <note>
            Vi står i dag inför bredare och mer sammansatta säkerhetsutmaningar
            än tidigare. Situationen kring och i Östersjön har förändrats.
            Östersjön kantas i dag av EU- och Natoländer och har 50 000 fartygsrörelser
            per år och fördubblade oljetransporter. Arktis- och Barentsregionerna
            genomgår stora förändringar. Klimatförändringarna leder till nya
            trafikleder och till att nya naturtillgångar tillgängliggörs.
            Flera länder har stora intressen i området.
          </note>
          <note>
            Den strategiska rollen för vår region har ökat. Vi i Norden står
            alla inför liknande förändringar. Här är samarbete A och O. Ett
            sådant samarbete gynnar också försvarsindustrin i Norden en nog
            så viktig bit. Det behövs nu konkreta nedskrivna och framförhandlade
            samarbetsobjekt och projekt.
          </note>
          <note>
            I en gemensam vision av det nordiska samarbetet skulle man kunna
            se gemensamma truppbidrag för internationella insatser, gemensam
            utveckling, anskaffning, underhåll och vidareutveckling av försvarsmateriel,
            gemensam officersutbildning och gemensamma övningar. Detta är
            några exempel. Det som är mycket viktigt är att försvarsindustrin
            kan dra nytta av ett starkare nordiskt samarbete.
          </note>
          <note>
            Fru talman! Ännu än gång tar jag upp en viktig del: Hur ser alternativet
            i svensk försvarspolitik ut? Finns det något riktigt alternativ?
            Nej, man kan konstatera att det inte finns något trovärdigt alternativ.
            Det finns tre oppositionspartier, men de spretar åt alla håll
            i sina förslag.
          </note>
          <note>
            Det enda man tydligen är överens om gäller försvarsmusiken. Det
            är en fråga som varken under Socialdemokraternas tid vid makten
            eller nu är en fråga för riksdagen. I veckan fattade dessutom
            Försvarsmakten ett beslut i denna fråga. Vi har också i vår text
            påpekat de kulturvärden som finns i försvarsmusiken.
          </note>
          <note>
            I övrigt är det illa ställt med gemensam syn. Låt mig först notera
            att det är en helt unik situation i meningen att Vänstern har
            mer pengar i sin försvarsbudget än vad Socialdemokraterna har.
            Det är unikt. Jag tror att det är första gången i modern tid i
            denna kammare som det är så. I varje fall borde det få Socialdemokraterna
            att tänka till. Hur hamnade man där?
          </note>
          <note>
            Vid ett regeringsskifte hemska tanke ser jag situationen där
            vice statsminister Lars Ohly kallar till sig Mona Sahlin och säger:
            Vi måste satsa mer på försvaret. Snacka om omvända roller!
          </note>
          <note>
            Socialdemokraterna vill alltså skära ned budgeten med drygt 5
            miljarder på tre år. Vänstern vill skära med 4 miljarder och Miljöpartiet
            vill skära med 8 miljarder. Så ser alternativen ut i svensk försvarspolitik.
            Det är det som kallas alternativet de som vill agera tillsammans
            efter nästa val.
          </note>
          <note>
            I fråga om enskilda anslag vill Vänsterpartiet öka förbandsverksamheten
            medan Socialdemokraterna och Miljöpartiet vill minska. Socialdemokraterna
            och Vänsterpartiet minskar anslagen till internationella fredsinsatser
            samtidigt som Miljöpartiet vill öka.
          </note>
          <note>
            Är det någon som efter den summeringen av tre olika budgetalternativ
            kan påstå att det finns ett alternativ till alliansens försvarspolitik?
            Är det någon som efter anförandena av Anders Karlsson, Gunilla
            Wahlén och Peter Rådberg kan påstå att ni fann någon röd tråd
            i försvarsfrågan i det röda laget? Nej.
          </note>
          <note>
            Jag undrar hur Socialdemokraterna har kommit fram till att det
            går att spara 400 miljoner år 2010 och 800 miljoner år 2011 på
            bland annat logistikprocessen eller Försvarsmaktens stödverksamhet,
            som man skriver i sitt särskilda yttrande. Ingen i den här salen
            motsätter sig att det görs rationaliseringar. Detta är bland annat
            detta som Marie Hafström ser över just nu. Det vore intressant
            att få veta hur ni kom fram till siffrorna 400 respektive 800
            miljoner.
          </note>
          <note>
            Jag tittade lite i fjolårets protokoll, och i fjolårets debatt
            påstod ni att ni hade tre ledord som var viktiga, nämligen analys,
            underlag och beredning. Jag vill självfallet uppmana Anders Karlsson
            att berätta för oss hur ni kommer fram till de här siffrorna.
            Hur ser analysen av de här underlagen ut? Hur är beredningen av
            detta? Eller har ni bara slagit till med en siffra vilken som
            helst? Det ska bli väldigt intressant att höra svaret.
          </note>
          <note>
            Nej, fru talman, det finns inget alternativ till alliansens försvarspolitik.
            För Socialdemokraterna har det gått riktigt illa i årets tänk
            när det gäller försvaret. Man hamnar alltså under det anslag som
            Vänstern anser vara ett minimum. Bara det att man har lägre anslag
            än Vänstern är ett tecken på att det gått snett. Ännu mer snett
            går det då man går med på en fortsättning i Kosovo, som i och
            för sig är glädjande, där det inte finns några pengar anslagna
            i budgeten.
          </note>
          <note>
            Jag vill därmed yrka bifall till förslaget i betänkandet och
            avslag på reservationerna.
          </note>
          <note>
            Fru talman! Jag vill också passa på att här framföra ett tack
            till försvarsutskottets kansli. Det är ett litet kansli men ett
            alert kansli. Jag vill tacka för gott samarbete och ett gott arbete
            under det gångna året.
          </note>
          <note type="speaker">
            Anf. 158 PETER RÅDBERG (mp) replik:
          </note>
          <note>
            Fru talman! Det lackar mot jul. Det kunde man höra på Rolf Gunnarssons
            tal. Vi ska ha allting, och vi ska ha allting samtidigt. Det ska
            vara både nationellt och internationellt. Den politik som du har
            pratat om har ju havererat, och den havererar hela tiden. Du har
            ett underskott år efter år. Ni kan inte prioritera. Miljöpartiet
            försöker säga att vi ska bygga upp ett försvar utifrån den hotbild
            som finns. Rolf Gunnarsson pratar inte om någon hotbild. Han pratar
            om allting hela tiden. Vi ska ha ett försvar för att skydda Sverige,
            och vi ska ha ett internationellt försvar. Men vad är hotbilden,
            Rolf Gunnarsson? Kan du förklara det?
          </note>
          <note>
            Man bygger inte upp ett företag om man inte vet vilka kunder
            man ska inrikta sig mot. Man satsar inte på alla kunder samtidigt.
            Det är inte annorlunda med försvarspolitiken. Grundproblemet i
            regeringens försvarspolitik är att jag inte ser någon blå, röd
            eller grön linje. Det spretar åt alla håll.
          </note>
          <note>
            Sedan säger Rolf Gunnarsson att vi inte lägger ned några förband.
            Nej, och det är precis det som den här bilden innebär. Jag sade
            alldeles nyss att försvarsministern hade en tanke på att göra
            om detta, men han gjorde halt på grund av konflikten i Georgien.
            Håller inte Rolf Gunnarsson med om att om vi ska blicka utåt och
            vara med på internationell basis får vi också ha ett förband som
            verkar i den riktningen.
          </note>
          <note>
            Min fråga till Rolf Gunnarsson är: Vilken hotbild ser Moderaterna?
            Miljöpartiet har lagt fram en 30-sidig motion där vi förklarar
            vad hotbilden är. Sedan riktar vi in vår politik mot just den
            hotbild som finns. Det är väl så man ska bedriva svensk försvarspolitik?
          </note>
          <note type="speaker">
            Anf. 159 ROLF GUNNARSSON (m) replik:
          </note>
          <note>
            Fru talman! Vi ska få en redovisning i utskottet på tisdag av
            vad som hände i Georgien och den bit av hotbilden som ingår där.
            Sedan har vi inriktningspropositionen, Peter Rådberg, där det
            ska tas upp hur försvaret ska se ut i framtiden. Jag sade att
            vi ska ha ett starkt, effektivt insatsförsvar med tillgänglighet
            och användbarhet hemma och borta, här och nu. Vi förstärker förbandsverksamheten.
            Jag är medveten om att ni inte vill det. Ni vill inte särskilt
            mycket med så mycket besparingar.
          </note>
          <note>
            Försvarets förmåga till internationella fredsinsatser fördubblas.
            Vi har en satsning på försvaret. Peter Rådberg säger att det har
            varit underskott år efter år. Vi har bara suttit i regeringen
            i två år. De andra underskotten var ni med om. Ni hade folk i
            departementet på den tiden. Det var kraftiga underskott. Det var
            ständigt stora svarta hål. Dem får du prata om med dina partikamrater
            som jobbade i departementet på den tiden.
          </note>
          <note>
            Jag hoppas att du inte fann någon röd linje i mitt tal. Det är
            nog åt andra hållet.
          </note>
          <note>
            Jag tycker att det är jättebra att det inte ska vara några nedläggningar.
            Det här halt på platsen nu. Jag tycker att det har varit tillräckligt
            mycket oro under de här tolv åren med 5060 nedläggningar av förband
            och enheter. Det har varit tillräckligt oroligt att ha haft det.
            Det är ett väldigt bra besked. Jag har inte träffat samma personer
            som Anders Karlsson, utan jag träffar betydligt lugnare människor.
            Jag vet inte vad det kan bero på. Vi har också gjort rätt många
            resor och inte hört det.
          </note>
          <note>
            Inriktningspropositionen ska ge svaret på hur det ska se ut på
            längre sikt. Det är rätt fantastiskt egentligen att ni ändå, utan
            att ha den inriktningen på längre sikt, kan slå till och pruta
            8 miljarder. Det är jag imponerad av, om jag nu ska vara imponerad
            av någonting så här till jul.
          </note>
          <note type="speaker">
            Anf. 160 PETER RÅDBERG (mp) replik:
          </note>
          <note>
            Fru talman! Jag får tacka för det lilla. Om vi ska slå oss för
            bröstet, Rolf Gunnarsson, så försöker Miljöpartiet på 30 sidor
            analysera vilken hotbild vi har, och sedan lägger vi vår politik
            efter den. Regeringen hade en ambition att titta på förbandsverksamheten,
            men ni orkade inte. Ni gjorde halt och förstärker den helt plötsligt,
            och så gör ni bådeoch. Ni kör samma politik som vi har misslyckats
            med under väldigt många år. Var ligger det nya i er politik?
          </note>
          <note>
            Rolf Gunnarsson har väldigt svårt att svara på frågan vad hotbilden
            är. Vilken är hotbilden, och hur ser Moderaternas politik ut för
            just den hotbilden? Miljöpartiet har sagt att vi kan spara rätt
            mycket på materialkostnaderna. Där ligger en stor del av dessa
            8 miljarder som du pratar om under femsju år. Om halva försvarsbudgeten
            går till material, och JAS ligger väl på ungefär 25 procent av
            den totala budgeten, är det klart att vi kan spara. När nu JAS
            Gripen, E/F-varianten, kraschade i Norge har vi en möjlighet att
            tänka om. Kan inte Rolf Gunnarsson förstå att vi kanske kan göra
            om försvarspolitiken så att vi kan rikta oss mot internationella
            insatser och stärka freden både borta och hemma genom att vara
            där och vara lite effektiv när det gäller ekonomin? Er politik
            betyder i det här fallet att ni kommer att köra samma politik
            i dag som ni gjorde i går, och i går misslyckades ni. Det är skillnaden
            mellan Miljöpartiets politik och regeringens.
          </note>
          <note type="speaker">
            Anf. 161 ROLF GUNNARSSON (m) replik:
          </note>
          <note>
            Fru talman! Det låter fortfarande som vi har suttit vid makten
            ett antal år. Besvikelsen måste vändas mot er själva som satt
            i departementet under många år. Vi har en fördubbling av förmågan
            när det gäller internationella insatser de närmaste åren. Jag
            är tveksam till om Peter Rådberg kommer att haka på de internationella
            insatser som vi ger oss ut på, utan det blir nog reservationer
            om att inte ställa upp på dem.
          </note>
          <note>
            Peter Rådberg försökte säga att det var på lång sikt man skulle
            spara detta. Det är på tre år som man ska spara 8 miljarder. Det
            är en bit i den här röda trion nu. Det skulle vara intressant
            att höra om ni, som har skissat på andra siffror i er 30-sidiga
            motion, har räknat på hur mycket det skulle betyda i antalet tjänster
            på förband och inom försvarsindustrin. I de trakter där Peter
            Rådberg och i andra trakter där det finns försvarsindustri tror
            jag att man verkligen har blivit skrämd av siffran 8 miljarder.
            Framför allt har man nog blivit mer skrämd efter söndagens besked
            om att det nu är en trio som ska ha ett gemensamt alternativ,
            som man säger.
          </note>
          <note>
            Det ska bli intressant. Ni behöver nog ett rejält samordningskansli.
            Om det hemska tanke blir regeringsskifte tror jag att samordningskansliet
            kommer att dra väldigt mycket resurser.
          </note>
          <note type="speaker">
            Anf. 162 ANDERS KARLSSON (s) replik:
          </note>
          <note>
            Fru talman! Rolf Gunnarsson, du blandade in Afghanistan och Kosovo
            i den här debatten. Vi har faktiskt ansträngt oss väldigt mycket
            i det sammansatta utskottet för att hitta gemensamma lösningar.
            Det har vi gjort av det skälet att vi skickar ut svenska män och
            kvinnor utomlands för att göra internationella insatser för att
            skapa fred och stabilitet.
          </note>
          <note>
            Det har vi gjort. Vi har varit mycket tydliga och sagt att eftersom
            vår budget har fallit vill vi ändå vara med och forma det betänkande
            om den internationella insatsen i Kosovo som sedermera ska debatteras
            här i riksdagen. Det är faktiskt så vi har gjort. Vi tycker att
            det är viktigt när vi skickar ut någon.
          </note>
          <note>
            Ni har regeringsmakten. Men vi fick också igenom väldigt många
            förslag. Vi blev överens om väldigt mycket eftersom vi gav och
            tog över bordet för det viktiga uppdrag som finns i de olika länderna.
          </note>
          <note>
            Jag tycker inte att vi ska politisera för mycket i den frågan
            och säga att vi inte hade pengar. Vi hade inte pengar till Kosovo.
            Dem hade vi tagit bort i vårt budgetalternativ. Vi har heller
            inte reserverat oss i dag i budgeten på försvarsområdet. Vi ser
            den som en helhet och har lämnat ett särskilt yttrande.
          </note>
          <note>
            Det är viktigt att säga det här och inte politisera om det. Vi
            har försökt hitta en enhetlighet. Vi har gjort det. Vi har inte
            ens reserverat oss.
          </note>
          <note>
            I Afghanistanfrågan har vi mycket nogsamt, det ser du om du läser
            vår budgetmotion, sagt att vi är beredda och har avsatt pengar
            för Afghanistan eftersom det är väldigt svårgripbart vad som händer
            där.
          </note>
          <note>
            Jag vill också ha ett bekräftande på att vi försöker hitta ett
            samförstånd på de områdena.
          </note>
          <note type="speaker">
            Anf. 163 ROLF GUNNARSSON (m) replik:
          </note>
          <note>
            Fru talman! Jag sade från talarstolen att det var bra att ni
            ställde upp i fråga om Kosovo. Likafullt fattas det pengar i er
            budget. Det är, som Anders Karlsson säger, viktigt att vi får
            så många partier som möjligt att ställa upp i alla internationella
            insatser där vi skickar män och kvinnor. Det sade vi också på
            hearingen om Afghanistan häromdagen. Den delen är vi helt ense
            om. Den enigheten finns åtminstone bland fem partier.
          </note>
          <note>
            I och med att ni har gått så hårt fram och till och med i en
            motion skrivit att ni skulle ta bort pengarna redan vid årsskiftet
            är det bara att konstatera att det var en ganska dramatisk besparing
            ni gjorde. I budgeten för 2009 skulle ni trappa ned Kosovoinsatsen.
            De pengarna tjänar man inte, om man analyserar det. Det går inte
            att dra ned kostnaden så snabbt som ni vill, utan det är på längre
            sikt.
          </note>
          <note>
            Jag konstaterar bara att det fattas pengar i er budget. Men,
            som Anders Karlsson säger, den har fallit sönder. Den har definitivt
            fallit sönder nu när man ser på det nya svenska röda alternativet.
            Då är det totalt sönderfall med 8 miljarder.
          </note>
          <note>
            Anders Karlsson har en chans till att på två minuter tala om
            hur han funderar nu. Den oro som han hade kan inte ha blivit mindre
            när uppgörelsen gjordes i helgen med tre partier där ett parti
            har 8 miljarder i underskott. Då måste Anders Karlsson ha blivit
            ännu mer oroad och börjat fundera allvarligt på hur det ska gå
            till att göra en försvarsbudget med två av hans nya röda kolleger.
          </note>
          <note type="speaker">
            Anf. 164 ANDERS KARLSSON (s) replik:
          </note>
          <note>
            Fru talman! Det är intressant att höra borgerligheten man har
            kallat er kartell.
          </note>
          <note>
            Vi har haft socialdemokratisk regering mesta tiden av 1900-talet.
            De har lagt en budget varje år på alla områden. Det har visat
            sig att Sveriges utveckling har varit oerhört framgångsrik på
            alla områden. Vad skulle ha förändrats för att vi har passerat
            in i ett nytt århundrade så att vi inte skulle kunna göra en budget
            även på försvarsområdet 2010 eller 2011, då vi tillträder, vilket
            jag hoppas att vi gör?
          </note>
          <note>
            Jag vill ställa en fråga till Rolf Gunnarsson. Det handlar om
            anslagsstruktur. Vi har gjort ett tillkännagivande till den socialdemokratiska
            regeringen och till den borgerliga regeringen och sagt att vi
            vill ha en annan anslagsstruktur till försvarsutskottet för att
            vi ska utöva kontrollmakt. Det står i regeringsformen att det
            är så.
          </note>
          <note>
            Vi har varit överens om det varje gång. I dag kan man konstatera
            att regeringen lämnar tydligare underlag till OSSE än till Sveriges
            riksdag. Hur är det möjligt att kunna ge bättre underlag till
            OSSE än till Sveriges riksdag?
          </note>
          <note>
            Vad är det som gör att du och dina kolleger säger: Nej, vi behöver
            inte göra något tillkännagivande mer?
          </note>
          <note>
            Är ni nöjda med den redovisning som kommer från regeringen i
            dag? Det blir intressant att höra.
          </note>
          <note>
            Varför kan man lämna tydligare redovisning till OSSE än till
            Sveriges riksdag?
          </note>
          <note>
            Det är två frågor, Rolf Gunnarsson.
          </note>
          <note type="speaker">
            Anf. 165 ROLF GUNNARSSON (m) replik:
          </note>
          <note>
            Fru talman! Jag fick inte svar på frågan hur ni hade kommit fram
            till summorna 400 och 800 miljoner som det skulle vara så intressant
            att veta att det fanns beredning och underlag för. Det fick jag
            aldrig veta. När man går härifrån får man tyvärr tro att ni har
            höftat till någon summa och då blev det 400 och 800 miljoner.
          </note>
          <note>
            När det gäller anslagsstrukturen blev vi nöjda. Jag erkänner
            gärna att vi inte blev totalt nöjda, men vi blev nöjdare än vad
            vi någonsin har varit. Det räckte för att vi skulle komma över
            gränsen för tillkännagivanden.
          </note>
          <note>
            Jag håller med Anders Karlsson. Så har det varit. Vi har gjort
            tillkännagivanden. Anders Karlsson har rätt beskrivning. Vi blev
            nöjda, men inte tillräckligt.
          </note>
          <note>
            Jag lovar att vi ska jobba vidare med det här, så får vi se när
            vi står här nästa år till jul om vi har förbättrat det här ytterligare
            ett steg. Det är min förhoppning.
          </note>
          <note>
            Sedan kommer vi till Anders Karlssons nya dåliga sällskap. Mina
            föräldrar sade: Passa dig för dåliga vänner.
          </note>
          <note>
            Ni har hamnat i ett rött lag där ni får det besvärligt. Den oro
            som du inledde dagens anförande med finns i förband och i försvarsindustrin.
            Jag tror att Anders Karlsson som innerst inne är försvarsvän och
            tillhör den delen av Socialdemokraterna allvarligt har funderat
            på hur det ska gå att ha med Peter Rådberg och Miljöpartiet. Det
            är 8 miljarder inte miljoner, som någon sade i frågestunden som
            ska sparas.
          </note>
          <note>
            Någon tanke tror jag att Anders Karlsson har haft på hur han
            har kunnat hamna med en mindre besparing än Gunilla Wahlén och
            Vänsterpartiet. Jag tror att Anders Karlsson som försvarsvän har
            de funderingarna när han studerar vad som har hänt senaste veckan.
          </note>
          <note type="speaker">
            Anf. 166 STAFFAN DANIELSSON (c):
          </note>
          <note>
            Fru talman! Jag kommer att något överskrida min korta beräknade
            talartid på grund av omständigheter inom min kontroll
          </note>
          <note>
            Efter första världskriget slut för 90 år sedan skulle det aldrig
            mer bli krig. Efter andra världskrigets slut för 63 år sedan har
            världskrig kunnat undvikas, och Europa har inte varit så här fredligt
            på mycket, mycket länge. Bildandet och utvecklandet av Europeiska
            unionen är den stora orsaken till detta.
          </note>
          <note>
            Kommunismens och järnridåns fall har ytterligare bidragit till
            fred och frihet, och till handel och tillväxt i hela Europa.
          </note>
          <note>
            Därför är det trist och oroande att Sveriges nära granne Ryssland
            har betydande problem i sin utveckling mot demokrati, att forna
            tiders maktambitioner åter vässas och att man i strid med folkrätten
            varit i krig med Georgien. Det lackmustest som Försvarsberedningen
            ansåg att Rysslands agerande i Kaukasus utgjorde visar blodröd
            färg.
          </note>
          <note>
            I försvars- och säkerhetsfrågor är det ett stort värde med en
            bred nationell samsyn, och här har Sverige en god och lång tradition
            att bygga på. Vid 2004 års försvarsbeslut rådde stor samstämdhet
            om försvarets inriktning, och jag hoppas att detta ska bli fallet
            även vid det kommande inriktningsbeslutet nästa år. Försvarsberedningens
            arbete har givit en bra plattform som väger tungt, vilket ju försvarsministern
            ofta har understrukit.
          </note>
          <note>
            Regeringen har lagt fram en bra försvarsbudget. Försvarsmaterielkostnaderna
            skärs ned med ca 1 miljard kronor, förbandsanslaget ökas med lika
            mycket och de fredsfrämjande internationella insatserna tillförs
            650 miljoner kronor i enlighet med alliansens utfästelse att fördubbla
            dem. Sverige är ett militärt alliansfritt land, och det är viktigt
            att vi tar vårt ansvar tillsammans med andra för att trygga fred
            och säkerhet där inbördeskrig och ofred råder. Detta gagnar givetvis
            också vår egen säkerhet på sikt. De svenska soldater, män och
            kvinnor, som ställer upp i dessa fredsmissioner är värda all beundran
            och respekt.
          </note>
          <note>
            Fru talman! Sveriges försvar ska vara insatsberett för att trygga
            säkerheten i Sverige men också på andra håll i världen där freden
            är hotad. Detta gagnar även vår egen säkerhet, och det vässar
            våra styrkors kompetens och erfarenhet.
          </note>
          <note>
            Det ställer samtidigt ökade krav på att hemvärnet i Sverige utvecklas
            till nationella skyddsstyrkor som finns över hela landet och som
            tar vara på det stora engagemang som så många hemvärnssoldater
            årligen bevisar i både militära övningar och civila kriser och
            katastrofer. Från Centerpartiets sida driver vi på för ett starkt
            hemvärn. Vi gläds åt den breda uppslutning som nu finns i Försvarsberedningen,
            i regeringens proposition och i dagens utskottsbetänkande, där
            ett enigt utskott lyfter fram hemvärnets stora betydelse och förutsätter
            att detta kommer att återspeglas i nästa års inriktningsproposition.
            Min kollega Eva Selin Lindgren kommer att utveckla det ytterligare.
          </note>
          <note>
            Sverige har som bekant en stark och mycket kompetent försvarsindustri.
            Min uppfattning är att JAS Gripen är ett av världens bästa och
            mest prisvärda stridsflygplan, sålt och leasat till ett antal
            länder som liksom Sverige är mycket nöjda med planet. Min förhoppning
            är att ett antal länder ytterligare kommer att välja Gripen i
            de pågående upphandlingarna världen över.
          </note>
          <note>
            Mot den bakgrunden, och mot det växande nordiska samarbete som
            är så angeläget, är det självfallet mycket trist att Norge verkar
            fortsätta att köpa amerikanskt. Ändå tristare är det att man på
            svårförståeliga grunder riktar stark kritik mot Gripen. Det kanske
            är för att inrikespolitiskt försvara den prioritering man gjort.
          </note>
          <note>
            Sveriges riksdag fullföljer sitt bemyndigande till regeringen
            att uppgradera åttatio Gripenplan till E/F-version, under förutsättning
            att Norge anskaffar samma vapensystem. Skulle det amerikanska
            planets pris och tillverkningsplaner förändras eller visa sig
            orealistiska kan förhoppningsvis frågan komma upp på nytt.
          </note>
          <note>
            Försvarets ekonomi har varit ansträngd men stabiliseras nu med
            denna budget. De olika beräkningar som gjorts inom Försvarsmakten
            för nedläggningar av garnisoner har skapat oro. Från Centerpartiet
            och alliansen anser vi att det är bra att de inte behöver aktualiseras.
          </note>
          <note>
            Det är värdefullt med garnisoner spridda över landet. Nedläggningar
            ger också stora omställningskostnader och kompetensförluster.
            Försvaret behöver arbetsro efter den väldiga omställning och bantning
            som man framgångsrikt har klarat av och inför de viktiga uppgifter
            man har framför sig.
          </note>
          <note>
            Arbetsro skulle man inte få om en del av de rödgröna får bestämma.
            Miljöpartiet vill närmast halvera armén från dagens elva förband
            till endast sex förband samtidigt som man dramatiskt vill minska
            försvarsanslaget på sikt med 10 miljarder kronor, det vill säga
            med 25 procent. Det är ärligt, och det är välskrivet, men det
            är samtidigt mycket allvarligt.
          </note>
          <note>
            Man brukar säga att försvaret alltid kostar ca 40 miljarder kronor,
            vilket i stora drag har gällt i rätt många år. Det innebär en
            löpande reducering i reala termer ungefär i takt med inflationen,
            vilket innebär att ambitionen från 2004 års försvarsbeslut att
            minska försvarsbudgeten med reala 3 miljarder är uppfylld med
            råge.
          </note>
          <note>
            Mot den bakgrunden är det glädjande att materielbesparingarna
            på sammantaget 2,3 miljarder fram till 2011 nästan i sin helhet
            överförs till förbandsverksamheten. Hade så inte skett hade läget
            varit fortsatt bekymmersamt.
          </note>
          <note>
            Fru talman! I enlighet med FN-stadgans principer har Sverige
            ett ansvar för att främja internationell fred och säkerhet. Vår
            säkerhet är intimt kopplad till våra grannars och Europas säkerhet.
            Det är viktigt för Sverige som militärt alliansfritt land att
            ta sitt ansvar vad gäller försvar och säkerhet på ett med länderna
            i vår omvärld jämbördigt sätt.
          </note>
          <note>
            I ett långsiktigt perspektiv är det intressant att jämföra hur
            stor andel av bruttonationalprodukten som vårt försvar tar i anspråk.
            Detta mått anges ofta i internationella jämförelser mellan olika
            länders försvarsutgifter.
          </note>
          <note>
            Nato har som ambition att medlemsländernas försvarsanslag bör
            uppgå till 2,0 procent av bnp. EU-ländernas genomsnitt är ca 1,75
            procent. Norges försvarsanslag uppgår till ca 1,6 procent av bnp
            liksom Nederländernas, medan Tyskland, Finland och Danmark ligger
            kring 1,3 procent. Sveriges försvar kostar mellan 1,2 och 1,3
            procent av bnp.
          </note>
          <note>
            Jag vill mot den bakgrunden ställa några frågor till den färggranna
            oppositionen.
          </note>
          <note>
            Miljöpartiet vill på några år sänka det svenska försvarets andel
            av bnp till långt under 1 procent, en nedskärning med 10 miljarder
            kronor. Hur tror ni att det skulle uppfattas av länderna i vår
            omvärld, eller av det svenska folket? Spelar ni inte något av
            rysk roulett med Sveriges säkerhet? Är ni verkligen mogna att
            ta ett eventuellt regeringsansvar?
          </note>
          <note>
            Vänsterpartiet ville i fjol att årets budget skulle vara 4,4
            miljarder lägre än vad den faktiskt är. Det är en dramatisk minskning.
            Inför 2009 har Vänsterpartiet glädjande nog nöjt sig med 1,3 miljarder
            mindre än regeringen, det vill säga att ni ökar er försvarsbudget
            med över 3 miljarder jämfört med förra året. Det är bra, men det
            är rätt svajigt. Ni vill också lämna EU och Sveriges internationella
            fredsinsatser och närmast krossa vår försvarsindustri. Är ni verkligen
            mogna att ta ett eventuellt regeringsansvar?
          </note>
          <note>
            Socialdemokraterna blandar vin och vatten i sina motioner. Det
            är bra att ni står bakom Försvarsberedningens slutsatser om försvarets
            inriktning med mera. Det är bra att vi är överens om värdet av
            en bred samsyn om säkerhetspolitiken, och ni skriver väl om värdet
            av att Sverige bidrar till internationell fred och säkerhet.
          </note>
          <note>
            Men det är rent ledsamt, om jag får uttrycka det så, att ni vill
            minska försvarsbudgeten, ungefär som era samarbetspartier, med
            nära 1 miljard kronor. Och ni gör det helt och hållet på just
            de internationella insatserna som ni vill dra ned från 2,5 till
            1,5 miljard kronor. Ni är det parti i Sveriges riksdag som har
            i särklass lägst ambitioner just nu för Sveriges fredsinsatser
            internationellt. Ni vill under 2009 satsa mindre än till och med
            Vänsterpartiet. Det är utomordentligt anmärkningsvärt.
          </note>
          <note>
            Det kontrasterar illa mot de vackra deklarationerna i era motioner
            och hur ni har agerat tidigare. Men man kan göra misstag. Vi är
            överens i Kosovofrågan inför nästa år, och det välkomnar jag verkligen.
            Min positiva tolkning får vara att Socialdemokraterna är på väg
            upp ur diket i denna viktiga fråga om fred och säkerhet i våra
            internationella insatser. Men det blir upp till bevis.
          </note>
          <note>
            Min fråga är ändå: Menar ni verkligen att Sverige ska minska
            sin försvarsbudget ned mot 1 procent av bnp när alla länder i
            vår omvärld tar ett större ansvar?
          </note>
          <note>
            Innebär inte vår valda alliansfrihet ett ansvar för att Sverige
            på egen hand ska ha ett tillräckligt starkt försvar? Om vi urholkar
            detta blir vi rimligen mer beroende av våra grannar och andra
            länder, vilket torde riskera den alliansfrihet som ni i så kategoriska
            termer säger er värna.
          </note>
          <note>
            Socialdemokraterna skriver i sin motion att i ljuset av den militära
            alliansfriheten är det viktigt att värna en inhemsk, stark försvarsindustri
            med hög teknologisk standard. Det ligger mycket i det. Men är
            det inte i samma ljus väl så rimligt att värna en stark och trovärdig
            försvarsbudget?
          </note>
          <note>
            En fråga till hela oppositionen är slutligen hur i herrans namn
            ni ska kunna enas i dessa allvarliga och centrala frågor om Sveriges
            utrikes-, försvars- och säkerhetspolitik.
          </note>
          <note>
            Med detta, fru talman, yrkar jag bifall till förslaget i utskottets
            betänkande och avslag på reservationerna.
          </note>
          <note type="speaker">
            Anf. 167 PETER RÅDBERG (mp) replik:
          </note>
          <note>
            Fru talman! Staffan Danielsson avslutar med att fråga hur vi
            ska komma överens. Jag tror att jag har hört det hundratals gånger
            här. Vår försvarsminister brukar säga det 1015 gånger i sitt tal
            varje gång.
          </note>
          <note>
            Jag tog för första gången själv upp den problematiken med Folkpartiet
            och Moderaterna när jag pekade på ett antal problemområden. Det
            problemet finns nog hos er också. Man ska vara lite försiktig.
          </note>
          <note>
            Jag tycker att Staffan Danielsson gör det klassiska felet. Det
            blir en sifferexercis när han räknar upp nästan halva Europas
            länder och talar om hur mycket av bnp som man satsar på försvaret.
            Det finns ingen analys av kvantitet och kvalitet i ditt resonemang.
            Jag har gång på gång, senast med Rolf Gunnarsson, försökt diskutera
            vilken er hotbild är och hur er politik ser ut utifrån denna hotbild,
            men jag fick inget svar.
          </note>
          <note>
            Jag ställer samma fråga igen. Man kan minska rätt mycket på materialkostnaderna.
            Hälften av materialkostnaderna går väl till JAS, 810 miljarder
            eller något sådant. Det finns hur mycket pengar som helst. Frågan
            är vad man ska ha alla dessa JAS-plan till när hotbilden ser ut
            som den gör. Anser Centerpartiet att vi har en hotbild som kräver
            alla dessa JAS-plan för att skydda Sverige, eller ska vi verka
            på internationell bas med helt andra medel för att stärka freden?
            Det är det huvudfrågan handlar om. Att då raljera över procent
            av bnp tycker jag blir en ganska konstig diskussion.
          </note>
          <note>
            Staffan Danielsson säger när det gäller JAS att det var synd
            att Sverige förlorade. Men så är det. JAS höll inte måttet. Det
            förlorade, tror jag, på åtta punkter av tio. Det är inte bäst
            längre. Så enkelt är det. Vi höll inte måttet. Jag tror inte att
            Norge valde det amerikanska planet för att vara snälla mot USA.
            Det var helt enkelt ett bättre plan.
          </note>
          <note>
            Min fråga till Staffan Danielsson är: Vad är er hotbild? Miljöpartiets
            hotbild utgår från den politik vi lägger, men det gör inte regeringens.
            Ni ska ju ha lika mycket av allting nästan hela tiden, och ekonomin
            har visat att det inte håller.
          </note>
          <note type="speaker">
            Anf. 168 STAFFAN DANIELSSON (c) replik:
          </note>
          <note>
            Fru talman! För att börja med det sista har en enig försvarsberedning
            varit brett överens om omvärldsanalysen och försvarets inriktning.
            Det är alltså det som ligger till grund för den budgetproposition
            som vi diskuterar inför nästa år. Där har även Miljöpartiet varit
            med. Rysslands agerande får vi titta lite extra på, men grunden
            ligger fast.
          </note>
          <note>
            Kvalitet och kvantitet är självfallet viktigt för varje försvar.
            Men det är relevant att också ha lite koll på om vi tar vårt ansvar
            för fred och säkerhet i Sverige och världen på ett rimligt sätt
            i förhållande till länderna i vår omvärld. Vi är alliansfria,
            och det ställer kanske extra krav på oss. Därför ville jag lyfta
            fram dessa, som jag tycker, rätt viktiga jämförelser. Vi ligger
            lägst av de länder jag tog fram. Vi sparar ordentligt på materiel,
            men vi återför detta till förband och internationella insatser.
            Miljöpartiet talar väl och har en mycket välskriven motion och
            intressanta resonemang, men ni vill dramatiskt skära ned det svenska
            försvaret. Det är ett bekymmer, inte bara för er och Socialdemokraterna
            utan även för Sverige.
          </note>
          <note>
            Peter Rådberg har ett väldigt starkt förtroende för norska försvarsexperter
            som utvärderar stridsflygplan. Det tror jag att man ska vara lite
            försiktig med. Norge har en lång tradition av samarbete med USA:
            Det är väl känt att det verkade luta mycket åt det amerikanska
            spåret. Samtidigt hade man inrikespolitiska diskussioner om detta.
            Man ville rättfärdiga sitt beslut, och då valde man vilket jag
            beklagar att smutskasta det svenska planet. Det tycker jag är
            ofint. Det finns en annan bild av detta, och min övertygelse är
            att JAS är högkvalitativt och klarar uppgifter både i Norge, Ungern
            och på andra håll. Norrmännen bestämmer, men jag hoppas och tror
            att JAS kommer att säljas till många andra länder.
          </note>
          <note type="speaker">
            Anf. 169 PETER RÅDBERG (mp) replik:
          </note>
          <note>
            Fru talman! Jag gör en parallell här. Om man förlorar en fotbollsmatch
            med 21 kan man skylla på domaren eller vädret. Det är precis det
            Staffan Danielsson gör: JAS var bäst, men Norge köpte ett annat
            plan ändå.
          </note>
          <note>
            Det är en dålig förklaring. Det är klart att det amerikanska
            planet var bättre på alla punkter. Tror Staffan Danielsson att
            norrmännen fejkade på något sätt? Jag tycker att det är en märklig
            diskussion. Man får vara en god förlorare.
          </note>
          <note>
            Staffan Danielsson! Du håller dig kvar vid enprocentsmålet. Det
            är det du bygger hela din politik på. Du bygger freden på någon
            form av bnp-siffra. Vi ligger lägst i Europa, sade du. Miljöpartiet
            ligger på 0,9, jag har inte räknat själv, men det kanske stämmer.
          </note>
          <note>
            Detta är helt ointressant. Ni för en politik där vi inte kan
            använda JAS-planen. De står ju på backen! Ni har halverat antalet
            timmar för JAS-flygarna. Vi har inte råd. Det är den politik Staffan
            Danielsson förespråkar. Vad har då bnp-siffran med detta att göra?
            Ni kommer ju inte ens upp i luften.
          </note>
          <note>
            Jag tycker att det är fullkomligt ointressant att räkna bnp 0,9
            eller 1,2 eller 1,3. Jag pratar kvalitet, inte kvantitet. Staffan
            Danielsson hänger sig fortfarande kvar i att vi ligger lågt i
            bnp räknat jämfört med Tyskland, Italien och så vidare. Det är
            fullkomligt ointressant.
          </note>
          <note>
            Vi för en politik där vi kan försvara varför vi drar ned de här
            miljarderna och vilken effekt vi får. Det är det vi gör.
          </note>
          <note>
            Jag vill också säga något om de elva förbanden kontra sex förband.
            Det fick vi i Miljöpartiet skäll för. Men det är precis vad regeringen
            sade, kanske inte att de skulle ned till just sex, men de skulle
            minska förbanden och titta över detta. Det var det Sten Tolgfors
            och regeringen gjorde halt inför och behöll alla regementen på
            grund av Georgienkonflikten.
          </note>
          <note>
            Regeringen har alltså varit inne på samma spår. Det är bara det
            att vi löper linan ut och säger att vi kan dra ned ett antal,
            för vi får större effekt på den internationella verksamheten.
          </note>
          <note type="speaker">
            Anf. 170 STAFFAN DANIELSSON (c) replik:
          </note>
          <note>
            Fru talman! Jag kan först säga att Miljöpartiet kanske ska regera
            med Socialdemokraterna och komma överens om satsningen på försvarsindustrin,
            eller avvecklingen av den, och hur ni ska ha det med exportstöd
            till JAS och andra högvärdiga produkter från svensk försvarsindustri.
            Det oroar mig. Det blir svårt för er att enas. Ni måste sitta
            och ta gemensamma beslut i en eventuell regering, som jag inte
            hoppas kommer till makten då.
          </note>
          <note>
            JAS är ett mycket bra, prisvärt och högkvalitativt stridsflygplan,
            exporterat och leasat till många olika länder. Vi i Sverige är
            mycket nöjda. Norge ville verkligen att JAS skulle jämföras och
            erbjudas. Jag tycker att det är trist att de har valt att presentera
            det val de har rätt att göra, men jag tycker att det är naivt
            av Peter Rådberg att ta detta som man nu säger för givet. Sanningen
            är mycket blandad, och i verkligheten var det kanske lite partiskt
            från början, vilket jag beklagar.
          </note>
          <note>
            Vi minskar Sveriges flygplansflotta. Vi hade 200 flygplan för
            några decennier sedan. Vi hade 165 flygplan bara för en liten
            tid sedan. Vi har nu minskat till 100. Det kan behövas ytterligare
            minskningar, men vi behöver ett starkt flygvapen i Sverige, i
            vår nordiska omvärld. Det är viktigt att vi upprätthåller det,
            och det finns inte dessa pengar att ta fram ur fickan och kunna
            banta Försvaret med.
          </note>
          <note>
            Det tar tid att ställa om ett försvar, och Miljöpartiet är inte
            trovärdiga när de skyndar på så fruktansvärt. Jag tycker att det
            är bra att ni är ärliga och säger att ni vill minska det svenska
            försvaret med en fjärdedel, 10 miljarder kronor, på ett antal
            år. Det är dramatiskt, och det skulle innebära att Sverige tar
            ett mycket mindre ansvar för fred och säkerhet i världen än vad
            andra länder gör. Det tror jag är mycket olyckligt, och jag tror
            framför allt att det är olyckligt att vi som ett militärt alliansfritt
            land, vilket vi är överens om att vi ska vara, gör denna prioritering.
          </note>
          <note type="speaker">
            Anf. 171 ALLAN WIDMAN (fp):
          </note>
          <note>
            Fru talman! Jag tänkte inleda med att berätta för Peter Rådberg
            att exportavtalet med Pakistan inte ingicks under den här mandatperioden
            utan under en annan mandatperiod. Jag minns att Lars Ångström,
            dåvarande försvarspolitisk talesman för Miljöpartiet de gröna,
            annonserade på sin hemsida att Miljöpartiet hade vetorätt på samtliga
            förslag som den socialdemokratiska regeringen lade fram.
          </note>
          <note>
            Frågan om BK 90 är enkel att avfärda. Sveriges regering har denna
            mandatperiod, inte den förra då debatten började, bestämt sig
            för att skriva på Osloprocessen och är därmed också indirekt förpliktade
            att hitta ersättning för de klustervapen som har varit en viktig
            del i beväpningen av det svenska stridsflyget under lång tid.
          </note>
          <note>
            Fru talman! Det här året är lite av ett mellanår i försvarspolitiken.
            Vi väntar alla med spänning på den försvarsproposition som är
            planerad att anlända till riksdagen någon gång under våren.
          </note>
          <note>
            Jag tycker ändå att det finns skäl att påpeka att många bra saker
            har skett med den borgerliga regeringen de senaste åren. Ett exempel
            som har berörts i debatten tidigare är att vi numera har en strategi
            för internationella insatser. Flera borgerliga partier, bland
            annat Folkpartiet, motionerade år efter år under den förra mandatperioden
            om denna vägledning för hur vi ska kunna hantera våra resurser
            på den internationella arenan. Konsekvent vägrade den socialdemokratiska
            regeringen att leverera ett sådant underlag, fru talman, till
            det forum som faktiskt fattar besluten om att skicka män och kvinnor
            utomlands.
          </note>
          <note>
            Vidare kan vi konstatera att vi nu har fem anslag inom utgiftsområde
            6. Under alla de år som jag har suttit i försvarsutskottet återigen
            under förra mandatperioden har ett helt enigt utskott vädjat om
            att en sådan här fördelning på flera anslag skulle ske. Men icke
            någon gång levererade den socialdemokratiska regeringen de redskap
            som försvarsutskottet behövde för att kunna utöva sin kontrollmakt.
            Det finns skäl, mot bakgrund av den positiva utveckling som ägt
            rum de senaste två åren, att vara lite mer lågmäld mot regeringen.
            Men försvarsutskottet utesluter inte på något sätt att det kan
            finnas ytterligare saker att göra också på denna punkt.
          </note>
          <note>
            Pliktutredningens delbetänkande gör klart att grunden för militär
            utbildning i Sverige i framtiden ska vara baserad på frivillighet.
            Det här kommer att få en ytterligt stor betydelse för effektivitet,
            rationalitet och tillgänglighet i det svenska försvaret. Av de
            personer som tidigare har utbildats med stöd av plikten är det
            mellan 25 och 30 procent som har velat anmäla sig till internationella
            insatser. Mellan 75 och 70 procent har alltså aldrig kommit i
            väg på det som har varit en av de tunga uppgifterna för Försvarsmakten
            under snart ett decennium. Detta är inte och har inte varit någon
            ansvarsfull hantering av skattebetalarnas pengar.
          </note>
          <note>
            Vi kan också, apropå diskussionen om hur materielanskaffningen
            ska gå till i Försvarsmakten, konstatera att vi har fått en ny
            materielförsörjningsstrategi med den borgerliga regeringen. Vi
            ska i första hand försöka förbättra det som vi har, i andra hand
            anskaffa beprövad utrustning som finns på marknaden och först
            därefter, antingen tillsammans med andra eller på egen hand, ge
            oss in i kostsam utveckling för vår anskaffning.
          </note>
          <note>
            Fru talman! I det här riksdagsårets regeringsdeklaration nämndes
            inte orden militär alliansfrihet. Däremot betonade statsministern
            hur vi bygger säkerhet mer och mer tillsammans med andra länder.
            Han betonade att det fanns en stor enighet i riksdagen om att
            om något av våra grannländer eller ett annat land i Europeiska
            unionen hotas, till exempel militärt, ska Sverige inte stå passivt.
            Han lade till att vi förväntar oss att andra länder uppträder
            på samma sätt emot oss. Det här är viktiga steg som vi nu tar
            för att på allvar förbättra vår och Europas säkerhet.
          </note>
          <note>
            Det är naturligtvis så att omvärldsläget har blivit mer oklart.
            Det är en sak att varna för väpnat våld i Kaukasus. Det är en
            helt annan sak när detta gränsöverskridande militära våld i strid
            med folkrätten också inträffar. Det måste man som försvars- och
            säkerhetspolitiker ha kapacitet att kunna förhålla sig till.
          </note>
          <note>
            Det är inte bara konflikten i Georgien. Det är naturligtvis också
            hela den efterbörd som har funnits i de internationella relationerna,
            där ett alltmer auktoritärt Ryssland, som mer och mer liknar en
            fullständig diktatur i många avseenden, hotar med att bestycka
            sina stridsenheter i Östersjön med kärnvapen. De hotar att placera
            ut medeldistansrobotar i Kaliningrad. De säger till sina grannländer:
            Ni får inte välja den säkerhetspolitiska väg som ni vill. Det
            är klart att vi måste ta intryck av detta.
          </note>
          <note>
            Fru talman! För drygt tio år sedan tog den svenska Försvarsmakten
            med politikernas goda minne, tror jag, en så kallad strategisk
            timeout. Man skulle med hänsyn till den omställning som pågick
            först få komma i ordning med saker och ting innan man tog itu
            med de operativa förmågorna. Tyvärr tror jag att denna strategiska
            timeout, som utropades under en socialdemokratisk regering, kom
            att dra ut på tiden. I dag har vi många problem i Försvarsmakten.
            Vi har ett stort antal soldater och officerare som är utbildade
            men som inte är krigsplacerade. Vi genomför inte längre några
            repetitionsövningar. Efter tvåtre år byts alla utbildade soldater
            ut. Och, fru talman, vi har en tendens att acceptera viktiga glapp
            när det gäller förbandsbestämmande materiel. Ett exempel som inträffade
            under förra mandatperioden var att vi avvecklade våra Spaningsviggar
            innan spaningskapseln till det nya JAS 39 Gripen fanns på plats.
            Det här glappet lovade Leni Björklund skulle vara några månader.
            Men månaderna blev till ett år, och året blev till flera år. Och
            vi agerade tyvärr inte resolut för att minska, eller ännu bättre
            se till att det här glappet inte uppstod.
          </note>
          <note>
            Vi har nu en utveckling i Försvarsmakten där helikopter 4, en
            verklig trotjänare i det svenska försvarets tjänst, är på väg
            att avvecklas. Detta trots, fru talman, att en ny tung helikopter,
            som skulle ta vid när vertolhelikoptrarna slutar att tjäna oss,
            har blivit allvarligt försenad upp till tio år försenad, om man
            ska vara riktigt korrekt.
          </note>
          <note>
            Vi kan inte acceptera de här glappen. Vi kan inte acceptera att
            beprövad, fungerande materiel avvecklas innan den nya är på plats.
            Vi måste ta de här problemen på allvar.
          </note>
          <note>
            Den långsiktiga styrningen av Försvarsmakten och det yttersta
            ansvaret för den verksamhet som bedrivs där vilar faktiskt på
            denna kammare. Det är vår skyldighet att granska, ifrågasätta
            och dra fram också de saker som är obehagliga eller pinsamma att
            tala om. Det är i det ljuset, Peter Rådberg, som du ska läsa min
            artikel i Svenska Dagbladet i måndags.
          </note>
          <note>
            Jag tycker mig uppfatta ett stort problem, en obalans mellan
            antal plattformar för det första, flygtid för det andra och utrustning,
            sensorer och beväpning för det tredje. Då säger du: Ni är ju oeniga.
            Det är vi alls inte. Vi har en försvarsberedning där sju partier
            gemensamt har sagt att det behövs en reduktion av antalet plattformar
            för att uppnå den här balansen. Det hjälper inte att en av de
            här tre delarna är bra eller mycket bra om de andra är svaga.
          </note>
          <note>
            Flygvapnet och stridsflyget är ett system av system. Det ska
            hänga ihop och det ska vara balanserat. Just detta att balansera
            vapengrenar mot varandra, att balansera materiel mot förbandsverksamhet
            är politikers viktigaste uppgift.
          </note>
          <note>
            Oppositionen ska enas, och jag ser med spänning fram emot denna
            process. Vi har varit igenom den. Vi vet att det är svårt och
            tidskrävande. Jag noterar att Socialdemokraterna sedan länge hävdat
            att säkerhet uppnås genom samarbete. Jag konstaterar att Vänsterpartiet
            bara under detta år har sagt nej till Salis, har sagt nej till
            SAC, har sagt nej till Eda, säger nej till OCCA, säger nej till
            Nordic Battle Group, säger nej till Partnership for Peace, säger
            nej till ISAF och säger nej till Lissabon. Det kommer att bli
            en stor utmaning.
          </note>
          <note>
            Förra året satsade Socialdemokraterna mindre än Miljöpartiet
            på det svenska försvarsanslaget. Detta år, fru talman, satsar
            Socialdemokraterna mindre än Vänsterpartiet. Jag tror inte att
            det finns någon här inne som inbillar sig att socialdemokrater
            i regeringsställning lägger fram ett förslag som innebär 5 miljarder
            i besparingar. Men det allvarliga är att det blir den nivån som
            Lars Ohly och Maria Wetterstrand kommer att ta som utgångspunkt
            när de förhandlar med Mona Sahlin.
          </note>
          <note>
            Bifall till utskottets förslag!
          </note>
          <note>
            I detta anförande instämde Gunnar Andrén (fp).
          </note>
          <note type="speaker">
            Anf. 172 PETER RÅDBERG (mp) replik:
          </note>
          <note>
            Fru talman! Jag måste fråga Allan Widman om Norgeaffären, för
            det sätter lite fokus på materielinskaffningen. Du ger i din artikel
            och du har sagt det tidigare, vet jag, men inte så uttalat intryck
            av att vi ska minska den svenska JAS-flottan. Du säger också att
            det ska vara slut med industri- och sporthänsyn i JAS-projekten.
            Vad får detta för konsekvenser i Folkpartiets försvarspolitik?
            Jag försöker jämföra med Moderaterna. De har åtminstone inte gett
            en bild av det. Folkpartiet går väl ett steg till.
          </note>
          <note>
            Står du fast vid att minska JAS-flottan utifrån det som debattartikeln
            handlade om?
          </note>
          <note>
            Det andra jag måste fråga Allan Widman om är om han delar försvarsministerns
            uppfattning om att ompröva hela den svenska försvarspolitiken
            på grund av Georgienkonflikten. Det var precis så försvarsministern
            sade. Han var beredd att göra 180 grader för det här femdagarskriget,
            ett krig som vi alla naturligtvis ser mycket allvarligt på. Men
            frågan är vilka konklusioner man drar av detta. Det är det som
            är intressant. Den debatten hade jag med Staffan Danielsson. Man
            kan ha visioner och tankar, men vad drar du för politiska slutsatser
            av det?
          </note>
          <note type="speaker">
            Anf. 173 ALLAN WIDMAN (fp) replik:
          </note>
          <note>
            Fru talman! Jag var mycket noga med att poängtera att en helt
            enig försvarsberedning, inte minst, ska jag säga, påhejad av Miljöpartiet,
            tycker att man får se över balansen inom flygvapnet mellan antalet
            plattformar å ena sidan och utrustning, flygtid med mera å den
            andra. Jag upplever inte att det är någonting oerhört kontroversiellt
            i denna kammare, och alla partier är representerade i Försvarsberedningen.
          </note>
          <note>
            Jag vill inte försvaga det svenska flygvapnet. Jag är övertygad
            om att för att det ska kunna fylla sin viktiga roll som jag skriver
            i min artikel är det den viktigaste komponenten i försvaret av
            det svenska luftrummet är det viktigt att våra piloter är välövade.
            Det är viktigt att våra flygplan har tillgång till en bred uppsättning
            av vapen men också att de uthålligt kan använda dem under längre
            tid.
          </note>
          <note>
            Peter Rådberg säger att det inte finns någon hotbild. Varför
            skriver Allan Widman att den viktigaste uppgiften är att försvara
            Sverige? Ja, utgångspunkten är naturligtvis att vi just nu gynnar
            svensk och internationell säkerhet genom att ta itu med de oroshärdar
            som finns runt omkring på jorden. Men självklart har vi inte byggt
            upp ett försvar som kostar 40 miljarder med över hundra stridsflygplan
            och över hundra tunga stridsvagnar enbart för att vara ute internationellt.
            Vi vet inte vad framtiden innehåller, Peter Rådberg. Även om vi
            inte ser hoten just nu måste vi ha handlingsfrihet om de dyker
            upp. Vi kan konstatera att vi lever i en värld där det blir allt
            svårare att avläsa vad som händer månad för månad. Då skaffar
            vi oss den försäkring som också innebär att ytterst på svensk
            jord kunna försvara vår demokrati. Jag vet att Miljöpartiet inte
            ser så långt in i framtiden eller vill ta höjd för eventualiteterna.
          </note>
          <note type="speaker">
            Anf. 174 PETER RÅDBERG (mp) replik:
          </note>
          <note>
            Fru talman! Jo, vi ser exakt så långt fram, Allan Widman, men
            frågan handlar om var man lägger fokus någonstans, på internationell
            verksamhet eller på svensk verksamhet. Folkpartiet drar ett steg
            åt det andra hållet och markerar att först ska vi skydda Sverige
            och sedan eventuellt ska man gå ut. Det är den bild som du ger.
            Det var därför jag ställde frågan.
          </note>
          <note>
            Men problemet med er försvarspolitik, Allan Widman, är att flygplanen
            står still på backen, som du skriver i artikeln. Vad beror detta
            på? Det är naturligtvis en kostnadsfråga. Vi har helt enkelt inte
            råd. Då kommer vi in på materieldiskussionen. Är det relevant
            att satsa så mycket pengar på till exempel JAS-projektet när planen
            inte ens kommer upp? Vi måste göra någonting. Det är Miljöpartiets
            långsiktiga tanke att vi kanske får dra ned på materielbudgeten
            för att helt enkelt kunna utnyttja resurserna, flygtid bland annat.
          </note>
          <note>
            Det problem jag ser med regeringens politik är att ni har samma
            politik i dag som ni hade i går, en ekonomi i obalans. Jag ser
            inget djärvt drag. Det skulle ha kommit en inriktningsproposition,
            men Georgienkriget satte stopp för detta.
          </note>
          <note>
            Jag har en fråga till Allan Widman angående BK 90. Jag är glad
            över Folkpartiets inställning till detta. Nästa steg är ratificering
            av beslutet, och sedan kommer skrotning. Det är en lång väg att
            vandra på den punkten.
          </note>
          <note>
            Jag skulle vilja fråga Allan Widman: Är du beredd att driva på
            just ratificeringen av detta och framför allt skrotning av BK
            90?
          </note>
          <note type="speaker">
            Anf. 175 ALLAN WIDMAN (fp) replik:
          </note>
          <note>
            Fru talman! Jag tror att varje gång Sverige har gjort ett åtagande
            internationellt har vi varit väldigt duktiga på att se till att
            infria det åtagandet. Jag hyser inga som helst tvivel på den punkten.
          </note>
          <note>
            Peter Rådberg säger att Folkpartiet tonar ned internationell
            verksamhet. Folkpartiet sitter i en regering som har fördubblat
            anslaget till internationell verksamhet under den här mandatperioden,
            vilken vi bara kommit halvvägs på.
          </note>
          <note>
            Det här har naturligtvis stor betydelse för att hävda internationell
            säkerhet, men det har också väldig betydelse för den svenska försvarsförmågan.
            Det är bara i Afghanistan, det är bara i Tchad som vi får ett
            kvitto på att vår materiel fungerar, att vår personal är tillräckligt
            väl utbildad. Därför är det inte någon motsättning mellan det
            nationella och det internationella.
          </note>
          <note type="speaker">
            Anf. 176 ELSE-MARIE LINDGREN (kd):
          </note>
          <note>
            Fru talman! Jag har suttit och lyssnat i ett par timmar på debatten,
            och jag har med intresse noterat att Socialdemokraterna nu vädjar
            om en bred enighet. Min tanke och reflexion är att man månntro
            känner sig lite obekväm i den nya vänsterkartell som ska uppstå.
            Jag förstår det mycket väl.
          </note>
          <note>
            Fru talman! Kriser och katastrofer inträffar, det vet vi. Däremot
            vet vi nästan aldrig i förväg vad och när och vilka konsekvenserna
            blir. Ändå, och kanske just därför, måste var och en vara beredd
            på att även vi själva kan drabbas.
          </note>
          <note>
            Skydd och säkerhet är en del av välfärdsfrågorna. Om förebyggande
            och förberedande åtgärder uteblir kan det kosta åtskilligt. Det
            gäller inte minst det svårbokförda mänskliga lidande som måste
            tas med i beräkningen, liksom undergrävandet av myndigheters trovärdighet
            med allmänhetens ögon sett. Det gäller att arbeta smartare. Det
            behövs en god krishanteringsförmåga, men vi behöver också ett
            mer robust och mindre sårbart samhälle. Hos den enskilda människan
            sitter sårbarheten ofta i huvudet. Redan medvetenheten om att
            livshotande situationer inträffar, ofta utan förvarning, ökar
            vår förmåga att klara oss. Den som utövar mental beredskap vet
            hur man skyddar och räddar liv, hur man ger medmänskligt stöd
            och hur man avlastar myndigheter. Det är en oumbärlig tillgång
            för samhället.
          </note>
          <note>
            Därför, fru talman, är det viktigt att den nya myndigheten för
            samhällsskydd och beredskap ges bästa förutsättningar tillsammans
            med hemvärn och frivilligorganisationer. Dessa är viktiga aktörer
            när det gäller krisberedskap.
          </note>
          <note>
            Herr talman! När det gäller hemvärnet de nationella skyddsstyrkorna
            noterar jag att det finns en bred enighet i utskottet. Det är
            glädjande. Hemvärnet de nationella skyddsstyrkorna kan verka inom
            såväl fred, kris som krig. Dess uppgift är att skydda, bevaka
            och ytövervaka. För detta ändamål är huvuddelen av hemvärnssoldaterna
            utbildade och certifierade skyddsvakter. Det sker för att de över
            tiden ska kunna skydda och bevaka olika typer av skyddsobjekt.
          </note>
          <note>
            Sverige har ett mycket stort antal skyddsvärda objekt. Det gäller
            naturligtvis militära objekt men också civil skyddsvärd infrastruktur.
            Även vid en liten hotförändring kan behovet av att snabbt över
            tiden och med god uthållighet förstärka samhället med bevakning
            av väsentlig infrastruktur som hamnar, flygplatser, elförsörjning,
            vattenförsörjning och vitala samhällsfunktioner bli aktuellt.
            Hemvärnet är genom sin goda beredskap, tillgänglighet och närhet
            synnerligen lämpat för detta. Här behöver vi dessutom inte tala
            om stora hotbildsförändringar, utan redan vid ett mycket litet
            hot kan en sådan förstärkning behöva ske. Ett exempel kan vara
            Göteborgs hamn.
          </note>
          <note>
            Hemvärnets insatskompanier och plutoner kan utöver det nämnda
            också lösa svårare uppgifter. Här kan det till exempel handla
            om att blockera, spärra, gränsövervaka, försvara, eskortera eller
            peka ut mål. På detta sätt skapas en territoriell plattform där
            hemvärnet och de nationella skyddsstyrkorna är överlägset kostnadseffektiva
            för att skapa ett skydd utöver det som övriga samhällsfunktioner
            kan ge. Utöver detta får samhället i sin helhet ett stöd när det
            gäller olika typer av katastrofer och extraordinära händelser.
            Genom den förmåga som utvecklats för att hantera huvuduppgifterna
            har hemvärnet ledning, logistik, militär och civil kompetens,
            närhet samt en stark känsla för att ställa upp för samhället och
            är därmed den viktigaste och naturligaste aktören för ett sådant
            stöd.
          </note>
          <note>
            Det kan i sammanhanget nämnas att hemvärnet till den 1 oktober
            i år redan har genomfört stöd i samhället omfattande mer än 70
            000 timmar. Detta innebär att satsningar på hemvärnet ur ett samhällsperspektiv
            är rena skatteåterbetalningen för samhället.
          </note>
          <note>
            Fru talman! Betänkandet i dag handlar ju främst om 2009 års budget,
            men några områden som har bäring på lite längre sikt förtjänar
            att lyftas fram. Materielförsörjningen tyngs i dag av en gammal
            modell, byggd på det kalla krigets behov. Den kan göras mer effektiv.
            En strategi för materielanskaffning måste rimligen gå ut på att
            bästa möjliga materiel anskaffas till lägsta möjliga kostnad och
            håller över livscykeln. De projekt inom materielförsörjningen
            som avbryts, reduceras eller inte påbörjas måste konsekvensbeskrivas.
            Jag utgår ifrån att det fortsättningsvis skapas utrymme för överföringar
            till förbandsverksamheten, och det är bra.
          </note>
          <note>
            Herr talman! Vi kristdemokrater är glada att vi inför det svenska
            ordförandeskapet i EU kan stå väl rustade för att kunna delta
            i insatser inom ramen för såväl EU:s militära krishanteringsförmåga
            som FN och Nato. Ambitionen är att Försvarsmaktens förmåga till
            internationella insatser ska öka. Genom förändring i redovisningen
            blir det nu också enklare att följa upp och kontrollera pågående
            och planerade insatser. Det nordiska samarbetet ska stärkas och
            utgöra ett komplement till andra bi- och multilaterala samarbeten,
            inte minst inom EU, Nato och PFF. Samverkan mellan det civila
            och det militära ska främjas och utvecklas.
          </note>
          <note>
            Fru talman! Under det år som gått har det förts en livlig debatt
            om försvars- och säkerhetsfrågor. Jag tror att det aldrig har
            varit så mycket i tidningar och massmedier som under det här året.
            Det är mycket positivt.
          </note>
          <note>
            De senaste dagarna har det handlat mycket om försvarsmusiken.
            Flera motioner i ämnet har avstyrkts av utskottet, men det betyder
            ju inte att vi är emot försvarsmusiken på något sätt tvärtom,
            skulle jag vilja säga. Men utskottet anser att detta inte är riksdagens
            frågor. De ska inte behöva avgöras av riksdagen utan bör enligt
            betänkandet avgöras av Försvarsmakten på regeringens uppdrag.
            Vi ser också det kulturella värdet av försvarsmusiken, och Kristdemokraterna
            utgår från att Försvarsmakten har en strategi för den statsceremoniella
            verksamheten i framtiden.
          </note>
          <note>
            Fru talman! Alliansens försvarspolitik innebär att Försvarsmakten
            fortsätter sin omställning från ett förrådsställt invasionsförsvar
            till ett flexibelt, modernt insatsförsvar. En del av detta är
            att inte med plikt kalla in personer i fredstid med straffpåföljd
            för dem som inte ställer upp. Vi vill öka frivilligheten och anpassa
            rekryteringen till verkligheten i en tid då behovet är mindre.
            Det kommer att krävas resurser för detta, det är jag säker på.
          </note>
          <note>
            Tillgänglighet, snabbhet och flexibilitet blir nyckelord för
            försvarets möjligheter att möta hot mot svenska intressen inom
            nationen, i vårt närområde och globalt. Dagens hot känner inte
            gränser på samma sätt som tidigare, utan konflikter och händelser
            långt borta påverkar oss här hemma, någonting som vänsterkartellen
            inte har förstått när de i sina budgetalternativ minskar Sveriges
            möjligheter till fredsbyggande utomlands. Det man inte förstår
            är att den kunskap vi får i internationella insatser stärker förmågan
            och kvaliteten i försvaret även här hemma. Genom insatserna utvecklar
            vi den nödvändiga förmågan att samverka med andra länder.
          </note>
          <note>
            Inom alliansen är vi övertygade om att vårt försvar inte bara
            kan bygga på övning utan också måste testas i verkligheten, där
            det även gör nytta för fred och frihet för andra.
          </note>
          <note>
            Vänsterpartierna är oense. Det finns inget samlat oppositionsalternativ
            när det gäller försvarspolitiken, och det är ett bekymmer.
          </note>
          <note>
            Alliansens partier är fast beslutna att ha ett effektivt försvar
            för trygghetens skull.
          </note>
          <note type="speaker">
            Anf. 177 Försvarsminister STEN TOLGFORS (m):
          </note>
          <note>
            Fru talman! Sverige ska ha ett starkt, tillgängligt och användbart
            insatsförsvar. För det krävs det en fortsatt reformering. Vi ska
            skapa mesta möjliga säkerhet per investerad skattekrona. Fokus
            ska ligga på operativ nytta här och nu. Försvaret ska kunna användas
            där det behövs, både i Sverige, i närområdet och internationellt.
          </note>
          <note>
            Som ett led i det har regeringen fortsatt arbetet med en effektiviserad
            materielförsörjning. Genomförandegruppen har inte bara visat att
            det gick att effektivisera utan också hur effektiviseringarna
            ska ske. Det arbetet har frigjort resurser som gör att vi kan
            förstärka förbandsverksamheten och internationella insatser till
            en nivå som 2011 ligger ca 2,2 miljarder högre än 2006.
          </note>
          <note>
            Försvarsmaktens underskott på 1 ½ miljard för 2009 är baserat
            på Försvarsmaktens egna siffror och hanterat med en del försvarsmaktsinterna
            besparingar, en del överföring från materiel till verksamhet och
            en kraftfullt förbättrad ekonomistyrning. Vi ska därmed nå ekonomisk
            balans på förbandsanslaget under 2010. Det är viktigt som grund
            för inriktningspropositionen att det inte finns underliggande
            underskott som blir framtidens svarta hål. Försvarsdepartementets
            färdplanearbete tillsammans med Försvarsmakten har möjliggjort
            detta.
          </note>
          <note>
            Försvarsmakten har även fått en ny generaldirektör för att stärka
            ekonomistyrningen. Ekonomistyrningsverket har lämnat tydliga rekommendationer
            om betydande förstärkningar av ekonomifunktionen inom Försvarsmakten.
            En utredning av hur kringmyndigheter och stödfunktioner ska effektiviseras
            har inletts.
          </note>
          <note>
            Vi fortsätter att prioritera försvarets kärnverksamheter. Vi
            ökar förbandsanslaget med drygt 800 miljoner till 2011. Vi fullföljer
            en fördubbling av Sveriges förmåga till fredsinsatser internationellt.
            I början av mandatperioden uppgick de internationella insatserna
            till sammanlagt 1 ½ miljard. 2011 kommer vi att ha ökat till nästan
            2,9. Därutöver ökar vi riksdagens överblick och insyn i anslagsstrukturen
            på materielsidan, något som efterfrågades år efter år under förra
            mandatperioden.
          </note>
          <note>
            Mycket annat har åstadkommits under det gångna året. Sverige
            har gått med i SAC, det internationella samarbetet för strategisk
            flygtransport som möjliggör för oss att delta i både civil och
            militär krishantering. Ett tvåbefälssystem införs, liksom aspirantskolor.
            Insatsen i Afghanistan utökas. Insatsen i Tchad har genomförts.
            Kosovo fullföljs. Vi förbereder oss för deltagande utanför Somalias
            kust. En strategi för internationella insatser som riksdagen efterlyst
            år efter år har lagts fast.
          </note>
          <note>
            Den nordiska stridsgruppen har fullgjort sitt uppdrag med flygande
            färger, förmodligen den mest framgångsrika stridsgruppen hittills
            inom EU. Det nordiska samarbetet fördjupas. En ny myndighet för
            samhällsskydd och beredskap är beslutad och börjar arbeta den
            1 januari nästa år. Vi försöker dra lärdom av erfarenheterna från
            tsunamin. Ett intressant exempel kom för någon vecka sedan när
            EU-länderna fick en förfrågan om de kunde ställa ambulansflyg
            till förfogande med anledning av terrordåden i Bombay. Förfrågan
            kom på småtimmarna. Regeringsbeslut var fattat klockan nio. Vi
            var det enda land som förmådde ställa ett ambulansflyg till förfogande.
          </note>
          <note>
            Frivilligutredningen går på remiss. Delbetänkande till Pliktutredningen
            har överlämnats utan reservationer. Slutbetänkande lämnas nästa
            år.
          </note>
          <note>
            Försvarsberedningen har lämnat två eniga rapporter som bekräftar
            regeringens förnyelselinje. Försvaret ska reformeras för ökad
            tillgänglighet och ökad användbarhet. En säkerhetspolitisk utveckling,
            som varit betydande, har enigt grundlagts i beredningen.
          </note>
          <note>
            I vår lägger regeringen fram förslag till ny inriktning för försvaret.
            Den gäller från 2010, och här finns ingen som helst försening.
            Det har varit avsett att gälla från januari 2010, och kommer också
            att gälla från 2010. Vi kommer där att beskriva hur försvaret
            ska se ut vid utgången av 2014.
          </note>
          <note>
            Efter Försvarsberedningen, som kom i juni, såg vi i augusti kriget
            i Georgien. Det utspelade sig inom fem dagar. Det avgjordes på
            två. Det var mindre än 20 000 ryska soldater i Georgien, men de
            kom dit mycket snabbt. Ryssland bedriver en betydande försvarspolitisk
            modernisering. De satsar huvudsakligen på två saker: strategiska
            styrkor, bland annat kärnvapen, och, vilket är mer relevant i
            detta sammanhang, snabbtillgängliga och snabbrörliga insatsförband
            för närregionen. Det var just sådana förband som användes i Georgien.
            Vi såg hur man sänkte tröskeln för användningen av militärt våld
            i närområdet.
          </note>
          <note>
            Miljöpartiet bortser från detta. Att till och med försöka håna
            dem som vill ta hänsyn till det som händer i vår omvärld är rent
            ansvarslöst.
          </note>
          <note>
            Det svenska försvaret ska fortsatt ha god uthållighet, men vi
            behöver förband som är omedelbart tillgängliga för att värna Sverige
            och svenska intressen hemma och borta. Det är en entydig linje
            i planeringsanvisningarna som Försvarsmakten nu svarar på och
            där regeringen visar den framtida vägen för försvarets utveckling.
          </note>
          <note>
            Med tidigare regerings försvarspolitik, arvet efter FB 2004,
            kan försvaret ha ca 11 000 man redo för insats i den nationella
            insatsorganisationen inom ett år inom ett år! Ställ det mot två
            till fem dagar. Det motsvarar en tredjedel av den nationella insatsorganisationen.
            På övriga två tredjedelar av förbanden, eller ca 20 000 man, finns
            inga krav på tillgänglighet för insats eller kvalitet sedan tidigare.
            De har betraktats som produktionsfaktorer för den användbara tredjedelen.
          </note>
          <note>
            De förband vi har ska vara användbara nationellt, i närområdet
            och i insatser internationellt. Vi ska bort från den konstlade
            uppdelningen i en nationell insatsorganisation och en särskild
            utlandsstyrka där vi bygger nytt för kortvarig användning internationellt,
            vilket är dyrt och ineffektivt. Förbanden ska inte som tidigare
            bara existera på papperet i vissa fall utan verkligen gå att använda,
            och vi ska inte ha förband som inte kan användas.
          </note>
          <note>
            Förbanden ska arbeta sammansatt, integrerat och förövat mellan
            olika vapenslag. Det framtida försvaret kommer att byggas utifrån
            flexibla, rörliga och tillgängliga bataljonsstridsgrupper. Förbanden
            ska vara möjliga att snabbt transportera dit där de behövs för
            insats. Försvarsmakten ska inkomma med sina svar på planeringsanvisningarna
            den 31 januari nästkommande år. Därefter kommer propositionen
            att överlämnas till riksdagen.
          </note>
          <note>
            Mot denna betydande förnyelselinje, mot denna reformvilja gällande
            försvaret, står en djupt splittrad vänsterkartell som bara förenas
            av kraftiga nedskärningar i försvaret. Oppositionen vill skära
            ned försvaret med mellan 4 och 8 miljarder de kommande åren. Mest
            uppseendeväckande är att Socialdemokraterna föreslår större nedskärningar
            på förvaret än Vänsterpartiet. Vänstern lägger nu mest av oppositionspartierna
            på försvaret. Det är historiskt i svensk politik!
          </note>
          <note>
            Det är också följdriktigt. Den socialdemokratiska regeringen
            lade ned över 60 förband när de hade chansen att leda försvaret.
            Anders Karlsson reflekterar över att man är bekymrad ute på förbanden.
            Det är väl klart när Socialdemokraterna kommer dit och vill skära
            ned med 5 miljarder de kommande åren.
          </note>
          <note>
            Men om oppositionen förenas av en vilja att skära ned skiljs
            de åt när det gäller på vad. De har inte en siffra gemensamt.
            Det enda det ena oppositionspartiet prioriterar är det enda det
            andra oppositionspartiet vill skära ned. Vänsterpartiet vill öka
            förbandsverksamheten. Socialdemokraterna och Miljöpartiet skär
            ned. Miljöpartiet vill öka internationella insatser. Socialdemokraterna
            och Vänstern går aktivt ifrån en internationell solidaritet. Socialdemokraterna
            vill lägga lite mer på materiel, för övrigt det enda de nu orkar
            satsa på. Miljöpartiet vill rekordminska och tillsätta en ny genomförandegrupp.
            Det skiljer 13 miljarder mellan Socialdemokraternas och Miljöpartiets
            budgetalternativ; de är helt olika. Dessa ska man alltså föra
            samman och finansiera.
          </note>
          <note>
            Förra året föreslog Socialdemokraterna kraftiga nedskärningar
            på materielsidan 7 ½ miljard 20092010. De visade sig vara helt
            orealistiska. Nu godtar Socialdemokraterna, trots högljudd kritik
            efter vägen, regeringens förslag till materieleffektiviseringar,
            men de tar inte ansvar för tidigare förslag om att ta bort pengarna
            för att vidmakthålla Gripensystem och inte heller för att effektivisera
            materielförsörjningen i framtiden. Ingen vet var Socialdemokraterna
            finns i dag. De har ingen som helst försvarspolitisk linje. De
            har absolut ingenting att komma med.
          </note>
          <note>
            Socialdemokraterna har en linje i Försvarsberedningen, där deras
            partisekreterare representerar dem. De har en helt annan linje
            i riksdagen, och efter två sjupartieniga försvarsberedningsrapporter
            begär Anders Karlsson partiledaröverläggningar. Om vad, kan man
            undra. Om något annat än det som sju partier redan kommit överens
            om? Gills inte två uppgörelser i Försvarsberedningen? Samtidigt
            vill jag säga att jag gärna gör upp med Socialdemokraterna om
            det framtida försvaret men på basis av överenskommelsen i Försvarsberedningen
            möjligen inte ordagrant, men på basis av de uppgörelser som träffats.
            Vad säger Anders Karlsson om det?
          </note>
          <note>
            Nu får Socialdemokraterna samla sig till ett besked. Det är svårt
            att förhandla med tre samtidigt i samma parti, särskilt som oppositionen
            inte förhandlat sig samman med varandra. I riksdagen vill Socialdemokraterna
            skära 4 miljarder på internationella fredsinsatser utan någon
            analys. Det står i bjärt kontrast till en enig försvarsberedning
            som tvärtom, precis som regeringen, ville dubbla förmågan till
            internationella fredsinsatser. Om s-linjen i riksdagen realiseras
            sker det på bekostnad av Sveriges internationella solidaritet,
            något som förr ansågs vara ett socialdemokratiskt kärnvärde.
          </note>
          <note>
            Socialdemokraterna nöjer sig emellertid inte med det. Nu slår
            man också mot EU-solidariteten. NBG sattes i gång av socialdemokrater.
            Nu lastas det för alla problem som finns inom försvaret. År 2008
            ledde Sverige den nordisk-baltiska insatsstyrkan med 2 850 insatsberedda
            killar och tjejer. Nu talar s för framtiden om endast ett hundratal
            svenskar i nästa NBG 2011. Det vore detsamma som att göra som
            Vänstern uppriktigt säger, nämligen avsluta den och lägga ansvaret
            på Estland. Det är också solidaritet!
          </note>
          <note>
            Socialdemokraterna vill dramatiskt sänka Sveriges förmåga att
            ingripa när allvarliga och omfattande övergrepp sker mot civilbefolkningen
            i krigsdrabbade länder. Dessutom vill de direktavsluta Sveriges
            militära insats i Kosovo, något som varken v eller mp föreslår.
            Det är fel i sak men också fel budgettekniskt att försöka tillgodogöra
            sig pengar omedelbart. Även om riksdagen när den röstar om dagens
            betänkande gjorde som s vill skulle kostnaden ändå ligga kvar
            2009 och 2010, för Camp Victoria finns där det finns, och vi har
            en pågående insats.
          </note>
          <note>
            Den militära insatsen är fortsatt nödvändig, men ingen säger
            att den är tillräcklig. Men minns att när en bomb sprängdes utanför
            Eulex kom svenska soldater dit för att vakta, icke med socialdemokratisk
            politik. I våras brann domstolsbyggnaden i Mitrovica. Det var
            stor osäkerhet under självständighetsförklaringen, men icke så
            i socialdemokratisk politik. Det finns en långsiktig strategi
            för den insatsen för utveckling, säkerhet och integration. Den
            ska vi hålla fast vid.
          </note>
          <note>
            Fru talman! Sammanfattningsvis kommer alliansregeringen alltid
            att vara mer försvarsvänlig än varje vänsteralternativ. Jag vill
            framföra ett varmt tack till de tre oppositionsföreträdarna för
            att de har hjälpt oss så tydligt att understryka detta i dagens
            debatt. Vi effektiviserar materielförsörjningen. Vi stärker förbandsverksamheten
            och förmågan till internationella insatser. Samtidigt följer vi
            upp Försvarsberedningen och lägger grunden till ökad tillgänglighet
            och användbarhet i det svenska försvaret.
          </note>
          <note type="speaker">
            Anf. 178 PETER RÅDBERG (mp) replik:
          </note>
          <note>
            Fru talman! Vi har nyss hört oppositionspolitikern Sten Tolgfors.
            Jag klockade hans tid. Jag tror att han pratade halva tiden om
            oppositionen och halva tiden om försvaret. Det är väl dags att
            kliva ned från oppositionsrollen och vara lite statsmannaaktig
            någon gång. Jag tror att Sten Tolgfors lägger hur mycket tid som
            helst på andra partier än regeringspartierna.
          </note>
          <note>
            Jag har några konkreta frågor. Vi får se om statsrådet besvarar
            dem den här gången.
          </note>
          <note>
            Försvarsministern börjar med att säga att det ska vara operativ
            nytta här och nu. Flygtimmarna, Sten Tolgfors, har halverats på
            grund av er politik. Det gör ingen nytta här och nu. Miljöpartiets
            förslag på detta är att vi ska effektivisera materielanslagen
            genom att skära ned på de JAS-plan som vi de facto inte behöver
            för att få pengar till det vi ska göra nytta med. Min fråga till
            försvarsministern är: Hur ser du på detta?
          </note>
          <note>
            Nu när Norge valde det amerikanska flygplanet F-35 i stället
            för JAS Gripen, kommer försvarsministern att fortsätta med industristöd
            till Saab, eller kommer försvarsministern att följa Folkpartiets
            råd att det ska vara slut med industri- och exporthänsyn vad gäller
            till exempel JAS, så att de får stå på egna ben?
          </note>
          <note type="speaker">
            Anf. 179 Försvarsminister STEN TOLGFORS (m) replik:
          </note>
          <note>
            Fru talman! Jag hörde förut Peter Rådberg säga precis så här
            jag skrev ned det: Miljöpartiets hotbild utgår från den politik
            vi lägger. Jag tror att han har alldeles rätt i det påståendet.
            Det är nämligen så att det borde vara tvärtom, att politiken utgår
            från hotbilden. Det är precis den spårbarhetsmodell som regeringen
            använder. Vi börjar med en omvärldsanalys, precis som Försvarsberedningen.
            Efter beredningens rapporter kom kriget i Georgien. Då tyckte
            vi, men inte Miljöpartiet, att det var dags att se över om detta
            fortfarande höll eller om vi behövde göra justeringar. På grundval
            av den säkerhetspolitiska analys som är slutförd tar vi fram planeringsanvisningar.
            Därefter går vi vidare till försvarets inriktning, dimensionering
            och mål. Miljöpartiet resonerar inte så.
          </note>
          <note>
            Jag vill passa på att konstatera att Peter Rådberg har gjort
            en lång rad påståenden om vad Norge tyckt och tänkt. Men det har
            han ingen aning om. Det är nämligen så att Sverige är i en process
            där vi ägnar betydande tid åt att försöka tränga igenom de norska
            analyserna. FMV var där i fredags. Jag tror inte att Rådberg har
            sett de rapporterna. Den norske ministern kommer till Sverige
            på måndag för att jag ska fortsätta det resonemanget. ÖB reser
            dit. Flygvapenchefen reser dit. Efter att detta är fullgjort kan
            Sverige ha en bild.
          </note>
          <note>
            Men vem bryr sig om fakta? Vem bryr sig om att gå till underlaget?
            Rådberg vet ju ändå vad det var. Det är häpnadsväckande, tycker
            jag, att han står och svartmålar en viktig svensk förmåga, den
            svenska flygförmågan. Det är nämligen vad det innebär. Om det
            var dåligt för Norge blir det dåligt för Sverige också. Rådberg
            står och säger till omvärlden att Sverige har ett dåligt flygvapen.
            Det är ansvarslöst och saknar grund. Jag tror precis som flera
            av mina kolleger har beskrivit här i dag att Gripen är ett mycket
            konkurrenskraftigt system. Det har anskaffats av en lång rad olika
            länder. Sverige har anledning att vara stolt över det. Vi ska
            fortsätta att vidareutveckla det. Vi ska fortsätta att balansera
            flygvapnets förmåga. Det kommer vi också att göra i inriktningspropositionen.
          </note>
          <note type="speaker">
            Anf. 180 PETER RÅDBERG (mp) replik:
          </note>
          <note>
            Fru talman! JAS ställde upp i tävlingen mot F-35, det amerikanska
            planet, och förlorade på alla åtta punkter jag tror att det var
            åtta eller tio punkter. JAS fick inte ett enda poäng. Vad drar
            man för slutsats av det? Ja, att det inte håller, så klart.
          </note>
          <note>
            Det är naturligtvis riktigt som Sten Tolgfors säger: Jag har
            inte sett något papper, av förklarliga skäl. Men jag kan nog dra
            någon slutsats. Om man inte vinner på en enda punkt av de åtta,
            utan det amerikanska planet är bättre på alla punkter, då håller
            inte JAS-projektet.
          </note>
          <note>
            Jag hade en fråga till försvarsministern om vad han kommer att
            göra hädanefter oavsett vad diskussionen ger med Norge. Jag tror
            inte att de kommer att ändra sig. Kommer du att fortsätta med
            industristödet till Saab, eller kommer ni att tänka om? Folkpartiet
            är inne på den linjen och vill till och med kanske minska antalet
            plan. Det var min första fråga.
          </note>
          <note>
            Min andra fråga gäller det försvarsministern sade om operativ
            nytta här och nu. Det har krackelerat, Sten Tolgfors. Flygtimmarna
            har halverats på grund av den dåliga ekonomin. Vad kommer ni att
            göra åt detta problem? Det är ingen operativ nytta här och nu,
            på grund av att ekonomin ser ut som den gör. Ni ska ju satsa på
            allting samtidigt. Kan du ge ett litet besked på dessa två punkter
            vore jag tacksam.
          </note>
          <note type="speaker">
            Anf. 181 Försvarsminister STEN TOLGFORS (m) replik:
          </note>
          <note>
            Fru talman! Tacksamheten ligger helt hos mig. Jag får återigen
            möjlighet att korrigera Peter Rådberg. Det var inte åtta punkter.
            Norge använde ett antal scenarier, och ingen i Sverige känner
            ännu till vilka de var. Mot dessa scenarier gjorde man en värdering
            av planen. Men vilka var de? Var de anpassade till vår hotbild?
            Var de anpassade till andra länders hotbild? Vad de egentligen
            visar för styrkor och svagheter vet Sverige inte. Men jag noterar
            att Rådberg inte heller behöver tränga in i materialet. Han vet
            ändå.
          </note>
          <note>
            Vad gäller flygtimmarna har Peter Rådberg också fel. Försvarsmakten
            skar ned på antalet flygtimmar i år, vilket oroade mig betydligt.
            Man hade ett underskott i förbandsverksamheten på 1 ½ miljard
            utan att regeringen sparat på förbandsverksamheten eller tillagt
            nya uppgifter. Det var en del i att räta upp det egna underskottet.
          </note>
          <note>
            Frågan går tillbaka. Om man konstaterar att man behöver mer här
            och nu, ska man öka eller minska förbandsanslagen? Vi ökar. Peter
            Rådberg skär ned. Hur han då får ihop detta med att han vill ha
            fler flygtimmar med mindre pengar och dessutom mer internationella
            insatser, men skär ned på förbandsverksamheten hemma, det vete
            gudarna. Rådberg gör det definitivt inte.
          </note>
          <note type="speaker">
            Anf. 182 ANDERS KARLSSON (s) replik:
          </note>
          <note>
            Fru talman! Jag vill fråga försvarsminister Tolgfors om han ser
            allvarligt på den situation som Försvarsmakten befinner sig i.
            ÖB uttryckte för bara några veckor sedan en djup bekymran över
            den övermäktiga uppgift som försvarsministern ålagt Försvarsmakten.
            Han konstaterar att han ska göra mer för mindre pengar, samtidigt
            som han inte får förändra grundorganisationen.
          </note>
          <note>
            Min fråga blir följaktligen: Hur anser försvarsministern att
            Försvarsmakten ska få sin verksamhet i ekonomisk balans till 2010?
            Hur ska man klara av det när ÖB framför att han inte kan åläggas
            att göra mer för mindre pengar? Det är lite av den diskussionen
            som har förts i den här debatten. Vi har sagt att man kanske borde
            göra vissa indragningar på framför allt den internationella verksamheten
            för att få en försvarsmakt i balans.
          </note>
          <note>
            Min fråga är alltså: Hur ska man få försvarets verksamhet i ekonomisk
            balans?
          </note>
          <note type="speaker">
            Anf. 183 Försvarsminister STEN TOLGFORS (m) replik:
          </note>
          <note>
            Fru talman! Svaret är i alla fall inte att skära ned på försvaret
            med 5 miljarder, Anders Karlsson. Det är den politik du företräder.
          </note>
          <note>
            Jag tror att jag beskrev det här i talarstolen alldeles nyss,
            men jag tar det gärna igen: Om man använder Försvarsmaktens egna
            siffror, redovisade till oss, sätter sig vid ett förhandlingsbord
            och gör en färdplan tillsammans med departement och myndigheter
            med utgångspunkt i deras siffror, givet att de håller, då är ekonomin
            balanserad.
          </note>
          <note>
            Dessutom kommer vi under våren att lägga fram ett långsiktigt
            förslag till riksdagen om försvarets inriktning. Man kommer att
            ha tre kvarts år på sig från att propositionen läggs fram att
            förbereda sig för att börja genomföra det nya försvarsbeslutet.
            Man har fyra år på sig att genomföra förändringen sedan. Jag har
            lärt mig att om det är så att man försöker göra stora förändringar
            i stora organisationer väldigt snabbt kommer ambitionssänkningar
            och ambitionsökningar inte att matcha varandra.
          </note>
          <note>
            Då kommer ett begrepp som jag vet att Anders Karlsson som socialdemokrat
            är väl bekant med, svarta hål, återkommande att uppstå. Vi vill
            undvika det.
          </note>
          <note>
            För att undvika att de uppkommer på grund av brister i ekonomistyrningen
            det är i varje fall Ekonomistyrningsverkets analys måste man stärka
            kompetensen gällande ekonomistyrning. Vi har därför tillsatt en
            ny generaldirektör. Ekonomistyrningsverket har också fortlöpande
            ett uppdrag att se till att man har erforderlig kompetens just
            vad gäller ekonomistyrning.
          </note>
          <note>
            Jag skulle gärna vilja höra lite mer om Anders Karlssons försvarspolitiska
            alternativ. Vi hörde honom tala om datum, takt, tid och sådana
            saker. Han påstod att det fanns en splittring hos alliansen, och
            det ena med det andra. Var finns den socialdemokratiska visionen?
          </note>
          <note>
            Är det Försvarsberedningen jag ska titta på? Är det Anders Karlsson
            jag ska lyssna till? Eller är det Mona Sahlin som vill ha partiöverläggningar?
            Vad är den socialdemokratiska politiken? Var snäll och upplys
            oss på den punkten.
          </note>
          <note type="speaker">
            Anf. 184 ANDERS KARLSSON (s) replik:
          </note>
          <note>
            Fru talman! Svaret är enkelt. Vi kommer att presentera vår politik
            när den borgerliga regeringen har lagt fram sin inriktningsproposition.
            Vi har väntat på den länge. Den skulle ha varit i riksdagen för
            länge sedan. Vi lovar att återkomma till den.
          </note>
          <note>
            Onekligen är det så att ÖB såg väldigt oroligt på utvecklingen.
            Ser inte försvarsministern oroligt på utvecklingen när man begär
            mycket mer för mindre pengar? Det vi har sagt är: Låt oss bromsa
            de internationella insatserna för att få Försvarsmakten i balans
            innan vi går vidare. Ser inte försvarsministern det?
          </note>
          <note>
            Jag ska egentligen inte ta Peter Rådberg i försvar. Men det finns
            ett ordspråk som säger att man ska sopa rent framför egen dörr.
            Är det någon som har talat illa om svenskt flygvapen och JAS-planet
            är det faktiskt din kollega i den borgerliga kartellen i en artikel
            i Svenska Dagbladet. Angrip inte Peter Rådberg för det!
          </note>
          <note>
            Jag kan konstatera att ni säger att ni inte ska lägga ned några
            garnisoner eller några utbildningsplatser. Men i planeringsanvisningarna
            står det: En försvarsmaktsgemensam inledande grundläggande soldatutbildning,
            fristående från insatsorganisationen, bildas och koncentreras
            alternativt roteras mellan ett fåtal platser och garnisoner.
          </note>
          <note>
            Vilket är det? Ska man lägga ned någonting eller ska man inte?
          </note>
          <note type="speaker">
            Anf. 185 Försvarsminister STEN TOLGFORS (m) replik:
          </note>
          <note>
            Fru talman! Jag har en innerlig förhoppning att Vänsterpartiet
            ska lyckas övertyga Socialdemokraterna om att man bör öka anslaget
            till försvaret.
          </note>
          <note>
            I det arbete vi nu gör gällande inriktningspropositionen gör
            vi också omprioriteringar. Jag vill nämna för Anders Karlsson
            att det går att resonera i två tidsperspektiv samtidigt. Mina
            kolleger har rett ut detta.
          </note>
          <note>
            Vårens diskussion om förbandsnedläggningar hade med Försvarsmaktens
            eget underskott på förbandsanslaget att göra. Det redde vi ut.
            Vi kunde ge besked att det inte blir några förbandsavvecklingar
            den här mandatperioden.
          </note>
          <note>
            Det är till skillnad från de tidigare perioderna när Anders Karlsson
            med kolleger avvecklade 60 förband och verksamhetsställen. Det
            borde vara någon form av rekord med 60.
          </note>
          <note>
            När vi blickar framåt använder vi en spårbarhetsmodell. Vi börjar
            med omvärldsbeskrivning och omvärldsanalys. Vi uppdaterar den
            nu efter Georgienkriget. Därefter går vi till inriktning och dimensionering
            av försvaret och mål för försvaret.
          </note>
          <note>
            Sist i spårbarhetsmodellen kommer fabriken för att producera
            militär förmåga, kallat grundorganisation. Det hinner vi inte
            nu, eftersom det är ett rätt omfattande arbete vi gör. Det kommer
            sedan under nästa mandatperiod.
          </note>
          <note>
            Jag vill understryka att det verkligen inte bara handlar om antalet
            platser man finns på. Det handlar om hur man ser ut på de platser
            där man finns.
          </note>
          <note>
            Vi är tilltalade av en garnisonstanke. Hela inriktningen nu handlar
            om att jobba sammansatt mellan vapenslagen, eller joint som det
            kallas. Det handlar om garnisonsorter som används för att basera
            bataljonsstridsgrupper. Då behöver man använda sin grundorganisation
            på ett annat sätt.
          </note>
          <note>
            Jag konstaterar att det finns en sak som vi inte behöver vara
            oroliga för. Det är att Socialdemokraterna har för höga ambitioner
            för försvaret. Det enda vi vet om Socialdemokraternas försvarspolitik
            är att det ska skäras ned. Det gäller till exempel internationella
            insatser.
          </note>
          <note>
            Man ska dessutom skära ned på MBG. Det var ett socialdemokratiskt
            beslut som grundlade det. Nu är man tydligen emot. Man har heller
            inte tagit ställning till en lång rad olika saker. Det gäller
            till exempel plikten, trots att man ingår i utredningen.
          </note>
          <note>
            Det är oklara besked och sänkta ambitioner. I den riktningen
            går inte regeringen.
          </note>
          <note type="speaker">
            Anf. 186 GUNILLA WAHLÉN (v) replik:
          </note>
          <note>
            Fru talman! Vi har flera mandatperioder bakom oss, försvarsminister
            Tolgfors, där vi i oppositionen kom överens om försvarsbudgeten
            trots att vi inte hade samma regering. Jag är helt övertygad om
            att vi kommer att klara det även fortsättningsvis. Försvarsministern
            behöver inte oroa sig.
          </note>
          <note>
            Under er korta tid i Försvarsmakten har ni redan avverkat en
            försvarsminister. Ni har budgeten i obalans, och ni har inte presenterat
            en långsiktig försvarsproposition.
          </note>
          <note>
            Jag fick inga svar på mina frågor. Men jag är beredd att gilla
            läget och väntar medan alliansen förhandlar fram en proposition
            under våren. Däremot vill jag passa på tillfället att ta upp frågan
            om musikkårerna i vår gemensamma motion. Försvarsministern berörde
            inte frågan så mycket.
          </note>
          <note>
            Kommer verksamheten att vara kvar i Karlskrona och Göteborg?
            Hur är det med uppgifterna att man funderar på att avskeda personalen,
            be att den skaffar sig F-skattsedel, och sedan ska man köpa den
            för att den ska kunna spela åt Försvarsmakten? Stämmer de uppgifterna?
            Hur kommer det att se ut för den i framtiden?
          </note>
          <note type="speaker">
            Anf. 187 Försvarsminister STEN TOLGFORS (m) replik:
          </note>
          <note>
            Fru talman! Det beskedet kom i tisdags. Jag noterar att ingen
            i oppositionen har noterat detta. I tisdags berättade Försvarsmakten
            på sin hemsida, som jag rekommenderar varmt, att Marinens musikkår
            blir kvar i Karlskrona. Jag har väntat hela den här debatten på
            att någon skulle konstatera att beskedet redan var givet, men
            så blev inte fallet.
          </note>
          <note>
            Jag vill vända på steken och ställa några frågor till Gunilla
            Wahlén. Tror hon att hon kommer att lyckas övertyga Socialdemokraterna
            att öka försvarsutgifterna? Tror hon att hon kommer lyckas övertyga
            Miljöpartiet att öka försvarsutgifterna?
          </note>
          <note>
            Vad gäller nu i synen på den gemensamma säkerhetspolitiken framöver
            i EU? Ska vi ha en svensk linje med den gemensamma utrikes- och
            säkerhetspolitiken? Ska vi ha en svensk linje vad gäller den gemensamma
            säkerhets- och försvarspolitiken, ESDP?
          </note>
          <note>
            Vad gäller i Sverige? När får vi se en gemensam försvarspolitik
            från oppositionen? När får vi se en gemensam försvarsbudget från
            oppositionen? Kan Gunilla Wahlén göra någon bedömning av om Miljöpartiet
            kommer att acceptera nedskurna internationella insatser eller
            mer industripolitik som Socialdemokraterna vill?
          </note>
          <note>
            Kan hon göra en bedömning om Socialdemokraterna kommer att acceptera
            ökade internationella insatser eller en ny genomförandegrupp på
            materielsidan? Eller är det så att oppositionen numera begränsar
            sig till att bara ha uppfattningar gällande processer, tidsplaner
            och vad alliansen gör?
          </note>
          <note>
            När får vi svaren på de frågorna? Kan Gunilla Wahlén göra en
            liten uttolkning om hur hon tror att det ska gå för Socialdemokraterna
            och Miljöpartiet att komma överens om de 13 miljarder som skiljer
            dem åt i dagens budgetalternativ?
          </note>
          <note>
            Hur ska de hantera situationen där den ene i treklövern inte
            tycker att det finns någon hotbild, den andre säger att de vill
            prioritera att skära ned 5 miljarder och den tredje frågar om
            Marinens musikkår, som man inte ens tagit reda på att den blir
            kvar?
          </note>
          <note type="speaker">
            Anf. 188 GUNILLA WAHLÉN (v) replik:
          </note>
          <note>
            Fru talman! Vi har sett gemensamma försvarspropositioner under
            tidigare mandatperioder. Ni kommer att få se gemensamma försvarsbudgetar
            från oss i oppositionen efter år 2011. Ni kan vara helt övertygade
            om det. Vi har lyckats förut, och vi kommer att lyckas igen. Jag
            är inte helt övertygad om att ni hade gemensamma försvarsbudgetar
            åren innan.
          </note>
          <note>
            När det gäller musikkåren vet jag att man i Karlsborg har försäkrat
            sig om att Karlsborg ska bli kvar. Men hur är det med Göteborg?
            Hur ska man genomföra de besparingar som man har tänkt sig att
            genomföra?
          </note>
          <note>
            Tänker man dra ned på administrationen i Stockholm för att kunna
            behålla musikkårerna både i Göteborg och i Karlsborg? Eller tänker
            man fortsätta att centralisera verksamheten och bara behålla musiken
            i Karlsborg fast man klipper av en del vingar därnere?
          </note>
          <note type="speaker">
            Anf. 189 Försvarsminister STEN TOLGFORS (m) replik:
          </note>
          <note>
            Fru talman! Det har efter ett antal timmars debatt kokat ned
            till att oppositionens synpunkt på försvarspolitiken gäller en
            musikkår som beskrivs ligga i Karlsborg. Jag tror att de i Karlskrona
            skulle känna en viss förvåning över detta. Det är den samlade
            oppositionspolitiken.
          </note>
          <note>
            Vi fick höra att det efter år 2011 nog kommer en gemensam försvarspolitik
            om man vinner. Men det var inte det jag frågade om. Jag frågade
            om vad ni gör nu. Det är rätt centrala frågor. Det handlar om
            landets grundläggande säkerhet. Ni är alla tre med i Försvarsberedningen.
            Ni har alla tre varit med och gjort omfattande, långtgående och
            breda uppgörelser.
          </note>
          <note>
            Sedan kommer ni till riksdagen och driver en fundamentalt annorlunda
            politik. Hur ska vi kunna ta det på något större allvar? Jag vill
            ha en bred överenskommelse om försvarspolitiken bara det är möjligt.
            Men då måste jag få ett samlat besked så att jag vet vad ni vill.
          </note>
          <note>
            Nu är det inte bara tre olika besked från tre företrädare för
            tre partier i den här salen. Det är också olika besked än vad
            ibland samma och ibland andra företrädare har gjort upp om två
            gånger i Försvarsberedningen, som är det traditionella svenska
            beredningsorganet för att nå långsiktiga breda uppgörelser.
          </note>
          <note>
            Nu har ni inget alternativ. Ni har inte ens en antydan till alternativ,
            och ni säger att det kommer först efter 2011.
          </note>
          <note type="speaker">
            Anf. 190 KARIN ENSTRÖM (m):
          </note>
          <note>
            Fru talman! Försvarsdebatter har i allmänhet en tendens att koka
            ned till en ganska enkelspårig debatt om regementens vara eller
            icke vara och värnpliktens vara eller icke vara. Så har inte fallet
            varit i dag, men ibland har vi riskerat att hamna just i de här
            grundläggande frågorna.
          </note>
          <note>
            Den fråga som jag kommer att koncentrera mitt korta anförande
            på i dag är inte regementen, materiel, flygplan eller övningsområden.
            Det gäller i stället de människor som ska göra jobbet, det vill
            säga Försvarsmaktens personal.
          </note>
          <note>
            Vi är nu inne i ett förändringsskede även när det gäller personalförsörjningen.
            Hur ska vi på bästa och mest kostnadseffektiva sätt rekrytera,
            utbilda och upprätthålla kompetens inom Försvarsmaktens olika
            delar?
          </note>
          <note>
            Tillämpningen av pliktlagen utreds just nu av Pliktutredningen.
            Den ska vara färdig i början på nästa år. Vi väntar, som väl har
            framgått rätt tydligt, alla på den försvarspolitiska inriktningsproposition
            som kommer i vår.
          </note>
          <note>
            I inriktningsbeslutet, som innehåller många viktiga delar, ska
            också riksdagen fatta beslut om det framtida sättet att personalförsörja.
            Det kommer att bli en avgörande framgångsfaktor för det framtida
            försvaret. Jag återkommer till detta.
          </note>
          <note>
            Jag skulle vilja påminna kammaren om vad vi gjorde vid den här
            tiden förra året. Då gav nämligen riksdagen mer eller mindre ett
            uppdrag till regeringen. Vi uttalade att ett tvåbefälssystem bör
            införas och att regeringen helt enkelt skulle informera riksdagen
            när den hade beslutat hur det skulle vara utformat.
          </note>
          <note>
            Varför var då det här så viktigt? Skälen till att vi tyckte att
            det äntligen var dags att gå mot ett tvåbefälssystem var att vi
            vill kunna bredda rekryteringen och ta in människor med olika
            utbildningsnivåer. Det blir för snävt att bara rekrytera till
            stabs- och chefskarriärer, och det ger inte den kompetensbredd
            som i dag är nödvändig. Om vi har en utbildning som bara attraherar
            akademiskt intresserad personal attraherar den helt enkelt inte
            alla.
          </note>
          <note>
            Det andra skälet var krav på ökad yrkesskicklighet. Försvarsmakten
            är nu ännu mer operativt inriktad på deltagande i internationella
            operationer, vilka blir svårare och mer komplexa. Det här genererar
            behov av fler specialister.
          </note>
          <note>
            Det tredje skälet till att vi var så tydliga härifrån riksdagen
            var kraven på ökad interoperabilitet. Försvarsmakten har nämligen
            haft ett eget, unikt svenskt system som har varit svårt att förklara
            för våra samarbetsländer. Andra länder har haft svårt att bedöma
            officerarnas kompetens. Det har riskerat att leda till missförstånd
            och misstolkningar.
          </note>
          <note>
            Den fjärde anledningen är tydlighet, nämligen att den individ
            som gör ett yrkesval ska kunna identifiera sig med det och känna
            att just det val man gör har ett eget värde i sig. Skulle Försvarsmakten
            fortsätta att använda officersgrader till alla innebär det att
            specialister som vi så väl behöver benämns och utmärks på ett
            felaktigt sätt.
          </note>
          <note>
            Vi uttalade då, precis för ett år sedan, att regeringen skulle
            återkomma. Det gör den också i budgetpropositionen på s. 48 och
            49. Där betonas att befälsordningen ska ta sin utgångspunkt i
            verksamhetsintresset så klart och att internationellt vedertagna
            principer ska tillämpas för hur karriärsystemet för militär personal
            ska utformas.
          </note>
          <note>
            Jag vill uppehålla mig lite vid detta trots att timmen är sen,
            fru talman. De här principerna införs nu successivt. Den militära
            personalen indelas i två kategorier. På engelska benämns de två
            kategorierna officers och other ranks . Försvarsmakten kommer
            att använda benämningen officerare på den förstnämnda kategorin.
            Officerarna anställs efter en treårig högskoleutbildning vid Försvarshögskolan,
            som nu är inledd. Försvarsmakten kommer att använda uttrycket
            specialistofficerare för dem som anställs efter den ettåriga yrkesinriktade
            utbildningen som myndigheten anordnar. Enligt internationell praxis
            ingår även annan militär personal ned till nivån menig i kategorin
            other ranks . Så kommer det att bli även för Sveriges del.
          </note>
          <note>
            Dessutom har Försvarsmakten fått i uppdrag av regeringen att
            reformera hela befälsordningen och införa ett nytt befälssystem.
            Det gäller inte bara hur man ska benämna det hela, utan det ska
            fungera i verkligheten också. I juni såg vi tydligt det första
            praktiska exemplet på detta i verkligheten. Då examinerades nämligen
            de första specialistofficerarna och anställdes som sergeanter.
          </note>
          <note>
            Detta är bra. Det som återstår nu är att omvandla det som fortfarande
            är ett enbefälssystem till ett tvåbefälssystem. Vi ser fram emot
            att få ta del av hur det arbetet går, och vi ser fram emot att
            få ett färdigt resultat tillbaka till riksdagen.
          </note>
          <note>
            Fru talman! Avslutningsvis vill jag återkomma till de förändringar
            av personalförsörjningen som vi kan se framför oss. Jag ser fram
            emot att ta en bred och större diskussion om utformningen av den
            framtida personalförsörjningen under våren. Jag oroas också av
            de signaler som jag har hört här i kväll från Socialdemokraterna
            angående pliktens framtida ställning. Vi ska komma ihåg, fru talman,
            att det är en pågående utredning, och det är ibland svårt att
            debattera vad som pågår i en utredning.
          </note>
          <note>
            Men helt klart är och jag hoppas att den inriktningen kommer
            att kvarstå hos så många partier som möjligt att betydelsen av
            frivillighet kommer att öka. Det här ställer ytterligare höga
            krav på Försvarsmakten som arbetsgivare. Försvarsmakten måste
            då i konkurrens med andra kunna rekrytera och behålla duktiga
            unga män och kvinnor för att kunna utföra de viktiga och ibland
            mycket riskfyllda uppdrag som vi ger till Försvarsmakten.
          </note>
          <note type="speaker">
            Anf. 191 EVA SELIN LINDGREN (c):
          </note>
          <note>
            Fru talman! Här har hörts ganska pessimistiska tongångar i kväll
            om man lyssnar på dialogen mellan de olika parterna.
          </note>
          <note>
            Därför skulle jag vill börja med att dels tillstyrka utskottets
            förslag till beslut, dels uttrycka en viss tillfredsställelse
            över saker som vi är överens om.
          </note>
          <note>
            Jag välkomnar att de tidigare myndigheter det har ju varit flera
            som har arbetat mot olyckor och kriser nu slås samman till en
            ny myndighet för samhällsskydd och beredskap. Jag tror att man
            ska vänta sig ganska mycket av denna myndighet. Den får ett mycket
            större grepp än vad som har varit fallet när man har fördelat
            det hela på flera aktörer. Den har en viktig uppgift att fylla
            inför de kriser som kan uppstå i dag, när vi ser att gränserna
            mellan militära och civila hot blir alltmer suddiga och när också
            stora naturkatastrofer kan följa i klimatkrisens spår.
          </note>
          <note>
            Vi har konstaterat att Sveriges sårbarhet har ökat, inte minst
            genom den snabba tekniska utvecklingen. Här i riksdagen har vi
            diskuterat några av de kriser som kan uppkomma genom till exempel
            stora skogsbränder, ras, skred, översvämningar av och brott på
            vattenkraftsdammarna, terroristhot, spridning av massförstörelsevapen
            och omfattande fel på elförsörjningen eller IT-systemen. Listan
            kan göras längre. Det här betyder att vårt samhälle blir alltmer
            sårbart och svårt att överblicka. Det är också beroende av fungerande
            infrastruktur och informationssystem.
          </note>
          <note>
            Det har tidigare konstaterats här att försvaret ändrar karaktär
            från invasionsförsvar till insatsförsvar. Det innebär i praktiken
            att svenska trupper ska kunna sättas in i oros- och krishärdar
            på olika håll i Sverige och världen. Det är alltså inte antingeneller.
            De ska också kunna utföra fredsbefrämjande insatser. De flesta
            bedömare anser att hoten mot Sverige i dag i högre grad utgörs
            av angrepp på vår trygghet och säkerhet och, som vi har konstaterat
            tidigare, i mindre grad av invasion av främmande makt, men man
            kan aldrig vara säker på detta. Många av angreppen förväntas ha
            lokal eller regional karaktär. Det är därför viktigt att de som
            arbetar med säkerheten är lokalt och regionalt förankrade.
          </note>
          <note>
            En av de viktigaste resurserna i säkerhetsarbetet är, som också
            konstaterats, hemvärnet, de nationella skyddsstyrkorna. Det är
            en gräsrotsrörelse som kan ingripa snabbt och effektivt när det
            behövs. Hemvärnets medlemmar har en bred kompetens inom olika
            civila yrken som vi kan utnyttja och består av både kvinnor och
            män. De har en lång meritlista med förtjänstfulla insatser och
            har hjälpt polisen och räddningstjänsten i kritiska situationer,
            bland annat vid bekämpning av omfattande skogsbränder, sökande
            efter vilsegångna människor och i bevakning av till exempel dricksvattenmagasin,
            energianläggningar elsystem och farleder, och inte minst hos oss
            på västkusten.
          </note>
          <note>
            Det andra positiva budskapet är att utskottet i sitt ställningstagande
            fäster särskild vikt vid hemvärnets betydelse och förutsätter
            att denna betydelse blir synliggjord i den kommande inriktningspropositionen.
            Såvitt jag har förstått råder det enighet kring detta.
          </note>
          <note>
            Den tidigare försvarsministern, och också vår nuvarande, har
            påpekat att civil-militär samverkan är avgörande för skyddet av
            en enskild nation. Förtroendeskapande åtgärder, mjuka värden och
            dialog i stället för väpnad konflikt ligger i alla medborgares
            intresse. Det skulle också sänka kostnaderna för försvaret mycket
            om man i stället kunde åstadkomma förebyggande verksamhet.
          </note>
          <note>
            Detta ligger också helt i linje med vad fredsrörelsen eftersträvar.
            Krig kan undvikas genom dialog och utveckling av ömsesidig förståelse.
            Inom Försvarsmakten är det därför angeläget att de mjuka värdena
            får ökat utrymme, vilket också medverkar till att attrahera fler
            kvinnor att delta i säkerhetsarbetet. Betydelsen av kvinnornas
            medverkan blev illustrerad här i måndags när vi hade prisutdelning
            av Right Livelihood Award. Det var fyra kvinnor från olika nationer
            som fick pris för sitt fredsarbete i konflikthärdar eller konfliktdrabbade
            områden. De hade arbetat med fara för eget liv.
          </note>
          <note>
            Till de mjuka värdena hör också det som försvarsministern nämnde,
            nämligen musiken och kulturella värden över huvud taget. Jag ska
            inte ta upp kulturarvet här, men jag vet att det finns ett stort
            militärt kulturarv som också Riksantikvarieämbetet diskuterar.
          </note>
          <note>
            Nyligen nämndes att Marinens musikkår i Karlskrona kanske räddas
            och blir kvar. Då skulle jag vilja vädja till ministern och Försvarsmakten
            att också bevara Flygvapnets musikkår i Göteborg. Den betyder
            väldigt mycket och har fått priser för att den har hög kvalitet.
            Den är också mycket rörlig. Den har arbetat med framgång inte
            bara i Göteborg utan i Karlsborg, Skövde, Såtenäs, Eksjö, Halmstad
            och även här i Stockholm. Jag tror att det är en rimlig kostnad
            för att hjälpa till så att denna musikkår får fortsätta. Man kan
            också nämna att den är ett samarbete mellan Göteborgs kommun,
            Kulturrådet och Försvarsmakten. Därför skulle jag uppskatta om
            ministern eller Försvarsmakten ville uttrycka att man anser att
            det är värdefullt att bevara musikkåren.
          </note>
          <note type="speaker">
            Anf. 192 PETER RÅDBERG (mp) replik:
          </note>
          <note>
            Herr talman! Jag vill tacka Eva Selin Lindgren för att hon ser
            de samarbetsmöjligheter som finns mellan oppositionen och majoriteten.
            Det gläder mig mycket när du säger att det är en mindre grad av
            militära hot och mer av en annan typ av hot som finns. Det gläder
            mig att du tar upp det. Så tycker vi egentligen allihop. Det är
            roligt att höra det från ett majoritetsparti.
          </note>
          <note>
            Vi är även överens i utskottet om hemvärnet, som du påpekade.
            Civil-militär samverkan är avgörande för freden, och den minskar
            också kostnaderna totalt. Jag gläds över att du tar upp det. Det
            är så mycket som är polariserat i politiken. Jag är tacksam för
            att du lyfter upp den frågan.
          </note>
          <note type="speaker">
            Anf. 193 EVA SELIN LINDGREN (c) replik:
          </note>
          <note>
            Herr talman! Tack ska du ha, Peter Rådberg. Jag vet också att
            allmänheten säger: Vad bråkar de om? Det är svårt att förklara
            ibland för folk. De vill att vi ska vara överens när det gäller
            sådana saker som försvar och energi. Vi skiljer oss inte så väldigt
            mycket från varandra beroende på den politiska tillhörigheten.
            Det kan vi konstatera. Därför tycker jag att man måste leta efter
            de minsta gemensamma nämnarna. Du kanske sitter med en av dem,
            men det finns säkert flera aspekter. Jag är också medlem i freds-
            och miljörörelsen. Jag kommer alltid att hävda fredens och samarbetets
            betydelse.
          </note>
          <note>
            Fru talman introducerade de här pristagarna. Hon visade hur stor
            betydelse det hade. En av dem var från Somalia, och hon tog upp
            konflikten i Somalia. Hon hade bildat den sjätte klanen. Det finns
            alltså fem klaner som strider mot varandra. Genom att hon var
            född i en klan och ingift i en annan var hon svartlistad i båda
            klanerna. Det är många kvinnor som befinner sig i den situationen,
            och det drabbar också barnen. De blir våldtagna och dödade. Då
            bildade hon den sjätte klanen.
          </note>
          <note>
            Somalia är ett av de få länder som har en stor andel kvinnliga
            parlamentariker. En tredjedel av parlamentarikerna i Somalia i
            dag är kvinnor. Innan vi var här i måndags var hon nere i Göteborg
            och träffade flera organisationer, näringsliv och universitet.
            Vi hade ett seminarium. Då berättade hon att det hade åstadkommits
            att det var kvinnligt deltagande i parlamentet i Somalia. Det
            var på institutionen för globala studier. Det var en ung man från
            Kazakstan som sade: Somalia ligger långt före Kazakstan för vi
            har inte en enda kvinna i parlamentet.
          </note>
          <note>
            Man kan göra mycket, menar jag, om man också kan mobilisera det
            andra könet.
          </note>
          <note type="speaker">
            Anf. 194 PETER RÅDBERG (mp) replik:
          </note>
          <note>
            Herr talman! Jag tycker att Eva Selin Lindgren kan få i uppdrag
            att försöka hitta den gemensamma nämnaren bland oss politiker.
            Jag tycker att det är väldigt viktigt att lyfta upp detta. Som
            du säger finns det rätt mycket. Jag gläds åt att du tog upp den
            frågan.
          </note>
          <note type="speaker">
            Anf. 195 NILS OSKAR NILSSON (m):
          </note>
          <note>
            Herr talman! Alliansregeringen för en ansvarsfull försvarspolitik.
            I budgetpropositionen för 2009 visar regeringen tydligt målsättningen
            om ett starkt och effektivt insatsförsvar som ska vara flexibelt
            och tillgängligt för såväl dagens som morgondagens behov.
          </note>
          <note>
            Försvarsmakten ska ha en stark förmåga att värna om Sverige nationellt
            och internationellt. En förstärkt förbandsverksamhet, effektivare
            materielförsörjning och förbättrad ekonomisk styrning är nödvändiga
            verktyg för att åstadkomma detta.
          </note>
          <note>
            Lika viktigt är det att värna om de fredsfrämjande och numera
            också fredsframtvingande insatser som våra kvinnor och män gör
            utomlands.
          </note>
          <note>
            Regeringens ambition ligger fast, och därför fördubblar alliansregeringen
            försvarets förmåga till internationella insatser.
          </note>
          <note>
            Det innebär ett ökat anslag för fredsfrämjande insatser med 650
            miljoner kronor under 2009. Sammantaget kommer alliansregeringen
            under denna mandatperiod att ha ökat anslaget till internationella
            insatser till 2,9 miljarder kronor.
          </note>
          <note>
            Sveriges internationella engagemang är betydande och gör skillnad.
            Vi gör det framför allt på tre områden.
          </note>
          <note>
            I Afghanistan gör våra soldater en stor och viktig insats för
            att bistå afghanernas kamp för demokrati och utveckling. Insatsen
            i landet vilar numera på en tydlig strategi för uppbyggnad av
            både afghansk säkerhet och samhälle. Alliansregeringen ser till
            helheten i Sveriges internationella engagemang.
          </note>
          <note>
            Regeringen förstärker den svenska militära närvaron i Afghanistan
            med bland annat transportflyg och fler utbildnings- och samverkansgrupper.
            Det är en tydlig och ansvarsfull satsning på ökad säkerhet i landet,
            vilket alltjämt förblir en förutsättning för ökad humanitär verksamhet.
          </note>
          <note>
            Alliansregeringen visar prov på handlingskraft i Afghanistan
            genom att både stärka den militära närvaron och utöka det ekonomiska
            biståndet. Tillsammans med andra bidrar Sverige till uppbyggnaden
            av ett fredligt och demokratiskt Afghanistan.
          </note>
          <note>
            Utvecklingen i Kosovo, där Sverige aktivt engagerat sig sedan
            1999, visar att det tills vidare föreligger behov av en internationell
            militär närvaro i landet.
          </note>
          <note>
            Även om säkerhetsläget just nu är förhållandevis stabilt och
            ett ambitiöst arbete pågår med att bygga ut de nationella säkerhetsstrukturerna
            finns fortsatt betydande risker för att våldsamma incidenter ska
            utbryta mellan olika befolkningsgrupper.
          </note>
          <note>
            De nationella säkerhetsstrukturerna med bistånd av Eulex kommer
            under överskådlig tid inte att förmå att på egen hand ge befolkningen
            i Kosovo garantier för säkerhet och trygghet.
          </note>
          <note>
            Historien har visat att konflikter kan uppstå väldigt fort och
            oftast utan förvarning, men med svensk militär närvaro i landet
            kan vi bidra till att stävja och förebygga sådana konflikter i
            ytterligare några år.
          </note>
          <note>
            Sverige har en fortsatt viktig roll att spela i Kosovo. Vi ska
            fortsatt vara en trovärdig och långsiktig samarbetspartner i det
            internationella samfundets insats i Kosovo.
          </note>
          <note>
            Sveriges engagemang i EU:s snabbinsatsstyrkor har varit och är
            betydande. Vårt ledande ansvar för den nordiska stridsgruppen
            NBG under första halvåret 2008 utgör ett tydligt tecken på vår
            höga ambition att bidra till säkerheten i vår omvärld.
          </note>
          <note>
            Alliansregeringen värnar om ett fortsatt svenskt ledarskap även
            för NBG 2011.
          </note>
          <note>
            Att delta i och leda dessa internationella insatsstyrkor bidrar
            till att ytterligare förstärka Försvarsmaktens kompetens och medverkar
            till den fortsatta omställningen av vårt försvar. Målet är förband
            som är snabbt tillgängliga och flexibla i sin användning, både
            nationellt och internationellt.
          </note>
          <note>
            Vi utvecklar vår förmåga till att inte bara effektivt samarbeta
            med andra europeiska länder utan även leda dem.
          </note>
          <note>
            Sverige har inte varit i krig under de senaste 200 åren. Men
            genom att vi i decennier har deltagit i internationella insatser
            på olika håll i världen har nu ca 100 000 svenska soldater erfarenheter
            från oros- och krigshärdar. Detta ger Försvarsmakten ovärderliga
            förutsättningar att försvara vårt eget land om och när det kan
            bli nödvändigt.
          </note>
          <note>
            Herr talman! I en tid då behovet av internationell solidaritet
            är större än någonsin tar alliansregeringen ansvar för att bidra
            till säkerheten i vår omvärld. Ett aktivt ställningstagande för
            fred och säkerhet utomlands bidrar till vår egen fortsatta säkerhet,
            och alliansregeringen värnar om de fredsfrämjande insatser som
            våra svenska män och kvinnor genomför.
          </note>
          <note>
            Mot vår politik står en splittrad vänster som föreslår olika
            kraftiga nedskärningar. Det enda som oppositionen verkar vara
            överens om är att man vill skära ned på försvaret.
          </note>
          <note>
            Socialdemokraterna har dessutom aviserat att man vill överge
            vårt ledande ansvar för den nordiska stridsgruppen NBG 2011.
          </note>
          <note>
            Jag tycker att det är ytterst beklagligt att Socialdemokraterna
            tydligt väljer att överge sina tidigare ståndpunkter och principer,
            vilket gör Försvarsmakten och Sveriges kompetens och anseende
            till förlorare.
          </note>
          <note>
            Herr talman! Budgetpropositionen 2009 visar alliansregeringens
            tydliga vilja att fortsatt bidra till en fredlig och säker omvärld.
            Vi kommer fortsatt att värna om den internationella solidariteten
            och om Sveriges försvar.
          </note>
          <note>
            Jag vill härmed yrka bifall till utskottets förslag till beslut
            och avslag på samtliga reservationer.
          </note>
          <note type="speaker">
            Anf. 196 ALLAN WIDMAN (fp):
          </note>
          <note>
            Herr talman! Jag ska bara göra ett kort påpekande.
          </note>
          <note>
            När det gäller frågan om minskad flygtid i Sverige har inte den
            halvering som förekommit infallit endast under den borgerliga
            mandatperioden. Det är en utveckling som påbörjades för fem år
            sedan och som nu har inneburit en halvering. Tre av de åren var
            det en annan regering som styrde.
          </note>
          <note>
            Skälet till att jag gick upp en andra gång, vilket jag aldrig
            tidigare har gjort, var att Anders Karlsson med tydlig syftning
            på undertecknad påstod att jag hade kritiserat JAS 39 Gripen i
            Svenska Dagbladet i måndags. Om Anders Karlsson hade varit kvar
            här hade jag velat fråga honom på vilken punkt jag gjorde detta.
            Var det räckvidden? Var det det instabila styrningssystemet? Var
            det dragkraften i motorn?
          </note>
          <note>
            Jag kan inte påminna mig någon sådan kritik över huvud taget.
            Däremot riktade jag kritik mot bristande flygtid och bristande
            beväpning och bristande sensorer. Det är saker som inte har med
            flygplanet att göra.
          </note>
          <note>
            Jag konstaterade dessutom att det för mig inte var överraskande
            att beskedet blev som det blev med tanke på Norges långvariga
            och speciella relationer till USA som land och till det amerikanska
            flygvapnet. Det är ett besked, herr talman, som vi från svensk
            sida har anledning att beklaga.
          </note>
          <note>
            Jag är också beredd att göra det. Jag är alldeles övertygad om
            att 100 Supergripen E/F på den skandinaviska halvön hade varit
            en förstärkning av vår gemensamma säkerhet.
          </note>
          <note>
            Överläggningen var härmed avslutad.
          </note>
          <note>
            14 § Bordläggning och beslut om ändrade motionstider
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för prop.
            2008/09:84 skulle förlängas till fredagen den 16 januari 2009
            .
          </note>
          <note>
            Kammaren biföll regeringens förslag att motionstiden för prop.
            2008/09:95 skulle förkortas till måndagen den 15 december .
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 11 december
          </note>
          <note>
            Urban Ahlin
          </note>
          <note>
            Bosse Ringholm
          </note>
          <note>
            Lars U Granberg
          </note>
          <note>
            Carina Adolfsson Elgestam
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 16 december.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 11 december
          </note>
          <note>
            Peter Hultqvist
          </note>
          <note>
            Peter Hultqvist
          </note>
          <note>
            Marie Weibull Kornias
          </note>
          <note>
            Britta Rådström
          </note>
          <note>
            Britta Rådström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 16 december.
          </note>
          <note>
            17 § Kammaren åtskildes kl. 20.18.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
