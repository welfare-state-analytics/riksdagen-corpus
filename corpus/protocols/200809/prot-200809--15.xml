<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--15</head>
          <docDate when="2008-10-17 00:00:00">2008-10-17 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:15
          </note>
          <note>
            Fredagen den 17 oktober
          </note>
          <note>
            Kl. 09:00 - 18:04
          </note>
          <note>
            1 § Meddelande om information från regeringen
          </note>
          <note>
            Tredje vice talmannen meddelade att onsdagen den 22 oktober kl.
            10.00 skulle statsminister Fredrik Reinfeldt (m) lämna information
            från Europeiska rådets möte den 15 och 16 oktober.
          </note>
          <note>
            2 § Meddelande om frågestunder hösten 2008
          </note>
          <note>
            Tredje vice talmannen meddelade att ett meddelande om frågestunder
            torsdagar kl. 14.00 hösten 2008 delats ut till riksdagens ledamöter.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:27
          </note>
          <note>
            Interpellation 2008/09:27 Översyn av kraven för F-skatt
          </note>
          <note>
            Interpellationen kommer att besvaras tisdagen den 28 oktober
            2008.
          </note>
          <note>
            Skälet till dröjsmålet är tjänsteresor.
          </note>
          <note>
            Dag Ekman
          </note>
          <note>
            Interpellation 2008/09:30
          </note>
          <note>
            Interpellation 2008/09:30 Kapitalförsörjning
          </note>
          <note>
            Interpellationen kommer att besvaras tisdagen den 28 oktober
            2008.
          </note>
          <note>
            Skälet till dröjsmålet är tjänsteresor.
          </note>
          <note>
            Dag Ekman
          </note>
          <note>
            Interpellation 2008/09:31
          </note>
          <note>
            Interpellation 2008/09:31 Konsekvenser av en avveckling av Sveriges
            deltagande i Arianeprogrammet
          </note>
          <note>
            Interpellationen kommer att besvaras tisdagen den 28 oktober
            2008.
          </note>
          <note>
            Skälet till dröjsmålet är tjänsteresor.
          </note>
          <note>
            Fredrik Ahlén
          </note>
          <note>
            4 § Anmälan om inkomna uppteckningar från EU-nämndssammanträden
          </note>
          <note>
            Tredje vice talmannen anmälde att uppteckningar från följande
            EU-nämndssammanträden inkommit:
          </note>
          <note>
            onsdagen den 16 juli
          </note>
          <note>
            fredagen den 29 augusti
          </note>
          <note>
            fredagen den 12 september
          </note>
          <note>
            fredagen den 19 september
          </note>
          <note>
            fredagen den 26 september
          </note>
          <note>
            5 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2008)535
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            7 § Allmänpolitisk debatt (forts. från prot. 14)
          </note>
          <note>
            Migrationspolitik (forts.)
          </note>
          <note type="speaker">
            Anf. 1 MAGDALENA STREIJFFERT (s):
          </note>
          <note>
            Fru talman! Det är bra att jag får möjlighet att prata om migration.
            Debatten i går drog ut på tiden, och vi var två talare som inte
            hann hålla våra anföranden. Därför har jag ändrat lite och ska
            försöka gå in på migration också ur ett arbetsmarknadsperspektiv.
          </note>
          <note>
            Att människor flyttar till andra länder för att söka sig ett
            bättre liv är inte något nytt. Människor har genom historien alltid
            haft en inneboende kraft och vilja att förbättra sin levnadssituation,
            för sig själva, sina barn och sin familj.
          </note>
          <note>
            I början av 1900-talet var det många som lämnade fattigdomens
            Sverige för att söka sig ett bättre liv i Amerika. När människors
            levnadsvillkor i Sverige förbättrades och när den ekonomiska tillväxten
            i vårt land ökade växte i stället behovet av att människor kom
            till oss för att arbeta. Efter andra världskriget rådde stor arbetskraftsbrist
            på arbetsmarknaden, och genom arbetskraftsinvandring från bland
            annat forna Jugoslavien, Grekland och Finland kunde Sverige fortsätta
            att utveckla vår välfärd.
          </note>
          <note>
            När vi i Sverige och övriga Europa nu står inför stora demografiska
            utmaningar behöver vi fler, inte färre, som kommer till Sverige
            och jobbar för att vi ska klara den nivå av välfärd som vi har
            i dag.
          </note>
          <note>
            Sverige har också historiskt varit ett land dit människor har
            sökt sig för att få en fristad undan förföljelse och krig. Vi
            socialdemokrater anser att Sverige har blivit ett rikare, öppnare
            och mer kulturellt berikat land med den mångfald som i dag finns
            i Sverige. Vi socialdemokrater anser att migration i grunden är
            något positivt, men vi måste också ta oss an de utmaningar vi
            ställs inför.
          </note>
          <note>
            När vi nu står inför en lågkonjunktur, när varslen ökar och när
            människor känner en stor oro för sitt jobb och för att få sin
            ekonomi att gå ihop är det viktigt att inte bli populistisk, börja
            prata om att stänga gränser eller föra en mer restriktiv politik
            och gå de främlingsfientliga krafterna till mötes. Det är djupt
            beklagligt att utvecklingen både i Sverige och i EU ibland tenderar
            att gå i en sådan riktning, och den svenska regeringen har tyvärr
            inte varit drivande i de här frågorna.
          </note>
          <note>
            I den rapport som regeringens globaliseringsråd utgav den 27
            augusti 2008 står det att läsa att vinsterna av en öppenhet för
            internationell migration inte automatiskt kommer alla till del.
            En migrationspolitik måste därför kombineras med en fördelningspolitik
            som styr resurser från dem som har relativt gott om resurser och
            blir vinnare till dem som inte får en så stor del av vinsten men
            som drabbas.
          </note>
          <note>
            Just det här med rättvis fördelningspolitik är inte den sittande
            regeringens bästa gren.
          </note>
          <note>
            Vi ser och hör i dag många berättelser från utländska säsongsarbetare,
            utstationerad utländsk arbetskraft och papperslösa hur oseriösa
            arbetsgivare utnyttjar deras utsatthet på arbetsmarknaden, där
            de luras att arbeta och därefter inte får någon lön eller får
            betydligt mindre lön än vad de har rätt till, kanske tvingas arbeta
            under vidriga förhållanden.
          </note>
          <note>
            Vi socialdemokrater kan aldrig acceptera att detta får ske i
            Sverige i dag, och vi efterlyser därför en skärpning av lagstiftningen
            för att komma åt dessa skrupelfria arbetsgivare, där straffen
            måste skärpas men frågan också bör ges större prioritet av polis
            och rättsväsen. Men också här är den moderatledda regeringen passiv.
          </note>
          <note>
            När det gäller arbetskraftsinvandringen finns det ett förslag
            som vi ska diskutera här den 12 november. Även om vi är positiva
            till att man öppnar fler vägar för människor att komma hit och
            arbeta hade det varit önskvärt att det förslag vi ska diskutera
            i november var det förslag som den parlamentariska utredningen
            Kaki kom fram till under den förra mandatperioden om arbetskraftsinvandring.
          </note>
          <note>
            I det förslag som vi ska debattera här i november har det gjorts
            ett spårbyte, det vill säga att människor som kommer hit och söker
            asyl men får avslag har möjlighet att söka arbetstillstånd. Har
            man jobbat sex månader innan och kan visa att man ska jobba i
            tolv månader därefter får man alltså möjlighet att stanna här
            tack vare arbetet. Det ska inte vara arbetsförheten som avgör
            om man får stanna i Sverige när man söker asyl.
          </note>
          <note>
            Dessa människor hamnar i en otrolig utsatthet, när den enda chansen
            för dem att stanna i Sverige är att få ett jobb. Även om de kan
            uppvisa kollektivavtal och så vidare vet vi att många arbetsgivare
            tyvärr inte låter dessa människor få den lön som de ska ha eller
            jobba under de arbetsvillkor som de ska ha. De här arbetsgivarna
            vet att de personer som jobbar hos dem har svårt att gå och be
            om hjälp eller få stöd, för om de förlorar sitt jobb riskerar
            de att åka ut från Sverige.
          </note>
          <note>
            Det är samma sak när det gäller myndighetsprövningen. Vi tycker
            att det är viktigt att det inte är arbetsgivare själva som fattar
            beslut om det råder arbetsbrist i en bransch eller ett yrke för
            att ta hit någon från tredjeland som ska jobba. Vi tycker att
            det är viktigt att det är en prövning av Arbetsförmedlingen som
            avgör detta och att facket är med i ett sådant beslut.
          </note>
          <note>
            Det är i dag Migrationsverket som ska besluta om det är sjysta
            avtal och villkor enligt kollektivavtal och branschpraxis. Men
            frågan är vilka verktyg de kommer att ha för att kunna följa upp
            om de stämmer. När människor kommer hit från tredjeland och arbetar,
            vad händer när arbetsgivarna, som jag tidigare har talat om, inte
            ger dem den lön som de ska ha eller de inte får arbeta under gällande
            arbetsvillkor? Det kommer också att vara människor som är i en
            utsatt position. Vilka verktyg finns det egentligen för att ge
            dem hjälp?
          </note>
          <note>
            Avslutningsvis tycker vi socialdemokrater i grunden att migration
            är något positivt, men vi politiker måste bekämpa dess avarter,
            arbeta för att bekämpa människosmuggling, internationell brottslighet
            och den fruktansvärda människohandeln, arbeta för att den gemensamma
            asyl- och flyktingpolitiken inom Europeiska unionen bygger på
            höga normer, är rättssäker och human samt arbeta för att vinsterna
            av migration kommer alla till del, genom en rättvis fördelningspolitik
            och bra trygghetssystem.
          </note>
          <note type="speaker">
            Anf. 2 TOMAS TOBÉ (m) replik:
          </note>
          <note>
            Fru talman! När jag lyssnade på Magdalena Streijfferts inledning
            tyckte jag att den var väldigt positiv och att synen på arbetskraftsinvandring
            var positiv. Det välkomnar jag. Jag tänkte att det kanske ändå
            kan komma ut någonting gott av det samarbete som Miljöpartiet
            och Socialdemokraterna har inlett.
          </note>
          <note>
            Men sedan började det ändå radas upp att det ska bli svårare
            för personer att arbetskraftsinvandra. Det var dels kritiken i
            sak mot propositionen, dels att Magdalena Streijffert i synnerhet
            riktade in sig på spårbytet. Jag kan inte riktigt förstå problemet.
            Vi är överens om att givetvis värna asylrätten och att arbetskraftsinvandring
            är en annan sak. Men i det här systemet blir det möjligt för personer
            som har ett arbete att visa att de har en försörjning. Varför
            är det så viktigt för Magdalena Streijffert att de ska skickas
            ut från Sverige i stället för att arbetskraftsinvandra när de
            redan befinner sig här?
          </note>
          <note type="speaker">
            Anf. 3 MAGDALENA STREIJFFERT (s) replik:
          </note>
          <note>
            Fru talman! Tack så mycket för frågan.
          </note>
          <note>
            Vi tycker att migration i grunden är positivt. Det har inte att
            göra med vårt fördjupade samarbete med Miljöpartiet. Vi är positiva
            till arbetskraftsinvandring, men det handlar också om att se den
            utsatthet de kan råka in i när de kommer hit. De kanske är i en
            så desperat situation att de kan tänka sig att arbeta för vilken
            lön som helst eller under vilka villkor som helst för att få stanna.
          </note>
          <note>
            När de söker asyl är det de skälen som ska ses över. Om de flyr
            undan krig och förföljelse ska de få uppehållstillstånd av den
            anledningen.
          </note>
          <note>
            Vi öppnar för människor att komma hit och arbeta. Det är bra.
            Vi måste också titta på migrantens situation och den utsatthet
            som migranten kan ställas inför. När det gäller spårbytet är det
            få som kan få stanna. Med tanke på den utsatthet de kan ställas
            inför tycker vi att det är ett dåligt förslag.
          </note>
          <note type="speaker">
            Anf. 4 TOMAS TOBÉ (m) replik:
          </note>
          <note>
            Fru talman! Det är helt rätt att det är viktigt att de som har
            asylskäl ska få stanna just av dessa skäl. Så är det. Likväl finns
            det i systemet ett tydligt regelverk. Jag ser inte riktigt den
            fara Magdalena Streijffert beskriver med att acceptera dåliga
            villkor på arbetsplatsen. Det finns ett mycket rigoröst regelverk
            för detta.
          </note>
          <note>
            I grunden handlar det här om att vi har en positiv syn på arbetskraftsinvandring.
            Det har vi alltid haft i de borgerliga partierna, och vi har med
            glädje presenterat detta tillsammans med Miljöpartiet.
          </note>
          <note>
            Socialdemokraterna och Vänsterpartiet har alltid haft en mycket
            negativ syn på arbetskraftsinvandring. Det har vi genomgående
            sett i den här kammaren. I grunden har den dörren varit stängd
            sedan 70-talet från er sida. Nu är det bra att ni till viss del
            öppnar för en positiv syn på arbetskraftsinvandring, men jag kan
            inte förstå denna hets kring att sätta stopp för spårbytet, som
            Magdalena Streijffert själv säger ändå kommer att beröra få personer.
          </note>
          <note type="speaker">
            Anf. 5 MAGDALENA STREIJFFERT (s) replik:
          </note>
          <note>
            Fru talman! Jag tror inte att Tomas Tobé lyssnade riktigt på
            mitt anförande. Jag sade att i grunden är migration positivt,
            och vi tycker att det är bra med arbetskraftsinvandring. Det genomfördes
            en utredning under förra mandatperioden, och alla partierna var
            eniga om hur förslaget skulle se ut. Det har den moderatledda
            regeringen ändrat på. Det är därför det är synd att det är just
            det förslaget vi diskuterar, inklusive spårbytet som innebär att
            arbetsgivaren själv bestämmer om någon ska få komma hit eller
            inte.
          </note>
          <note>
            Problemet är den utsatthet som människor ställs inför. Jag skulle
            råda Tomas Tobé att gå till det fackliga centrumet som LO och
            TCO har öppnat måndagar mellan 3 och 9. Där får man höra historier
            om människor som har blivit fruktansvärt utnyttjade på arbetsmarknaden.
            Det är viktigt att skärpa lagstiftningen för att komma åt de oseriösa
            arbetsgivarna, så att människor inte blir utnyttjade. Genom spårbytet
            skapar vi en situation där människor blir desperata i deras önskan
            att få stanna.
          </note>
          <note>
            Arbetsmarknadsfrågor
          </note>
          <note type="speaker">
            Anf. 6 BERIT HÖGMAN (s):
          </note>
          <note>
            Fru talman! Hösten är en dyster och svår tid för många människor.
            Den här hösten kan bli mörk i dubbel bemärkelse. Hittills i oktober
            har 8 370 personer varslats om uppsägning. Det är lika många som
            under hela september månad. Vi vet alla att varselvågen fortsätter.
          </note>
          <note>
            De hittills lagda varslen omfattar människor i alla delar av
            vårt land och i flera branscher. Till och med i Stockholm är drygt
            tusen personer varslade. Varslen finns främst inom industrin men,
            som jag sade, också i andra branscher. Därtill ska läggas de personer
            som ställs utan arbete utan att bli varslade. Varslen i sig är
            inte ett mått på en kommande arbetslöshet. Det är de tillfälligt
            anställda, och de har varit många under högkonjunkturen, men det
            kan också vara Anna som jobbar på ett gruppboende och som får
            reda på att vikariatet inte förlängs eftersom kommunen har fått
            nya chocksiffror på den ekonomiska utvecklingen. Det är Lars som
            har blivit utslängd ur systemen. Han är för frisk för att vara
            sjuk och för sjuk för att arbetsgivaren ska vilja ha honom. Det
            är Birgitta som märker att den lilla resebyråfirman hon har öppnat
            inte längre bär sig, och hon ser ingen annan utväg än att stänga
            den. Det är Johanna som trots goda studieresultat inte får jobb
            just nu.
          </note>
          <note>
            I dag finns nästan 300 000 öppet arbetslösa svenskar. Vi vet
            att de blir fler i en rasande fart. Trots att Arbetsförmedlingen
            redan under 2007 varnade för och förutsåg en vikande arbetsmarknad
            satt regeringens företrädare lugnt i båten. Statssekreterare meddelade
            i radion att det är bra för inflationen med lite arbetslöshet.
            Statsministern meddelade kort att det visst kommer varsel, men
            det är rätt många som har jobbet kvar. Det är en klen tröst för
            barnfamiljen i Arvika som nyss köpt en villa och där bägge har
            varslats från Volvo Construction.
          </note>
          <note>
            Att varsel handlar om människor av kött och blod med själ och
            hjärta tycks vara en främmande tanke för regeringen, som har bestämt
            sig för att om de ekonomiska teorierna inte stämmer med verkligheten
            gäller de ekonomiska teorierna. Men så kom verklighetsbilderna.
            De blev många för regeringen, och trycket hårdnade. Arbetsförmedlingen
            berättade, fackliga företrädare berättade, kommunala företrädare
            berättade och företagsledningar berättade om den verklighet regeringen
            inte ville se.
          </note>
          <note>
            Vi socialdemokrater lade fram vår budget- och jobbmotion. Vi
            beskrev olika vägar. Vi beskrev vägar från det gamla jobbet till
            det nya jobbet. Vi beskrev hur ett samhälle kan fungera som tar
            till vara arbetskraften och utvecklar den under en lågkonjunktur.
            Vi beskrev vad som måste till för att stimulera fram nya jobb.
          </note>
          <note>
            Vi har berättat om nära 20 000 nya platser utöver regeringens
            förslag i utbildningssatsningar. Vi har berättat om förslag som
            stärker småföretagen, till exempel exportförebyggande insatser.
            Vi har berättat om nyföretagarstipendier. Vi har berättat om lägre
            skatt för de riktigt små företagen.
          </note>
          <note>
            Vi beskriver att detta bara går att genomföra genom att välja
            kampen mot arbetslösheten före stora skattesänkningar.
          </note>
          <note>
            Så kom till slut Littorins dundermedicin; 1 ½ miljard skulle
            satsas. Vadå dundermedicin? Det var gamla pengar som skulle bli
            som nya och rädda situationen. Samordningsmän, med betoning på
            män, tillsattes. De skulle vara en sorts varseldoktorer som skulle
            komma med medicinen. Men de fick inte inskrivningsrätt och absolut
            ingen attesträtt. Inga nya resurser, bara en omfördelning. Men
            frågan är: Omfördelning från vem?
          </note>
          <note>
            Pengar som tidigare skulle användas för dem som hade det allra
            svårast att komma ut på arbetsmarknaden ska nu användas för dem
            som riskerar arbetslöshet. Ska omfördelning ske från regioner
            som inte är drabbade till regioner som är drabbade? Varslen har
            lagts i alla län i hela landet. Från var sker omfördelningen?
            Vilka grupper blir utan insatser? Vilka orter blir utan resurser?
          </note>
          <note>
            Vi vet att Arbetsförmedlingen praktiskt taget saknar rörliga
            medel under kommande år. Vilka med rätt till jobb- och utvecklingsgaranti
            ska bli utan densamma? Det är 44 000 människor inskrivna i dag.
            De lär knappast bli färre. Eller ska det bli ett slags lågprisvariant
            på alla insatser som inte leder till jobb utan bara till bättre
            siffror i statistiken?
          </note>
          <note>
            Regeringen har valt att kraftigt detaljreglera Arbetsförmedlingens
            arbete, och det har lett till att många jobb inte har blivit tillsatta.
            Berätta här i dag, statsrådet Littorin, hur regeringen tänker
            hantera situationen på arbetsmarknaden åren framöver.
          </note>
          <note type="speaker">
            Anf. 7 ANNIE JOHANSSON (c) replik:
          </note>
          <note>
            Fru talman! Jag känner oerhört starkt för de människoöden som
            du berättar om i ditt anförande. Jag blir också glad av den reformbudget
            som alliansregeringen har lagt fram på 32 miljarder kronor för
            att mota just den lågkonjunktur som vi nu går in i.
          </note>
          <note>
            Vi ser nu en tydligt splittrad opposition. Jämför vi de tre budgetalternativ
            som ni har lagt fram ser vi tydligt att det leder till 60 000
            färre jobb, högre arbetslöshet och större utanförskap.
          </note>
          <note>
            Det finns en sak som ni trots all er splittring är överens om.
            Det är att fördubbla arbetsgivaravgiften för unga människor. Ni
            vill fördubbla den för mer än 600 000 unga människor.
          </note>
          <note>
            Med tanke på den fantastiska förmåga som ni hade under förra
            mandatperioden, då ni lyckades öka ungdomsarbetslösheten med 30
            procent, är det häpnadsväckande att ni nu ska fördubbla avgiften.
          </note>
          <note>
            Kan Berit Högman förklara för mig hur höjda skatter och arbetsgivaravgifter
            på dryga 10 miljarder kronor ska kunna skapa fler jobb för unga
            i Sverige?
          </note>
          <note type="speaker">
            Anf. 8 BERIT HÖGMAN (s) replik:
          </note>
          <note>
            Fru talman! Skillnaden mellan socialdemokratisk politik och borgerlig
            politik är att vi ser till dem som bäst behöver stöd och resurser.
          </note>
          <note>
            När det gäller ungdomsarbetslösheten är vårt förslag tydligt.
            Vi ger resurserna till dem som står längst ifrån arbetsmarknaden.
            Vi ser individer som behöver stöd i stället för arbetsgivare som
            behöver större svarta siffror i sitt bokslut.
          </note>
          <note>
            Det som de facto är resultatet av ert förslag om en generell
            sänkning är att det också ger stöd till företag som ändå hade
            anställt dessa unga människor. I nästa ände har ni minskat möjligheten
            för människor att starta om via neddragning på komvux.
          </note>
          <note>
            Ni är inte särskilt intresserade av att utveckla högre utbildning.
            Ni har inga förslag som handlar om en arbetsmarknadsutbildning
            för dem som behöver den till jobb. Det är den stora skillnaden
            mellan vår politik och er politik. Vi vill ge till dem som bäst
            behöver det.
          </note>
          <note type="speaker">
            Anf. 9 ANNIE JOHANSSON (c) replik:
          </note>
          <note>
            Fru talman! Jag kan konstatera att vi har en opposition som stöder
            en nedmontering av arbetslinjen och en majoritet som ser till
            att reformera och få in framför allt fler unga på arbetsmarknaden.
          </note>
          <note>
            Vi har systemet med nystartsjobb där tusentals unga människor
            har fått ett nystartsjobb under de senaste åren. Det innebär att
            de som befinner sig längst från arbetsmarknaden har en möjlighet
            att få in en fot eller två fötter på arbetsmarknaden. Jag gläder
            mig åt att det är någonting som Socialdemokraterna nu bejakar.
          </note>
          <note>
            Men det är fortfarande så att ni vill ta bort den generella sänkningen.
            Det innebär för en småföretagare som har två unga anställda en
            ökad kostnad på 80 000 kronor varje år. Jag kan konstatera att
            Berit Högman väljer den linjen där man återigen sviker landets
            ungdomar.
          </note>
          <note type="speaker">
            Anf. 10 BERIT HÖGMAN (s) replik:
          </note>
          <note>
            Fru talman! Av de 10 000 ungdomar som sitter i er ungdomsgaranti
            är ungefär 2 procent i en aktiv åtgärd. Resten har gömts i en
            statistik av billiga åtgärder som inte leder till jobb.
          </note>
          <note>
            Låt oss ta exemplet med Johanna som ännu inte har fått ett jobb.
            Hon ska behöva gå arbetslös i sex månader innan hon över huvud
            taget blir föremål för någon sorts hjälp från Arbetsförmedlingen.
            Hon ska inte göra någonting under tre månader, och under tre månader
            ska hon skriva vad hon är bra på. Sedan kan hon möjligen få en
            praktikplats.
          </note>
          <note>
            Samma sak gäller de unga människor som i dag varslas på Volvo,
            för att ta det exemplet. I TSL-rapporten från kvartal tre beskriver
            man att ökningen också i omställningsavtalen består av unga människor
            under 25 år. Dem har ni lämnat därhän. Det ska gå sex månader
            innan de får hjälp. För dessa unga på Volvo hjälper inte en sänkt
            arbetsgivaravgift, eftersom deras jobb inte finns kvar.
          </note>
          <note type="speaker">
            Anf. 11 TOMAS TOBÉ (m) replik:
          </note>
          <note>
            Fru talman! Jag får tacka för ett intressant och bra beskrivande
            inlägg från Berit Högman om en del av utvecklingen på svensk arbetsmarknad.
          </note>
          <note>
            Vi har i kammaren haft en ganska intensiv debatt de senaste två
            åren mellan alliansen och oppositionspartierna om arbetsmarknadspolitiken.
            Det är ingen tvekan om att det har funnits och fortfarande finns
            tydliga skillnader.
          </note>
          <note>
            En intressant sak har ändå börjat ske, nämligen att Socialdemokraterna
            verkar stuva om i arbetsmarknadspolitiken. Jag ska ta två tydliga
            exempel. Det ena är att ni numera accepterar stora delar av jobbskatteavdraget.
            Beror det på att också ni nu inser att det skapar nya jobb?
          </note>
          <note>
            Det andra är att ni numera tycker att vi ska ha en deltidsbegränsning
            i arbetslöshetsförsäkringen. Är det för att ni också har insett
            att det innebär att vi får en tydligare arbetslinje i arbetslöshetsförsäkringen?
          </note>
          <note type="speaker">
            Anf. 12 BERIT HÖGMAN (s) replik:
          </note>
          <note>
            Fru talman! Vad som är vad, och vad som har skapat jobben, därom
            tvista de lärde. Vi har haft en extrem högkonjunktur. Vi har mycket
            att tacka den för.
          </note>
          <note>
            Samtidigt vill jag påminna om det som Svenskt Näringsliv har
            redogjort för. Det är 90 000 jobb som inte har blivit tillsatta
            därför att det inte gick att matcha jobben mot arbetskraften.
            I ett sådant läge hade vi tjänat på om Arbetsförmedlingen hade
            haft resurser till arbetsmarknadsutbildning. Vi hade haft fler
            platser på yrkesutbildningar och lärlingsutbildningar för att
            få fram dessa svetsare, arborrare, ingenjörer och konstruktörer
            som hade behövts.
          </note>
          <note>
            Vad gör regeringen i stället? Jo, man skapar en rad lågprisvarianter
            som stänger inne ungdomar i en så kallad ungdomsgaranti där det
            egentligen inte händer någonting. Det leder inte till jobb.
          </note>
          <note type="speaker">
            Anf. 13 TOMAS TOBÉ (m) replik:
          </note>
          <note>
            Fru talman! Det är sant att vi har haft en stark högkonjunktur
            i Sverige. Vi behöver inte tvista så mycket om vilka reformer
            som fungerar eller inte. Det finns det andra som kan bedöma.
          </note>
          <note>
            Konjunkturinstitutet menar till exempel att en tredjedel av jobben
            kommer som en direkt följd av regeringens reformer. LO tillstår
            att jobbskatteavdraget står för ungefär 70 000 nya jobb i Sverige.
            Det finns också andra omdömen om man vill ta del av det.
          </note>
          <note>
            Jag återkommer lite grann till min fråga. Anser Socialdemokraterna
            nu att jobbskatteavdrag leder till nya arbeten? Anser Socialdemokraterna
            nu att en deltidsbegränsning i arbetslöshetsförsäkringen behövs
            för att tydliggöra arbetslinjen?
          </note>
          <note type="speaker">
            Anf. 14 BERIT HÖGMAN (s) replik:
          </note>
          <note>
            Fru talman! När det gäller deltidsarbetslösheten konstaterar
            vi att deltidsarbetslöshet och deltider är en kvinnofälla. Det
            enda ni har gjort för att sätta fokus på kvinnor är att inrätta
            ett vårdnadsbidrag. Är det en arbetslinje? Vi ser att det behövs
            en rad åtgärder för att kvinnor och ungdomar på samma sätt som
            vita medelålders män ska ha rätt till en heltidstjänst och en
            fast anställning. Ni har lagt fram en rad förslag som försvårar
            detta.
          </note>
          <note>
            Ni har ökat antalet möjligheter att visstidsanställa och deltidsanställa.
            Ni har inte satt fokus på den självklara rättigheten och det som
            borde vara norm på arbetsmarknaden för såväl kvinnor som män:
            en fast anställning på heltid med en lön som man kan leva på.
            Inget av detta har varit i fokus i den borgerliga regeringens
            arbetsmarknadspolitik.
          </note>
          <note type="speaker">
            Anf. 15 ELISABETH SVANTESSON (m) replik:
          </note>
          <note>
            Fru talman! Jag märker en viss inkonsekvens i Berit Högmans beskrivningar.
            Å ena sidan anklagar Berit Högman regeringen och majoriteten för
            att vi inte har gjort tillräckligt för dem som står längst bort.
            Det är just det vi har gjort och där vi har satsat våra resurser.
            Det handlar om de människor som gick sju, åtta, nio år med aktivitetsgaranti
            och aldrig fick en riktig hjälp. Berit Högman säger att de unga
            göms i statistiken och finns i program. Å andra sidan säger hon
            att de inte får några åtgärder. Det är en väldigt inkonsekvent
            diskussion.
          </note>
          <note>
            Det är också inkonsekvent när hon går ifrån en gammal arbetslinje
            hos Socialdemokraterna när hon säger att vi under en högkonjunktur,
            som vi nu faktiskt har haft i två år, skulle ha brakat på med
            arbetsmarknadsutbildning. För den som vet någonting om arbetsmarknadspolitik,
            och det tror jag verkligen att Berit Högman gör, vet att det är
            i lågkonjunktur som de satsningarna ska komma. Därför satsar också
            regeringen nu på yrkesutbildning och gör det lättare att få en
            yrkesutbildning för att matcha det behov som vi ser.
          </note>
          <note type="speaker">
            Anf. 16 BERIT HÖGMAN (s) replik:
          </note>
          <note>
            Fru talman! Ni måste också se det som är tydligt. Det finns en
            grupp människor som aldrig har nåtts av högkonjunkturen. Det finns
            en stor grupp ungdomar som har varit helt resistenta mot den medicin
            som ni har gett. De har fortsatt stått utanför arbetsmarknaden
            därför att de har varit för dåligt rustade.
          </note>
          <note>
            I det rustandet har ni inte haft ett enda recept. Det har inte
            funnits någon arbetsmarknadsutbildning. Ni saboterade planen om
            en lärlingsutbildning. Ni har försvårat. Ni har beskrivit verkligheten
            som att det finns ett jobb om unga människor blir tillräckligt
            fattiga. Det finns i alla fall en hushållsnära tjänst. Det är
            ett slöseri att se på människor på det sättet.
          </note>
          <note type="speaker">
            Anf. 17 ELISABETH SVANTESSON (m) replik:
          </note>
          <note>
            Fru talman! Jag och Berit Högman delar, antar jag, oron över
            att så väldigt många unga fortfarande är arbetslösa. Det är ett
            jätteproblem, fru talman. Men vad är lösningen? Jo, vi måste sänka
            trösklarna.
          </note>
          <note>
            Det finns två typer av trösklar. Vi har en svensk modell som
            faktiskt inte gör det helt enkelt för unga att komma in. Det skyddar
            dem som är på insidan, och det är tuffare för dem som är på utsidan.
            Där är vi överens om att vi, som det ser ut just nu, ska behålla
            den lagstiftning vi har.
          </note>
          <note>
            Men det finns ett annat sätt att sänka trösklarna. Det handlar
            om att göra det billigare att anställa en ung människa. Det är
            därför som vi sänker arbetsgivaravgifterna ännu mer för de unga.
            Det är därför som vi också ökar det antal som kan komma i fråga
            för detta, eftersom vi sänker och höjer åldersgränser. Det är
            ett sätt att sänka tröskeln, och det tror jag kommer att få effekt.
            Men jag tror att vi behöver göra mycket mer, och det tror jag
            att vi är överens om.
          </note>
          <note>
            Att sänka arbetsgivaravgiften är en väg in. Och det handlar om
            en tydlig matchning på Arbetsförmedlingen. Unga människor som
            i dag är i garantin får en tydlig matchning, Berit Högman.
          </note>
          <note type="speaker">
            Anf. 18 BERIT HÖGMAN (s) replik:
          </note>
          <note>
            Fru talman! Att rikta resurser mot dem som har det svårast på
            arbetsmarknaden ingår i vår jobbmotion. Vi beskriver olika stimulansåtgärder
            för att unga människor ska komma in på arbetsmarknaden.
          </note>
          <note>
            Du pratar om att sänka trösklar. Vilka trösklar? Ska det bli
            lättare att sparka? Ska det bli lättare att låta bli att bry sig
            om ungdomarna?
          </note>
          <note>
            Vad ni behöver göra är ju att se dessa unga människor som en
            kompetent arbetskraft. Det handlar om utbildning, praktikplatser,
            introduktion, handledning och så vidare i stället. Uppenbarligen
            hjälper ju ingen arbetsgivaravgiftssänkning för denna grupp. Den
            har varit resistent mot er medicin, och ni vägrar att se det.
            Det är ett stort problem.
          </note>
          <note type="speaker">
            Anf. 19 SVEN YNGVE PERSSON (m) replik:
          </note>
          <note>
            Fru talman! Berit Högman började med en lång och dessvärre ganska
            korrekt beskrivning av att varslen ökar. Så är det. Det kan ingen
            av oss förneka, utan det är så.
          </note>
          <note>
            Därefter kom Berit Högman in på åtgärder och beskrev lite grann
            hur man såg på det hela. Man pratar likadant som man gjorde i
            den förra lågkonjunkturen. Det är åtgärder. Det är åtgärder. Det
            är åtgärder. Man visar en väg, men man visar dessvärre inte hur
            man ska komma fram. Det är lite trafikomläggningar här och var,
            och så får vi se var vi landar.
          </note>
          <note>
            Det är en stor fråga, Berit Högman, som jag fortfarande funderar
            över. Ni beskriver och föreslår i stort sett samma sak som det
            som inför den nu avslutade högkonjunkturen faktiskt inte gav några
            jobb under er tid. Varför tror ni att det kommer att göra det
            denna gång?
          </note>
          <note type="speaker">
            Anf. 20 BERIT HÖGMAN (s) replik:
          </note>
          <note>
            Fru talman! Varför tror jag på arbetsmarknadsutbildning, exempelvis?
            Under hela våren ägnade jag rätt mycket tid åt att besöka verkstadsindustrin,
            särskilt i Värmland.
          </note>
          <note>
            Jag mötte ingen som talade om behovet av sänkta skatter. Däremot
            mötte jag företagsledare och fackliga företrädare som sade: Hjälp
            oss med arbetskraften! Vi saknar arbetskraft som har den kompetens
            som vi behöver.
          </note>
          <note>
            Man frågade: Varför har den borgerliga regeringen lagt ned länsarbetsnämnderna?
            Förr var de bra på att hjälpa oss att identifiera grupper som
            kunde gå en arbetsmarknadsutbildning och sedan få ett arbete.
          </note>
          <note>
            Man efterlyste tydliga system för hur man kunde efterfråga en
            arbetskraft som man sedan visste var anställningsbar om ett halvår
            eller ett år.
          </note>
          <note>
            Vår beskrivning och våra åtgärder är tagna ur den verklighet
            som finns ute i industrin. Er beskrivning är ekonomiska teorier
            som inte är applicerbara på den verklighet vi nu har med en väldigt
            kraftig lågkonjunktur på gång.
          </note>
          <note type="speaker">
            Anf. 21 SVEN YNGVE PERSSON (m) replik:
          </note>
          <note>
            Fru talman! Om det är så, Berit Högman, undrar jag: Är det inte
            nu vi verkligen ska se till att ta till vara den goda kompetens,
            den erfarenhet och den kraft som finns hos dem som riskerar att
            bli arbetslösa? Det gäller att de så fort som möjligt får ett
            nytt jobb i stället för att vi med en gång ska börja med åtgärder
            som tar en massa tid, vilket tyvärr gör att de kanske är borta
            från sitt arbete i sex månader innan det är dags att komma in
            på ett nytt.
          </note>
          <note>
            Det är faktiskt inte så att man med garanti blir långtidsarbetslös
            bara för att man tvingas lämna Volvo. Snarare är det så att det
            i Norge och på många andra ställen finns arbete.
          </note>
          <note>
            Kan vi inte försöka att ingjuta mod i de människor som i dag
            riskerar att mista sitt arbete i stället för att, som ni gör,
            tala om att det nu blir elände, elände, elände och att allting
            är mörkt och att den enda räddningen är en hög a-kassa?
          </note>
          <note type="speaker">
            Anf. 22 BERIT HÖGMAN (s) replik:
          </note>
          <note>
            Fru talman! Absolut! Jag delar helt din uppfattning, men problemet
            är att det ni gör i praktiken inte stämmer överens med detta.
            Ni lägger nämligen inte till några resurser till Arbetsförmedlingen.
            Det har varit anställningsstopp i två år. Någon ska också förmedla
            jobben.
          </note>
          <note>
            Jag tror tyvärr inte att de 3 0004 000 varslade i Göteborg kan
            få jobb i Oslo. Jag tror inte att den arbetsmarknaden är riktigt
            så enkel, utan vi måste ha många åtgärder när det gäller jobben.
          </note>
          <note>
            Jag har inte fått svar på frågan om hur man ska omfördela. Är
            det de som har rätt till jobb- och utvecklingsgarantin som ska
            bli utan insats för att insatsen ska läggas på de varslade i Göteborg?
            Tror ni fortfarande att det är marknaden som kan lösa de problem
            vi står inför just nu?
          </note>
          <note type="speaker">
            Anf. 23 ULF HOLM (mp):
          </note>
          <note>
            Fru talman! Vi är alla väldigt bekymrade över den situation som
            nu råder, framför allt i Göteborgsområdet. Tyvärr tycks en lågkonjunktur
            sprida sig inte bara i Sverige utan i stora delar i världen. Frågan
            är: Hur djup kommer den att bli och hur pass långvarig?
          </note>
          <note>
            Det är kanske inte riktigt sådant som vi kan klubba här i riksdagen,
            tror jag, fru talman, utan vi måste anpassa oss och göra satsningar
            nu. Det är vårt sätt att kunna reagera och försöka undvika att
            människor blir utan arbete för lång tid.
          </note>
          <note>
            Vi måste se sanningen i vitögat. Det är inte skoj att mista jobbet,
            och det är inte skoj att vara arbetslös en lång period, inte minst
            eftersom man numera inte heller får någon ersättning från staten
            eller den är väldigt låg.
          </note>
          <note>
            Sven Otto Littorin, arbetsmarknadsministern, protesterar redan
            nu mot mitt inlägg. Men jag menar att den här nya borgerliga regeringen
            har gjort att ersättningsnivåerna är låga, och det tycker vi från
            Miljöpartiet är fel.
          </note>
          <note>
            Vad ska vi då göra? Vi måste satsa. Det är här bristen med den
            nya regeringen och den nygamla regeringen är som störst. Man gör
            väldigt lite eller ingenting.
          </note>
          <note>
            Nu finns chansen att göra investeringar för framtiden på två
            områden.
          </note>
          <note>
            Det handlar om att se till att vi får den gröna omställningen
            och satsar på grönt företagande. Det handlar om att bygga höghastighetstågen
            för att få bort en massa långtradare från vägarna och få bort
            en massa personbilar. Man kan i stället ta tågen och åka snabbtåg.
          </note>
          <note>
            Vi måste få fram miljöteknikföretagen, som satsar på grön teknik
            för framtiden. Det kräver satsningar nu, men det är en grön omställning
            som vi har chansen att starta nu och som världen också behöver,
            inte minst om vi samtidigt ska skriva under ett nytt klimatavtal
            i Köpenhamn nästa höst. Då måste vi visa att vi är beredda att
            ta vårt ansvar för en bättre miljö.
          </note>
          <note>
            Det andra handlar naturligtvis om att vi måste satsa på att få
            fram kompetent personal till de företag som växer fram. De som
            nu varslas i Göteborgsområdet kan inte bara på en dag gå över
            till ett annat jobb, vilket som helst.
          </note>
          <note>
            I Göteborgsområdet är det brist på undersköterskor, vårdbiträden,
            personliga assistenter och chaufförer. Det är inte riktigt de
            yrkeskategorier som finns på Volvo Personvagnar. Därför är det
            så nödvändigt med kompetensutveckling, med yrkesutbildning, med
            komvux. Det tycker inte borgarna om. Ni tycker att folk ska gå
            från vilka yrken som helst. Men jag menar att det också kräver
            vidareutbildning.
          </note>
          <note>
            Det är viktigt med arbetsmarknadspolitiska åtgärder i den meningen
            att man vidareutvecklar personer, så att de kan gå från ett yrke
            till ett annat. Vi kan nämligen inte garantera att samma yrken
            ska finnas i 50 års tid. Den tiden är förbi.
          </note>
          <note>
            Det samhälle som finns nu, som vi lever i, kräver ständig kompetensutveckling.
            Det är ständigt nya utmaningar och ständigt nya saker som måste
            ske. Där måste vi politiker faktiskt skapa förutsättningar. Det
            är satsningar på komvux. Det är satsningar på kvalificerad yrkesutbildning,
            precis i enlighet med det förslag som Socialdemokraterna och Miljöpartiet
            presenterade för en och en halv vecka sedan.
          </note>
          <note>
            Vi satsar miljarder på detta, 20 000 nya utbildningsplatser redan
            nästa år, just för att möta det här behovet. Vi gör satsningar
            för framtiden. Vi gör investeringar för framtiden, och det är
            det som är helt avgörande i den situation som vi står inför nu.
          </note>
          <note>
            Vi politiker kan inte skapa företag. Vi kan skapa förutsättningar
            för företag att växa. Vi från Miljöpartiet tror att framför allt
            småföretagen har chansen att kunna växa nu. Därför kräver vi också
            att småföretagen ska våga anställa.
          </note>
          <note>
            Gör man det nu? Nej, regeringen har i stället tagit bort den
            sänkta arbetsgivaravgiften för småföretagare som vi införde förra
            mandatperioden. Det har blivit dyrare för småföretag att anställa.
            Det är helt fel politik.
          </note>
          <note>
            I stället föreslår vi från Miljöpartiet att småföretagare ska
            få kraftigt sänkta arbetsgivaravgifter just för att de ska våga
            ta steget att anställa fler, för det är där många arbetstillfällen
            finns för framtiden så vi kan låta småföretagen växa. Det är precis
            det som vi behöver göra nu.
          </note>
          <note>
            Vi behöver också utveckla lärlingsplatser, lärlingssystemet.
            För att få företag att våga ta in ny personal måste man i dag
            komma ut och visa upp sig. Med ett lärlingssystem kan arbetsgivaren
            och arbetstagaren visa vad de går för. Man kan visa att man kan
            jobbet: Jag platsar på den här arbetsplatsen, och ni behöver mig
            på det här företaget.
          </note>
          <note>
            Ett utvidgat lärlingssystem i hela landet skulle ge möjligheter.
            Många företagare i dag är rädda för att ta steget att anställa
            fler. De tror kanske inte att det behövs på företaget. Men här
            har arbetstagaren en chans att visa vad man går för. Det tror
            jag är väldigt viktigt på det här området.
          </note>
          <note>
            Den sista punkten är att det finns människor som har svårt att
            få ett arbete. Därför är social ekonomi och socialt företagande
            väldigt viktigt. Det är prövat på flera ställen. Vi skulle gärna
            vilja se fler satsningar från regeringen på den sidan, men tyvärr
            är det lika mörkt på den sidan som på många andra.
          </note>
          <note type="speaker">
            Anf. 24 ANNIE JOHANSSON (c) replik:
          </note>
          <note>
            Fru talman! Jag delar Ulf Holms verklighetsbeskrivning. Jag delar
            också Ulf Holms vurmande för småföretagen. Det är viktigt att
            skapa förutsättningar för bland annat små företag att anställa.
          </note>
          <note>
            Jag tycker också att det är viktigt med lärlingsutbildningar.
            Det känns som att Ulf Holm målar ett svart skynke över alliansens
            politik. Vi har satsat 1,8 miljarder på yrkesutbildning till exempel.
            Vi har satsat på lärlings- och yrkesutbildning med utökade lärlingsplatser
            på gymnasieskolan, något som ni tillsammans med Socialdemokraterna
            förra mandatperioden inte lyckades med. Vi har satsat på en yrkeshögskola
            och yrkesutbildning på komvux. Under de här två åren har ett helt
            Linköping, 143 000 människor, fått varaktiga anställningar.
          </note>
          <note>
            Det som förvånar mig i Miljöpartiets budgetmotion är att man
            trots den lågkonjunktur som nu kommer fortfarande föreslår friår.
            När människor nu blir varslade och går ut i automatiskt friår,
            kan man säga, fortsätter Miljöpartiet att föreslå detta. Hur kan
            ni med trovärdighet driva den linjen fortsättningsvis?
          </note>
          <note type="speaker">
            Anf. 25 ULF HOLM (mp) replik:
          </note>
          <note>
            Fru talman! När det gäller lärlingsplatser och komvux så visst
            gör regeringen satsningar i budgeten. Men det är satsningar som
            inte räcker till. Man är blind för den verklighet vi nu går in
            i. Vi behöver ytterligare 10 00020 000 nya platser för att möta
            de varsel som kommer nu och se till att vi får kompetensutbildning.
            Det är de satsningarna som regeringen inte förmår att komma med
            utan säger bara att det är viktigare att sänka skatten.
          </note>
          <note>
            Jag säger: Nej, det är inte viktigast att sänka skatten för oss
            höginkomsttagare. Det är minsann viktigare att se till att vi
            får mer kvalificerad yrkesutbildning, komvux, satsningar, investeringar
            för framtiden. Det är det som är det viktiga.
          </note>
          <note>
            Ja, friåret är en bra åtgärd, för samtidigt som väldigt många
            går arbetslösa finns det en grupp som jobbar väldigt mycket och
            som tyvärr många gånger kan tänkas gå in i väggen. Friåret är
            en frihetsreform för att se till att man ska kunna ladda batterierna
            och göra någonting annat eller som många andra gjort, starta ett
            nytt företag.
          </note>
          <note type="speaker">
            Anf. 26 ANNIE JOHANSSON (c) replik:
          </note>
          <note>
            Herr talman! Jag tycker fortfarande att friår är något som innebär
            att man monterar ned arbetslinjen i en tid då vi faktiskt behöver
            reformer och resurser för att utveckla och stödja en arbetslinje,
            få in fler folk på arbetsmarknaden.
          </note>
          <note>
            Jag tycker att Miljöpartiet tidigare har haft en väldigt hög
            svansföring vad gäller just småföretagandet och att stimulera
            företag att anställa människor. Nu när man ska gifta sig med Socialdemokraterna
            följer man deras politik på en rad olika områden, bland annat
            genom att fördubbla arbetsgivaravgiften för att anställa unga
            människor.
          </note>
          <note>
            Jag tycker att det är beklagligt att ni som tidigare har brytt
            er om småföretagen nu säger: Har ni två personer under 26 år anställda
            innebär detta 80 000 kronor i ökade kostnader. Hur kan Ulf Holm
            stå och fortfarande mena att det är viktigt att värna småföretagen
            samtidigt som man driver en politisk linje som innebär ökade kostnader
            och framför allt att man diskriminerar unga människor på marknaden
            utifrån det perspektiv som vi i dag ser?
          </note>
          <note type="speaker">
            Anf. 27 ULF HOLM (mp) replik:
          </note>
          <note>
            Fru talman! Det går lite inflation i att diskriminera ungdomar.
            Annie Johansson diskriminerar samtidigt personer som är fyllda
            27. De har det mycket svårare att bli anställda av ett småföretag
            med det resonemang som Annie Johansson för.
          </note>
          <note>
            Jag tror att det är viktigast att man gör en generell sänkning
            av arbetsgivaravgifter för alla småföretagare. Det är absolut
            viktigare än att peka ut att det är just ungdomar. Dessutom är
            de som har tjänat mest på den reform som regeringen har genomfört
            företag som McDonalds som får 60 miljoner mer i vinst för att
            de har flest ungdomar som jobbar på helger, eftermiddagar, och
            så vidare.
          </note>
          <note>
            Jag tror inte att det är rätt politik. Jag tycker inte att vi
            ska stödja den sortens aktiviteter. En generell sänkning av arbetsgivaravgifterna
            i småföretag är tydlig och rak och ger förutsättningar.
          </note>
          <note>
            Friåret innebär faktiskt också att vi får fler i arbete. Friåret
            betyder att en person är ledig tre till tolv månader samtidigt
            som en ny person kommer in på detta arbete och kan visa vad den
            går för. Undersökningar visar på att detta är en bra satsning.
          </note>
          <note type="speaker">
            Anf. 28 TOMAS TOBÉ (m) replik:
          </note>
          <note>
            Fru talman! Jag tycker att Ulf Holms tal var väldigt bra. Jag
            hade nog kunnat hålla det själv om vi bara hade tagit bort delarna
            med hans omdömen om regeringen. För i sak har han helt rätt. Nu
            krävs satsningar på infrastruktur. Nu krävs satsningar på forskning.
            Nu krävs satsningar på gröna näringar. Inom vårt område är det
            nu viktigt med satsningar på yrkesutbildningar, lärlingsutbildningar,
            och så vidare.
          </note>
          <note>
            Detta har vi inom alliansen klarat av, och vi har klarat av att
            finansiera det. Hur Ulf Holm ska klara av att finansiera det tillsammans
            med sina kamrater inom vänsterkartellen får han själv svara på.
            Det intressanta är att vi faktiskt i sak är överens.
          </note>
          <note>
            Men en sak talade Ulf Holm inte särskilt mycket om i sitt första
            tal. Det var just om ungdomarna och om den skattechock som han
            vill rikta mot ungdomsgruppen genom att höja arbetsgivaravgifterna
            med dryga 10 miljarder samtidigt som man inte erbjuder någon som
            helst specialriktad åtgärd till ungdomarna i Miljöpartiets budget.
          </note>
          <note type="speaker">
            Anf. 29 ULF HOLM (mp) replik:
          </note>
          <note>
            Fru talman! Ja, vi gör väldigt många satsningar. Det är det som
            är skillnaden mellan oss och regeringen. Ni i regeringen gör inte
            särskilt mycket. Det enda ni är intresserade av är att sänka skatten,
            framför allt för höginkomsttagare. Vi anser att det är helt fel
            politik. Det är inte en politik som skapar nya arbeten att jag
            får mindre skatt än jag haft tidigare.
          </note>
          <note>
            Vi i Miljöpartiet har väldigt mycket gemensamt med Socialdemokraterna
            när det gäller arbetsmarknadspolitik. Vi har ganska lika satsningar
            på just vidareutbildning, komvuxsatsningar och kvalificerad yrkesutbildning
            för framtiden.
          </note>
          <note>
            Vi har också en historia där vi faktiskt 15 gånger har kommit
            överens om en budget där vi har gjort satsningar på miljösidan
            samtidigt som vi har sett till att ha en arbetsmarknadspolitik
            för att försöka få in fler i arbete. Vi har gjort satsningar,
            till exempel sänkning av arbetsgivaravgifterna för småföretagarna
            som vi införde förra mandatperioden men som ni tyvärr har tagit
            bort.
          </note>
          <note type="speaker">
            Anf. 30 TOMAS TOBÉ (m) replik:
          </note>
          <note>
            Fru talman! Det är intressant att Ulf Holm i retoriken beskriver
            alla de delar som regeringen har genomfört som något som inte
            fungerar. Men det är uppenbarligen en stor del av regeringens
            arbetsmarknadspolitik som man tycker verkar vara klok.
          </note>
          <note>
            När det gäller hur överens man är med Socialdemokraterna är kanske
            Ulf Holm bättre på att svara på det, men det ska bli intressant
            att se om Miljöpartiet till exempel kommer att acceptera deltidsbegränsningen
            i arbetslöshetsförsäkringen som Socialdemokraterna tycker är viktig.
          </note>
          <note>
            Men jag återkommer till det som Ulf Holm inte verkar vilja tala
            om, ungdomarna.
          </note>
          <note>
            Det finns inte en enda åtgärd från Miljöpartiet till ungdomarna
            förutom att man meddelar att man vill höja arbetsgivaravgifterna
            med 10 miljarder. Det är att göra det ännu svårare att anställa
            ungdomar i ett läge när vi alla vet att ungdomsarbetslösheten
            är väldigt hög.
          </note>
          <note type="speaker">
            Anf. 31 ULF HOLM (mp) replik:
          </note>
          <note>
            Fru talman! När det gäller ungdomssatsningar har jag berättat
            om flera av dessa. Vi har i vår budget satsningar på yrkesutbildning,
            på komvux och på att höja kvaliteten på högskola och universitet
            för att den utbildningen ska bli bättre.
          </note>
          <note>
            Vi tror inte på en enskild åtgärd som att sänka arbetsgivaravgifterna
            bara för gruppen ungdomar upp till 26 år. Det viktigaste är att
            alla småföretag får del av detta, och det tror vi kommer att gynna
            ungdomsgrupperna i stor utsträckning utan att vi för den skull
            sätter åldersgrupper mot varandra. Det är det absolut viktigaste:
            en sänkt arbetsgivaravgift för alla småföretagare som har en omsättning
            på upp till 2 ½ miljon kronor skulle ge effekter långt utöver
            den grupp som vi tror särskilt skulle gynnas där det är faktiskt
            ungdomsgrupper och de som vanligtvis har gått några år på universitet
            och högskola och därmed kanske är över 26, 27 eller 28 år. De
            missgynnas nu av regeringens politik.
          </note>
          <note type="speaker">
            Anf. 32 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det blåser kalla vindar över världen. Finanskrasch,
            börsoro, varsel det är ord som väcker starka känslor. Våra medborgare
            är oroliga, förbannade och undrar vad som händer. De kräver svar
            och förtydliganden, med all rätt.
          </note>
          <note>
            Jag har några gånger fått frågan om det inte är dags att samtala
            med eller till och med göra upp med Socialdemokraterna. Jag svarar
            att jag gärna diskuterar med socialdemokrater, miljöpartister
            och till och med med vänsterpartister.
          </note>
          <note>
            Men jag pratar ännu hellre med de varslade och deras företrädare,
            med Metall, Unionen, företagen som berörs, med Trygghetsstiftelsen
            och Trygghetsrådet, med kommuner, regioner och alla andra som
            nu mobiliserar för att möta utmaningarna.
          </note>
          <note>
            Fru talman! Låt oss få lite perspektiv på läget. I september
            varslades 8 000 personer om uppsägning. Samtidigt fanns det drygt
            70 000 lediga jobb hos Arbetsförmedlingen, varav drygt 40 000
            nyanmälda lediga jobb bara under september månad.
          </note>
          <note>
            Pratar man med Arbetsförmedlingen, branschorganisationer och
            företag får man veta att det fortfarande saknas mekaniker, montörer,
            CNC-operatörer och lastbilschaufförer, bara för att nämna några
            yrken där det finns lediga jobb just nu. Det gör naturligtvis
            inte oron mindre hos dem som riskerar att bli uppsagda. Men det
            sätter läget på arbetsmarknaden i ett lite annorlunda ljus än
            när man ser chockrubrikerna eller hör debatten.
          </note>
          <note>
            Fru talman! Vår främsta och omedelbara uppgift är att ge dem
            som nu är oroliga klara besked. Vi lämnar ingen i sticket. Arbetslinjen
            gäller såväl för långtidsarbetslösa, funktionsnedsatta, invandrare,
            unga och äldre på arbetsmarknaden som för dem som nu riskerar
            att förlora jobbet på Volvo eller på andra företag i Göteborg,
            i Umeå, i Arvika, i Olofström, i Vara och på andra ställen runt
            om i Sverige.
          </note>
          <note>
            För er som lyssnar på den här debatten är beskedet glasklart.
            Alla insatser och resurser samordnas för att var och en av er
            ska få det tydliga beskedet: Här finns ingen brist på engagemang
            eller resurser. Här är det fokus som gäller fokus för att så många
            som möjligt så snabbt som möjligt återigen ska kunna ha ett jobb
            att gå till. Arbetslinjen gäller.
          </note>
          <note>
            Fru talman! Sverige behöver Volvo. Sverige behöver Saab. Vi behöver
            industrin, och vi behöver industrijobben. Det är dock inte samma
            sak som att säga att vi kan garantera varje enskilt jobb när strukturförändringarna
            drar fram. I stället måste vi mobilisera alla våra omställningssystem
            så att var och en så snabbt som möjligt hittar ett nytt jobb att
            gå till.
          </note>
          <note>
            I tisdags träffade näringsministern och jag representanter för
            såväl Volvo som underleverantörer, för facken på Volvo och för
            de kommuner och regioner som berörs. Vi fick en första avrapportering
            från samordningsmännen, och vi gick igenom insatser, behov och
            åtgärder. Det var uppenbart att alla nu strävar mot samma mål
            och jobbar gemensamt, både för industrijobben i stort och för
            de enskilda personer som drabbas. Det är precis så vi hanterar
            sådana här allvarliga saker i Sverige. Vi sluter leden. Vi fokuserar.
            Vi levererar.
          </note>
          <note>
            Företagen vi nu talar om har i decennier varit en viktig del
            av svenskt näringsliv och av central vikt för de regioner som
            nu drabbas hårdast. Men företagen har inte bedrivit sin verksamhet
            av osjälviska skäl de har förstås gjort vinster på sin verksamhet.
            Det är bra och riktigt. Men det är i goda tider man sätter av
            till sämre. Det är vinster under bra år som ska växlas över i
            ansvar i sämre tider.
          </note>
          <note>
            Både Volvo personvagnar och Volvo lastvagnar vill ta ansvar för
            sina medarbetare, precis som Ericsson gjorde när man sade upp
            hälften av sina medarbetare för sju åtta år sedan, eller när Electrolux
            drog ned kraftigt för några år sedan. Det är bra besked.
          </note>
          <note>
            Socialdemokraterna däremot är alltför snabba på att befria företagen
            från detta ansvar och i stället lägga över det på skattebetalarna
            och det i ett läge när vi inte ens prövat företagens eget ansvar
            eller det ansvar som bärs av alla andra aktörer som finns till
            hands med både personal och resurser.
          </note>
          <note>
            Fru talman! Vårt utgångsläge är bättre än på många håll i världen.
            Sedan valet har 180 000 personer lämnat utanförskapet och fått
            ett jobb att gå till, en arbetsgemenskap att känna trygghet i
            och en framtid att se fram emot. Det har i sin tur lett till högre
            skatteintäkter och lägre kostnader, vilket självklart är en bidragande
            orsak till Sveriges starka statsfinanser.
          </note>
          <note>
            Det finns ingen brist på resurser att hantera varslen för de
            enskilda som nu berörs. Vi har 38 miljarder kronor i anslag för
            arbetsmarknadspolitiken. Nästa år kommer det att finnas minst
            15 000 platser i arbetsmarknadspolitiska åtgärder utöver vad som
            finns i garantierna. Till detta kommer alla de extra utbildningsplatser
            som kommer att finnas i utbildningssystemet som resultat av den
            budget regeringen presenterade för några veckor sedan 1,8 miljarder
            för yrkesvux och yrkeshögskola och 2 miljarder i Europeiska socialfonden
            bara i Västra Götaland.
          </note>
          <note>
            Det finns 1 ½ miljard kronor omedelbart redo och fria för Arbetsförmedlingen
            att använda för att hantera de direkta konsekvenserna av varslen,
            inte bara på Volvo utan över hela landet. I årets budget investeras
            32 miljarder kronor extra i bland annat infrastruktur, utbildning,
            forskning och innovation för framtiden.
          </note>
          <note>
            Fru talman! På kort sikt hoppas vi alla att varslen inte ska
            omsättas i regelrätta uppsägningar. Företagen själva kommer så
            långt som möjligt att delta i ansvarstagandet för dem av deras
            medarbetare som nu berörs. Det kan gälla omställningspaket med
            utbildning, avgångslöner under längre tid, tidigare pensionsavgångar
            för att bara nämna några alternativ. Detta kommer självklart att
            göras i nära samarbete med såväl Trygghetsrådet som Trygghetsstiftelsen;
            det är ju i omställningsavtalen löntagarna avstått från löneutrymme
            just för att hantera omställningssituationer. Och omställningsavtalen
            har visat sig oerhört framgångsrika. Över 80 procent av dem som
            fått hjälp av avtalen har hittat nytt arbete innan man hunnit
            bli arbetslös.
          </note>
          <note>
            Därtill finns Arbetsförmedlingen. Numera är det en myndighet
            med ett mål att förmedla arbete. Organisationen är rustad, flexibel
            och slagkraftig. Den jobbar nu för högtryck tillsammans med samordningsmännen
            och andra berörda för att så effektivt som möjligt kunna ge besked
            till och hjälpa dem som behöver hjälp. Arbetsförmedlingens anställningsstopp
            är hävt.
          </note>
          <note>
            Det är också glädjande att Arbetsförmedlingen redan har placerat
            30 arbetsförmedlare på plats hos Volvo i Göteborg. Det visar på
            just den handlingskraft och flexibilitet från olika aktörer som
            jag tidigare efterlyste.
          </note>
          <note>
            Fru talman! Vad vill då oppositionen? Det är samma politik som
            prövades i tolv år men som misslyckades som ledde till rekordstort
            utanförskap och som ledde till det som kallas jobless growth ,
            tillväxt utan nya jobb. De vill återigen föra samma politik som
            kostade dem valet 2006.
          </note>
          <note>
            Socialdemokraterna vill chockhöja skatterna med 70 miljarder
            för de svenska hushållen. Det blir dyrare att anställa 20 miljarder
            dyrare för företagen att anställa ungdomar när ni också säger
            nej till den andra sänkningen av arbetsgivaravgiften för ungdomar.
          </note>
          <note>
            Jag ställer mig en enkel retorisk fråga: Om man gör det kraftigt
            dyrare att anställa ungdomar blir det då fler eller färre ungdomar
            som jobbar? Man behöver inte vara hjärnkirurg för att lista ut
            svaret på den frågan.
          </note>
          <note>
            Fru talman! Det är rent häpnadsväckande dålig tajming för socialdemokratisk
            politik. Att dra in köpkraft genom kraftiga skattehöjningar i
            lågkonjunktur samtidigt som man gör det enormt mycket dyrare att
            ha anställda är som att be om en arbetslöshetschock.
          </note>
          <note>
            Den samlade effekten av Socialdemokraternas skattehöjningar och
            bidragssatsningar är att sysselsättningen blir avsevärt lägre.
            Enligt samma modeller som till exempel KI eller LO använder handlar
            det om 50 000 personer färre i sysselsättning på kort sikt. På
            lång sikt blir sysselsättningen minst 70 000 personer lägre.
          </note>
          <note>
            Fru talman! Först höjer Socialdemokraterna skatterna och kostnaderna
            för att anställa. Sedan ska deras jobbchock mildras med 9 000
            nya Amsplatser. Med all respekt: Är det inte ett jobb att gå till
            som de varslade Volvoarbetarna vill ha? Är det Amsutbildningar
            som är den enda saliggörande lösningen på varselproblematiken?
          </note>
          <note>
            Är det stora problemet med Volvos duktiga medarbetare att de
            är lågutbildade? Nej, Volvos medarbetare är inte dåligt utbildade.
            Tvärtom tillhör de dem med de bästa förutsättningarna att hitta
            nya jobb.
          </note>
          <note>
            Visst kan det behövas kompletterande utbildningar för att passa
            nya jobb. Det är därför det är så viktigt att samordna alla dem
            som har resurser och som arbetar stenhårt för att hitta nya jobb
            till dem som berörs och att anordna rätt typer av yrkesutbildningar.
          </note>
          <note>
            Det är därför företagen, Trygghetsrådet, Trygghetsstiftelsen,
            Arbetsförmedlingen, kommunerna och regionerna tillsammans med
            parterna på arbetsmarknaden måste inventera förutsättningarna
            och jobba tillsammans med varje enskild person utifrån hans eller
            hennes förutsättningar.
          </note>
          <note>
            Den riktigt stora frågan handlar förstås om att ha goda förutsättningar
            för nya jobb och för företag som vågar och vill anställa. Det
            behövs ett företagsklimat som gynnar företag och anställningar.
            Det måste bli billigare och enklare att ha anställda, inte dyrare
            och svårare som oppositionen vill.
          </note>
          <note>
            Fru talman! Mot alliansens genomarbetade och fokuserade jobbpolitik
            står som vanligt en rödgrön röra. Vi vet inte vem som pratar med
            vem eller vilka dörrar som i dag är öppna eller stängda. Vilka
            besked är det som gäller? Är det de som kommer från en uppstressad
            oppositionsledare på onsdagen eller de som kommer från en skärrad
            oppositionsledare på fredagen?
          </note>
          <note>
            Vi vet inte om det är Vänsterpartiets krav på att ta bort tvåmannaundantaget
            i LAS som gäller eller Miljöpartiets nej till det för småföretagens
            skull. Vi vet inte om det är Miljöpartiets förslag att lägga ned
            dagens a-kassor och ha en statlig bred socialförsäkring i stället
            eller om det är Socialdemokraternas a-kassa där minst 700 000
            står utanför som gäller. Vi har heller ingen aning om Vänsterpartiets
            inflytande.
          </note>
          <note type="speaker">
            Anf. 33 PATRIK BJÖRCK (s) replik:
          </note>
          <note>
            Fru talman! Det var ett spännande anförande från arbetsmarknadsministern.
            Jag skulle behöva minst lika många minuter för att replikera allt
            som jag skulle vilja replikera. Jag har dock några kamrater som
            kan hjälpa mig.
          </note>
          <note>
            Jag tänkte hålla mig till er nedmontering av a-kassan. Det blåser
            kalla vindar över världen och medborgarna är förbannade, säger
            arbetsmarknadsministern i sitt anförande. Så långt är jag beredd
            att hålla med arbetsmarknadsministern. Medborgarna är förbannade
            på regeringen och framför allt på arbetsmarknadsministern.
          </note>
          <note>
            Skulle man ha åkt ned till Volvo och hållit det anförande som
            arbetsmarknadsministern precis höll utanför grindarna där skulle
            Volvoarbetarna vara extra förbannade. De står inför en allvarlig
            situation. De får svårt att försörja sig och sina familjer om
            varslen övergår i uppsägningar. Vad har arbetsmarknadsministern
            att säga till de förargade Volvoarbetarna?
          </note>
          <note type="speaker">
            Anf. 34 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Jag skulle säga så här: Det är tur att vi har världens
            bästa arbetslöshetsförsäkring. Vi har fortfarande 80 procent av
            den tidigare lönen under nästan ett års tid av arbetslöshet. Det
            är bra att man i kollektivavtalet har en ersättningsnivå som är
            ännu högre under de första månaderna. Det är tur att vi har en
            regering som sätter jobben främst och som nu kommer att kraftsamla
            alla de resurser som finns runt hela Sverige för att se till att
            man har ett jobb gå till och inte bara en ersättning att hämta
            ut.
          </note>
          <note type="speaker">
            Anf. 35 PATRIK BJÖRCK (s) replik:
          </note>
          <note>
            Fru talman! Arbetsmarknadsministern skulle med andra ord säga
            till de förtvivlade och förbaskade Volvoarbetarna: Jag tänker
            inte göra någonting. Jag tänker inte ta till mig er oro på något
            sätt. Men jag kommer att ge er en skattechock.
          </note>
          <note>
            De får inte bara sämre ersättning, utan man kommer att höja skatten
            för dem också. De drabbade får inget som helst gehör för sin oro.
            Att vi har världens bästa arbetslöshetsförsäkring är det svar
            som arbetsmarknadsministern kommer att ge dem. Låt mig travestera
            en tidigare borgerlig minister: Lycka till, herr arbetsmarknadsminister!
          </note>
          <note type="speaker">
            Anf. 36 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Det är bara att konstatera att Socialdemokraterna
            driver samma sorts politik som man gjorde i tolv år, det vill
            säga en politik där man inte satsade på att folk skulle ha ett
            jobb att gå till utan där hela engagemanget handlade om ersättningssystemen.
          </note>
          <note>
            Vi har fortfarande 80 procent i ersättning i nästan ett år av
            arbetslöshet. Omställningsförsäkringen finns och fungerar. Vi
            ska dock se till att de som nu blir varslade, och där vi hoppas
            att inte alla blir uppsagda, har ett nytt jobb att gå till.
          </note>
          <note>
            Därför är det glädjande att det finns 70 000 lediga jobb i Sverige.
            Med de 15 000 utbildningsplatserna vi har utöver garantierna och
            med den 1 ½ miljard som nu finns omedelbart tillgänglig ska vi
            se till att de får rätt typ av utbildning för att hitta rätt typ
            av jobb.
          </note>
          <note>
            Det är inte fel på Volvos medarbetare. De är duktiga. Med rätt
            typ av kompletterande utbildning och med rätt typ av matchningsinsatser
            ska de inte ens behöva anlita arbetslöshetsförsäkringen.
          </note>
          <note type="speaker">
            Anf. 37 BERIT HÖGMAN (s) replik:
          </note>
          <note>
            Fru talman! Jag hör att arbetsmarknadsministern sätter stor tilltro
            till såväl arbetsgivare som de regioner där varslen lagts. Det
            gör mig bekymrad med tanke på att det är tydligt att det inte
            tillförs några nya resurser. Det är de befintliga som gäller.
            Det kommer oundvikligen att ställa regioner mot varandra. Det
            är uppenbart att en region med ekonomiska muskler och med en högre
            tillväxt än många andra har större möjlighet att bidra. Särskilt
            gäller det när man förutsätter att vi använder EU:s strukturfonder.
            Det innebär att det alltid krävs en lokal och regional medfinansiering.
            Möjligheten att leva upp till det är högst olika i de olika regionerna.
          </note>
          <note>
            Jag ser framför mig hur det utan beslut och utan debatt sker
            en tydlig avrustning av områden som är ekonomiskt svaga. Hur ska
            omfördelningen ske? Jag vill ha svar på den frågan.
          </note>
          <note type="speaker">
            Anf. 38 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Jag vet knappt var jag ska börja. Högskolan har 200
            miljoner över i form av outnyttjade utbildningsplatser. Vi har
            i budgeten lagt 1,8 miljarder på yrkesvux och yrkeshögskolan.
            Infrastrukturen bara i Västra Götaland motsvarar 1,7 miljarder
            på kort sikt. Europeiska socialfonden bidrar med 2 miljarder bara
            i Västra Götaland. Vi har 1 ½ miljard redo omedelbart inom ramen
            för Arbetsförmedlingen. Uppdraget till Arbetsförmedlingen är att
            prioritera de orter och ställen där resurserna behövs som bäst.
          </note>
          <note>
            Jag är fullständigt övertygad om att man i den nya organisationen
            med en enhetlig myndighet som jag förvånas över att Berit Högman
            helt plötsligt angriper eftersom Socialdemokraterna inte har gjort
            det tidigare just inom ramen för den enhetliga myndigheten gör
            den typ av prioriteringar som behövs. Det finns ingen brist på
            resurser och engagemang, tack vare regeringens goda ekonomiska
            politik.
          </note>
          <note type="speaker">
            Anf. 39 BERIT HÖGMAN (s) replik:
          </note>
          <note>
            Fru talman! Ska jag tolka det som att regeringen redan har utsett
            samordningsmän, eller kanske en och annan samordningskvinna, i
            samtliga län med tanke på att varslen de facto är lagda i samtliga
            län?
          </note>
          <note>
            För mig finns det ingen annan verklighet än att uppförsbacken
            tycks vara något större på Gotland än i Västra Götaland när det
            gäller att samla de regionala resurserna för att låta arbetskraften
            gå från ett jobb till ett annat. Det är onekligen så att de Nimbusanställda
            på Gotland har lite färre jobb att välja på än en och annan av
            de varslade i Göteborg. Vi har tidigare hört att man då ska fara
            till Oslo.
          </note>
          <note>
            Kommer det att utses samordningsmän för varje län? Hur kommer
            omfördelningen av resurser att ske eftersom varslen är lagda i
            varje län?
          </note>
          <note type="speaker">
            Anf. 40 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Det finns samordningsmän i Västra Götaland och Blekinge.
            Vi för diskussioner även med andra län och regioner. Jag är övertygad
            om att den som vill ha en samordningsman eller två kommer att
            få det. Det är viktigt att samordna resurserna.
          </note>
          <note>
            När vi hade vårt möte i tisdags med de regioner som är närmast
            berörda noterade jag att det fanns en stark uppslutning kring
            det arbetssättet.
          </note>
          <note>
            Det finns 1 ½ miljard över som är outnyttjade och som vi ställer
            till Arbetsförmedlingens direkta och omedelbara förfogande. Då
            måste de göra en prioritering tillsammans med samordningsmän och
            andra berörda för att se till att resurserna hamnar där de behövs
            bäst. Det är helt riktigt som Berit Högman säger. Det är inte
            bara i Göteborg. Det är på andra ställen också. Det finns dock
            ingen brist på resurser och engagemang. Nu ska vi samla alla de
            resurser som finns i olika system så att den enskilda personen
            som blivit varslad får veta: Det finns en framtid också för mig.
          </note>
          <note type="speaker">
            Anf. 41 CHRISTER ENGELHARDT (s) replik:
          </note>
          <note>
            Fru talman! Arbetsmarknadsminister Sven Otto Littorin sade i
            sitt anförande att han gärna talar med arbetsmarknadens parter
            också. Han nämnde Metall som en av dessa parter.
          </note>
          <note>
            Metall på Gotland har skrivit till regeringen och begärt att
            få just samordningspersoner för att se över industrimarknadens
            utveckling på Gotland. Vi har Nordkalk som nu är ett ärende i
            Arbetsmiljödomstolen när det gäller framtida kalkbrytning. Det
            är en fråga som vi inte kan lösa här. Men det innebär uppenbarligen
            en fara för många industrijobb. Vi har även Nimbus på Gotland,
            som tidigare nämndes av min kollega Berit Högman, som har varslat
            ett par hundra anställda, och hela fabriken kommer att läggas
            ned. Vi har Danielssons skyltfabrik som nu i veckan har varslat
            ett tjugotal av 60 anställda.
          </note>
          <note>
            Industrin på Gotland står inför en stor knäck, och här har man
            begärt att få just samordningspersoner. Men det har regeringen
            varit kallsinnig till.
          </note>
          <note>
            Jag undrar vad arbetsmarknadsministern egentligen har för svar
            att ge. Talar arbetsmarknadsministern och näringsministern med
            varandra?
          </note>
          <note type="speaker">
            Anf. 42 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Det kommer samordningsmän även till Gotland. Vi har
            inte alls varit kallsinniga till det, utan vi har diskuterat detta
            med företrädare för Gotlands kommun. Jag förutsätter att det kommer
            inom kort. Jag har ingen närmare tidsangivelse. Men jag, och även
            näringsministern, tror att det är oerhört effektiva åtgärder för
            att samla ihop de resurser som finns och få folk och organisationer
            att fokusera på rätt ställe. Jag bedömer, precis som Christer
            Engelhardt, att det behövs för att hjälpa de enskilda personer
            som nu riskerar jobben på Gotland.
          </note>
          <note type="speaker">
            Anf. 43 CHRISTER ENGELHARDT (s) replik:
          </note>
          <note>
            Fru talman! Industrijobben på Gotland är grunden på den gotländska
            arbetsmarknaden. Därför är det så oerhört viktigt att industrijobben
            på Gotland får ljusa framtidsutsikter. För det krävs det också
            en samordning av de politiska insatserna.
          </note>
          <note>
            Mig veterligen är det sagt att Gotland inte skulle få någon samordningsinsats
            utan att detta skulle skötas lokalt. Men det är glädjande att
            arbetsmarknadsministern ger besked om att Gotland kommer att få
            en samordningsperson.
          </note>
          <note>
            Enligt de uppgifter som jag än så länge har fått är detta en
            fråga som ska skötas lokalt. Men om det inte sker några samordningsinsatser
            innebär det att man äventyrar industrijobben på Gotland. Där måste
            vi hjälpas åt att ta ett ansvar.
          </note>
          <note type="speaker">
            Anf. 44 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Jag delar Christer Engelhardts uppfattning. Det är
            klart att vi kommer att ha samordningspersoner också på Gotland
            för att just få den här samlingen runt pumpen med de insatser
            som finns.
          </note>
          <note type="speaker">
            Anf. 45 EVA-LENA JANSSON (s) replik:
          </note>
          <note>
            Fru talman! För 14 dagar sedan stod vi här i kammaren och hade
            en debatt med Sven Otto Littorin om varslen i fordonsindustrin.
            Då ville arbetsmarknadsministern påminna oss om att 99,8 procent
            inte var varslade. Det är samma optimism som utstrålar från arbetsmarknadsministern
            i dag trots att tusentals fler personer har blivit varslade. Även
            i mitt hemlän har ett antal personer blivit varslade.
          </note>
          <note>
            Det som vi nu får reda på är att regeringen tydligen vill införa
            någon form av lightversion av LAN igen, alltså av Länsarbetsnämnden.
            Jag kan inte tolka denna samordning på något annat sätt.
          </note>
          <note>
            Min fråga är: Varför är arbetsmarknadsministern inte oroad över
            dessa varsel? Varför tycker han inte att detta är viktigt? Det
            vore väldigt bra att få reda på det. Det som arbetsmarknadsministern
            talar om just nu är att 1,5 miljarder ska räcka till hela landet.
            Han talar nu om att det räcker till Västra Götaland. Men jag gissar
            att svaret till Gotland och till Örebro län blir att de ska få
            del av dessa 1,5 miljarder. Vad är egentligen svaret från arbetsmarknadsministern?
          </note>
          <note type="speaker">
            Anf. 46 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Jag vet inte om Eva-Lena Jansson hörde mitt inledningsanförande.
            Det är möjligt att hon var utanför någonstans.
          </note>
          <note>
            Jag vill bara påminna om flera olika saker. Det är oerhört lätt
            att dra billiga partipolitiska poäng på andra människors olycka.
          </note>
          <note>
            Vi måste nu göra flera saker samtidigt. Vi måste se till att
            de enskilda personer som berörs får ett så snabbt, tydligt och
            kraftsamlat besked som möjligt vad som gäller just för dem. Där
            säger jag att det inte är brist på resurser. Tack vare en framgångsrik
            ekonomisk politik har vi till skillnad från nästan alla andra
            länder runt omkring oss oerhört starka statsfinanser. Det finns
            resurser omedelbart tillgängliga för att de ska få ett tydligt
            och klart besked. Men det är klart att människor är oroliga.
          </note>
          <note>
            Vi måste se till att den internationella finanskrisen får sin
            globala lösning. Vi måste se till att vända den lågkonjunktur
            som vi ser följa i spåren av den till en högkonjunktur eller till
            bättre tider. Det ska vi göra genom en effektiv politik där vi
            nu investerar i forskning, utveckling, infrastruktur och annat
            så att vi får tillväxt och en bra företagarpolitik igen.
          </note>
          <note type="speaker">
            Anf. 47 EVA-LENA JANSSON (s) replik:
          </note>
          <note>
            Fru talman! I går var Arbetsförmedlingens chef i finansutskottet
            och redogjorde för att hon är oroad över resurserna och osäker
            på om de kommer att räcka. Det är klart att när regeringen nu
            står här och talar om att det inte är så många som är varslade
            99,8 procent är fortfarande inte varslade trots att väldigt många
            redan har fått lämna sina tillfälliga visstidsanställningar och
            bemanningsföretagen redan har dragit sig ut från företagen, är
            det många fler som riskerar att få gå ut i arbetslöshet. Då ger
            man på något sätt signalen att det inte är så farligt samtidigt
            som man i sin egen budget prognostiserar att arbetslösheten kommer
            att vara runt 7 procent nästa år, det vill säga högre än 2006
            när vi förlorade valet. Man säger: Vi behöver inte göra någonting
            alls. Jag är förvånad, fru talman.
          </note>
          <note type="speaker">
            Anf. 48 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Vår uppgift måste väl vara att göra det som vi behöver
            göra, inte att alarmera, Eva-Lena Jansson. Vår uppgift är att
            lösa de problem som finns och att samla de resurser som finns
            så att de enskilda får svar på frågorna som de ställer.
          </note>
          <note>
            Jag vet inte om Eva-Lena Jansson har läst dagens Dagens Nyheter.
            Statistiska centralbyråns AKU kom i går. Man noterar en ökning
            med 44 000 sysselsatta i år jämfört med förra året. Antalet heltidsjobb
            har ökat, och samtidigt har de tidsbegränsade jobben blivit färre.
            Det är väl en bra nyhet mitt i dessa dystra tider?
          </note>
          <note>
            Jag kan också berätta att hittills i oktober, denna månad, har
            det kommit in 18 354 nyanmälda lediga jobb till Arbetsförmedlingen.
          </note>
          <note>
            Det som jag vill säga med detta är att när vi kraftsamlar våra
            resurser, när vi gör det som vi ska, och när vi lämnar de besked
            som vi kan lämna till de enskilda personer som berörs, måste det
            vara grundat på att det inte är becksvart och hopplöst för dem.
            Det finns en framtid, men vi måste kraftsamla för att nå dit.
          </note>
          <note type="speaker">
            Anf. 49 ANNIE JOHANSSON (c) replik:
          </note>
          <note>
            Fru talman! Jag vill inledningsvis instämma i det som arbetsmarknadsministern
            tog upp i sitt anförande. Regeringen har gjort viktiga och kraftfulla
            reformer på den svenska arbetsmarknaden.
          </note>
          <note>
            Jag skulle vilja lyfta fram en annan fråga som inte har diskuterats
            i dag, nämligen de utmaningar som den svenska modellen står inför.
            Jag vet att regeringen liksom jag vill värna den svenska modellen
            byggd på avtal och partsförhandlingar. Det tycker jag är långt
            mycket bättre än föråldrade regler i LAS.
          </note>
          <note>
            Dagens arbetsrätt och turordningsregler gör det svårare för många
            unga människor att ta sig in på arbetsmarknaden. Det är också
            oftast vi, om vi har fått ett jobb, som ryker först i kristider.
          </note>
          <note>
            Den svenska modellen byggd just på avtal mellan arbetsmarknadens
            parter står inför utmaningar. Inte minst visas det på Dagens Nyheters
            debattsida i dag hur den svenska arbetsrätten ska utformas. Men
            också EG-rätten påverkar svensk lagstiftning och framför allt
            den förhärskande lex Britannia.
          </note>
          <note>
            Min inledningsfråga till ministern är: Vad ämnar ministern göra
            för att möta just dessa utmaningar?
          </note>
          <note type="speaker">
            Anf. 50 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Det är svårt att svara på en så omfattande fråga
            på en minut, men jag ska ändå försöka.
          </note>
          <note>
            På kort sikt handlar det om att vi i den svenska lagstiftningen
            måste hantera effekterna av Lavaldomen, Rüffertdomen och andra
            liknande domar från EG-domstolen. Jag är övertygad om att vi kommer
            att kunna göra det med hjälp av den utredning som Claes Stråth
            leder och som levererar sitt betänkande i mitten av december.
          </note>
          <note>
            På EU-nivå tror jag att vi måste få till stånd flera olika saker
            på kort sikt. Det handlar om en genomlysning av utstationeringsdirektivets
            hantering. Det görs också mycket aktivt av kommissionen, rådet
            och medlemsstaterna.
          </note>
          <note>
            På lång sikt är jag övertygad om att vi måste värna den svenska
            modellens grunder. Det görs just nu, som jag bedömer det, bäst
            genom de huvudavtalsförhandlingar som sker. Jag hoppas verkligen
            att de leder till en bra lösning.
          </note>
          <note type="speaker">
            Anf. 51 ANNIE JOHANSSON (c) replik:
          </note>
          <note>
            Fru talman! Tack så mycket för svaret. Det är ganska tydligt
            vad som sades i Lavaldomen, nämligen att det inte är okej att
            vidta stridsåtgärder gentemot arbetstagare som är anslutna till
            utländska kollektivavtal utan att man vill värna det som EU är
            byggt på, nämligen fri rörlighet och fri etableringsrätt.
          </note>
          <note>
            Jag har stora förhoppningar på den utredning som presenteras
            i december.
          </note>
          <note>
            Jag förstår att en minut är en väldigt kort tid att svara på.
            Men jag skulle ändå vilja ha ett förtydligande svar på hur man
            i dessa huvudavtalsförhandlingar kommer att beakta just de utmaningar
            som EG-rätten innebär för svensk arbetsmarknadspolitik och också
            hur EG-rätten och kanske ett minskat medlemsantal och minskad
            anslutningsgrad i fackförbunden påverkar de förhandlingar som
            just nu pågår.
          </note>
          <note type="speaker">
            Anf. 52 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Jag varnar nog lite grann för att överdriva tolkningarna
            av effekterna av domarna i EG-domstolen. Det finns runt om i Europa
            en väldigt stor beundran för den svenska modellen, den skandinaviska
            modellen. Det finns också efter många av dessa domar en än starkare
            respekt, skulle jag vilja säga, för våra olika arbetsmarknadsmodeller
            och arbetsmarknadssystem. Det tror jag i grunden är väldigt bra.
            Vi försitter aldrig en chans att berätta om den eftersom vi tror
            att den är väldigt bra för Sverige.
          </note>
          <note>
            Samtidigt är naturligtvis poängen med alltihop att vi i grunden
            vill att svenska kollektivavtal ska gälla i Sverige. Det har också
            varit grunden för Lavalutredningen.
          </note>
          <note>
            Den större fråga som reflekteras i dagens DN Debatt-artikel handlar
            om förutsättningarna för lönebildningen i stort. Rubriken är lite
            missvisande jämfört med vad den grundläggande diskussionen handlar
            om, det vill säga vilka modeller för lönebildning som ska finnas
            i framtiden. Där kan vi ha olika åsikter och synpunkter i kammaren,
            men jag bedömer ändå att det är parterna som nu i första hand
            ska ta sig an den frågan, åtminstone ska jag kanske inte vara
            extremt aktiv medan parterna förhandlar.
          </note>
          <note type="speaker">
            Anf. 53 ULF HOLM (mp) replik:
          </note>
          <note>
            Fru talman! Jag tycker att det är lite ovärdigt av arbetsmarknadsministern
            att i ett politiskt tal i dessa orostider där många blir varslade
            ägna sig åt politisk pajkastning mot oppositionen. Arbetsmarknadsministern
            sade att han hade fått frågor om varför han inte samtalade med
            Socialdemokraterna och Miljöpartiet om att komma med åtgärder.
            Det var arbetsmarknadsministern inte intresserad av.
          </note>
          <note>
            Jag tror att de människor som nu känner en berättigad oro, inte
            minst över regeringens politik som har lett till att över 500
            000 personer ytterligare står utanför en omställningsförsäkring
            om man skulle förlora sitt jobb, vill ha politisk samling. De
            vill att politiker tar ansvar för att söka lösningar och att regeringen
            samtalar med oppositionen om att försöka skapa förutsättningar
            för framtiden. Varför avvisar arbetsmarknadsministern detta så
            kategoriskt?
          </note>
          <note type="speaker">
            Anf. 54 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Pajkastningen har väl möjligen oppositionspartierna
            stått för själva den här veckan, mellan sig. Jag noterar till
            exempel att det inte finns någon vänsterpartist i kammaren. Möjligen
            är det någon som har stängt en dörr någonstans.
          </note>
          <note>
            Låt mig återigen bara konstatera när det gäller a-kassan att
            det inom den nya socialförsäkringsutredning som är aviserad finns
            alla förutsättningar att få ett tydligt svar. Är det till exempel
            Socialdemokraternas 700 000-utanför-politik som gäller, eller
            är det Miljöpartiets breda uppslutning kring en bred socialförsäkring
            som också innefattar en statlig a-kassa? Den största splittringen
            när det gäller arbetslöshetsförsäkringen finns ju där någonstans
            i kammaren, inte inom alliansen.
          </note>
          <note>
            Samtidigt är det viktigt att komma ihåg att av de 500 000 ytterligare
            som lämnat a-kassan är en klar majoritet exempelvis personer som
            har kort tid kvar till pension. I SKTF:s kassa är till exempel
            60 procent över 55 år. Det är vidare personer som har kvalifikationsyrken
            poliser, läkare och annat som inte har någon arbetslöshet att
            prata om. Det är också personer som inte omfattas av försäkringen.
          </note>
          <note>
            Vi har gjort det billigare och enklare att komma med i a-kassan.
          </note>
          <note type="speaker">
            Anf. 55 ULF HOLM (mp) replik:
          </note>
          <note>
            Fru talman! Jag noterar arbetsmarknadsministerns fortsatta pajkastning.
          </note>
          <note>
            Vi levererar, säger han i sitt inledningsanförande. Frågan är
            vad regeringen levererar. Jag tycker att det har varit väldigt
            tyst från regeringen om vilka satsningar man vill göra, hur man
            vill gjuta mod i de personer som nu sitter vid köksborden och
            bekymrar sig över sin framtid och inte vet om de kan bo kvar i
            sin villa eller sin lägenhet. Den oron måste vi kunna hjälpa till
            att stilla.
          </note>
          <note>
            Vi miljöpartister och socialdemokrater har levererat ett paket
            för att säkerställa att man ska kunna få kvalificerad yrkesutbildning.
            Vi vill skapa fler platser. Om du skulle mista ditt jobb ska du
            ha en chans att vidareutbilda dig och kunna få ett nytt jobb.
            Bara för att det finns 70 000 lediga jobb betyder det inte att
            jag kan gå till ett nytt jobb i morgon. De här yrkena kräver någon
            sorts utbildning. Här måste vi som politiker ha smörjmedel, och
            det är därför vi vill satsa på just vidareutbildning och yrkeskompetens.
          </note>
          <note type="speaker">
            Anf. 56 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Är det pajkastning att redovisa tydliga alternativ?
            Det vänder jag mig emot.
          </note>
          <note>
            Vi ser väldigt tydligt i denna debatt, liksom i de andra dagarnas
            debatt här, att det finns en samlad jobballians mot en väldigt
            splittrad vänsterkartell. Om era gemensamma alternativ vet vi
            egentligen bara att skatterna blir höga, att det blir dyrare att
            anställa och att mellan 50 000 och 70 000 personer på det sättet
            riskerar jobben. Sedan ska 9 000 Amsplatser skyla över bristerna
            i den jobbpolitik ni aldrig fick till.
          </note>
          <note>
            Jag hörde Mona Sahlin säga i en av de debatter som hållits den
            här veckan att på deras tid fanns det minsann 13 000 Amsplatser.
            Ja, men nästa år finns det 15 000 platser, utöver garantierna,
            i den budget som vi har lagt fram. Dessutom finns det yrkesutbildningar
            där vi satsar nästan 2 miljarder extra och en lång rad andra åtgärder,
            just för att komma till rätta med det problem som Ulf Holm så
            riktigt belyser.
          </note>
          <note type="speaker">
            Anf. 57 SYLVIA LINDGREN (s) replik:
          </note>
          <note>
            Fru talman! Det är ingen tvekan om att debattläget är hårt och
            att tilltron till den egna politiken, som arbetsmarknadsministern
            står och drar här, är stor. Han säger vid flera tillfällen: Det
            finns ingen brist på resurser. Onekligen finns det dock väldigt
            stora brister i fråga om när resurserna sätts in.
          </note>
          <note>
            Från socialdemokratiskt håll tycker vi att trygghetsalternativen
            är jätteviktiga. Man måste också ha långsiktighet för att ordna
            trygghet. Det går inte att bara knäppa med fingrarna när olyckan
            är framme och tro att man löser problemen.
          </note>
          <note>
            Varför säger jag då detta? Jo, först drar man ned på resurser.
            Sedan lägger man till lite grann och tror att det ska bli bra.
            Detta är ingen långsiktig politik. Jag tycker att man på ett ovärdigt
            sätt möter oron hos alla utsatta människor i det här landet i
            den tid vi nu befinner oss i.
          </note>
          <note type="speaker">
            Anf. 58 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Oppositionen är också snar att dra upp orosnivån
            genom att uttrycka sig på det sätt man gör. I stället för att
            nu sluta leden, avsluta det politiska käbblet och samlas kring
            de viktiga åtgärder vi behöver vidta försöker man ta billiga partipolitiska
            poäng.
          </note>
          <note>
            Det finns 38 miljarder kronor till arbetsmarknadspolitiska åtgärder
            i utgiftsområde 14 i budgeten. Det finns 1 ½ miljard omedelbart
            redo, förutom alla de andra resurser som finns runt omkring och
            som jag har beskrivit flera gånger. I år finns det 7 000 platser
            över, utanför garantierna, i olika arbetsmarknadspolitiska insatser.
            Nästa år är det 15 000 platser.
          </note>
          <note>
            Sylvia Lindgren säger att vi drar ned och sedan drar upp. Naturligtvis
            finns det konjunkturella inslag i de arbetsmarknadspolitiska åtgärderna.
            Så har socialdemokratiska regeringar gjort i alla tider. Man drar
            ned på insatserna under goda år och drar upp dem under dåliga
            år. Det är precis så man ska möta de utmaningar man står inför.
          </note>
          <note type="speaker">
            Anf. 59 SYLVIA LINDGREN (s) replik:
          </note>
          <note>
            Fru talman! Det verkar precis som om Sven Otto Littorin inte
            alls har förstått kampen som skiljer socialdemokratisk politik
            från moderat politik och som vi har försökt föra under den här
            oppositionsperioden. Vi har velat satsa på komvux och utbildning.
            Vi har sett satsningen på utbildning och kompetens som en oerhört
            viktig del inför framtiden. Detta har dock den borgerliga alliansregeringen
            röstat ned.
          </note>
          <note>
            Vi har velat behålla en bra a-kassa, men ni har höjt a-kasseavgiften
            och sett till att färre människor kan utnyttja a-kassan. Den har
            blivit sämre och dyrare. Ni har lagt ned ALI. Ni har dragit ned
            pengarna till Arbetsmiljöverket. Långsiktiga satsningar har ni
            successivt dragit ned. Nu lägger ni till lite grann och tror att
            ni därmed gjort en stor förbättring.
          </note>
          <note>
            Ni pratar om skatterna. De arbetslösa får väl inga skattesänkningar?
            Skattesänkningarna ska ju gå till dem som har jobb och inte till
            tryggheten. Där skiljer vi oss åt, Sven Otto Littorin.
          </note>
          <note type="speaker">
            Anf. 60 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Kampen, säger Sylvia Lindgren. Med all respekt: Vad
            var det ni kämpade emot? Ja, det var uppenbarligen inte arbetslöshet
            och utanförskap, eftersom ni lämnade var femte svensk efter er
            i brinnande högkonjunktur. Var femte svensk hade inget jobb att
            gå till utan befann sig i utanförskap. Deltidsarbetslösheten ökade
            under er förra mandatperiod, mitt i brinnande högkonjunktur bara
            som ett exempel.
          </note>
          <note>
            Under era sista fyra år fick vi 120 nya förtidspensionärer om
            dagen. Ni lämnade efter er 553 000 i förtidspension. Var det exempel
            på en lyckad politik och på kampen? Kampen mot vad då?
          </note>
          <note>
            Med all respekt: Sedan valet är det 180 000 personer som lämnat
            utanförskapet och kommit in. Det är en person var femte eller
            sjätte minut. Det är jag väldigt stolt över. Det gör att vi nu
            står bättre rustade än någonsin inför de svåra tider som kommer.
            Då har vi resurser samlade i ladorna, som vi har gjort, och kan
            fokusera på de insatser vi behöver göra för att den enskilde person
            som får ett negativt besked, ett varselbesked eller ett besked
            om uppsägning, ska få rätt svar på frågan: Vad händer med mig?
          </note>
          <note type="speaker">
            Anf. 61 LUCIANO ASTUDILLO (s) replik:
          </note>
          <note>
            Fru talman! Littorins sätt att beskriva verkligheten är oseriöst.
            Det här käbblandet och försöket att ta retoriska poäng i den sista
            repliken tycker jag är anmärkningsvärt i det svåra läge som Sverige
            befinner sig i.
          </note>
          <note>
            Hans sätt att slira på statistik är också anmärkningsvärt. Så
            sent som i slutet av augusti sade Littorins statssekreterare Eva
            Uddén Sonnegård att vi inte alls var på väg in i en lågkonjunktur.
          </note>
          <note>
            Sedan lade man fram budgeten. Littorin har här berättat om en
            del av de insatser som vi ville tidigarelägga redan i våras forskningssatsningar
            och infrastruktursatsningar för att möta den lågkonjunktur vi
            var på väg in i. Men här redovisas ingenting nytt. Efter det att
            budgeten lades fram har varslen duggat tätt, och det enda som
            har hänt är att statsministern har döpt om budgeten till ett superpaket.
          </note>
          <note type="speaker">
            Anf. 62 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Som jag uppfattade det var det varken en fråga eller
            ett seriöst inlägg där man svarar på de frågor som våra medborgare
            ställer sig. Hur ska jobben växa till? Hur ska vi se till att
            man så snabbt som möjligt hittar ett jobb att gå till? Det är
            de frågor som de som lyssnar på debatten vill ha ett svar på.
          </note>
          <note>
            Det finns en politik som är samlad, som har visat sig också i
            praktiken att leda till nya jobb, som innebär satsningar på utveckling,
            forskning, infrastruktur och vad det nu kan vara för att se till
            att vi långsiktigt har fler jobb att gå till och som dessutom
            på kort sikt ger svar på de frågor som de omedelbart berörda har.
            Vad händer med mig? Hur ska jag komma vidare till ett nytt jobb?
          </note>
          <note>
            Det finns 1 ½ miljard omedelbart redo, 38 miljarder totalt, 15
            000 utbildningsplatser nästa år för att se till att hjälpa de
            omedelbart berörda. Mot det står vad då? Det skulle jag vilja
            att Luciano Astudillo svarade på.
          </note>
          <note type="speaker">
            Anf. 63 LUCIANO ASTUDILLO (s) replik:
          </note>
          <note>
            Fru talman! Nu är det jag som ska ställa frågorna.
          </note>
          <note>
            Låt oss ta de 1 ½ miljard kronorna varifrån tar Littorin de pengarna?
            Är det från jobb- och utvecklingsgarantin? Den omfattar 40 000,
            och det är en växande skara, människor som står långt från arbetsmarknaden.
            I maj var det 2 procent av dem som var i jobb- och utvecklingsgarantin
            som blev föremål för en utbildningsinsats.
          </note>
          <note>
            Littorin har lovat att det skulle vara ett individuellt bemötande
            av människor i jobb- och utvecklingsgarantin, en coachning, max
            1520 arbetslösa per arbetsförmedlare. Inte ens hälften av arbetsförmedlarna
            som jobbar i jobb- och utvecklingsgarantin har en sådan arbetsbelastning
            att de kan ge det bemötandet. Varifrån tas pengarna? Dessa 1 ½
            miljard nya pengar, denna omfördelning, tar ni i praktiken från
            dem som står längst från arbetsmarknaden. Är det inte så, Littorin?
          </note>
          <note type="speaker">
            Anf. 64 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Det här är ingen interpellationsdebatt, Luciano Astudillo.
            Det här är en debatt om alternativen i svensk politik.
          </note>
          <note>
            44 000 personer är inskrivna i jobb- och utvecklingsgarantin.
            Sedan starten har 75 700 personer påbörjat och drygt 36 000 lämnat,
            och av dem har en tredjedel påbörjat ett arbete eller börjat en
            reguljär utbildning. Just nu är 62 procent inne i fas ett, som
            innebär just coachning, att ens kunskaper och kvalifikationer
            utvärderas, kartläggs och att man får hjälp med jobbsökande. 14
            procent har praktik just nu eller går på arbetsträning, och de
            övriga 24 procenten går på utbildning eller startar företag. Det
            kan också handla om föräldralediga, sjuka eller de som är mellan
            två aktiviteter.
          </note>
          <note>
            Budgeten är konstruerad så att mellan 15 och 20 arbetslösa ska
            det gå på varje coach inom garantin. I den mån det inte har blivit
            fallet överallt i landet finns resurser för det.
          </note>
          <note>
            Det har kommit in färre i jobb- och utvecklingsgarantin än vad
            vi för ett år sedan budgeterade för. Det är fler som har lämnat
            än vad vi budgeterade för, vilket har gjort att 1 ½ miljard inte
            kommer att utnyttjas i år. Det är den 1 ½ miljarden som vi ställer
            till förfogande för Arbetsförmedlingens insatser.
          </note>
          <note type="speaker">
            Anf. 65 LENNART LEVI (c) replik:
          </note>
          <note>
            Fru talman! Det finns en risk i en sådan här debatt att man inte
            ser skogen för alla träd. Vilken är då skogen? Jo, statsministern
            beskrev i sitt traditionella Vaxholmstal det ganska väl: Alla
            som vill arbeta, alla som kan arbeta ska få arbeta. Alla betyder
            alla. Det betyder att vi har en formidabel utmaning att se fram
            emot.
          </note>
          <note>
            Inför den kan man reagera med patentmediciner. Somliga är röda,
            andra är blå, andra är gröna, men patentmediciner är de likafullt.
            Vad som behövs här är vad som med min bakgrund brukar kallas för
            polyfarmaci. Man lägger ihop åtskilliga olika behandlingar i ett
            mönster, ett paket. Men det paketet måste vara samordnat, annars
            är polyfarmaci mycket farligt.
          </note>
          <note>
            Jag har en fråga till ministern om en komponent i detta paket,
            och det gäller socialt företagande. 5 000 var det i 150 olika
            projekt kunde inte den volymen höjas?
          </note>
          <note type="speaker">
            Anf. 66 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Jo, det är svaret på frågan. Ulf Holm tog upp detta
            i sitt anförande. Det var en av de saker som jag tyckte var oerhört
            glädjande och bra.
          </note>
          <note>
            De sociala företagen fyller en oerhört viktig funktion, som jag
            ser det, av väldigt många skäl. Det är inte bara behandlingarna
            som måste skimra av olika insatser, utan det handlar också om
            de problem man möter. Många av dem som befinner sig längst bort
            i jobb- och utvecklingsgarantin har många problem i ryggsäcken,
            inte bara lång arbetslöshet utan kanske också någonting annat
            som psykosocial ohälsa, sjukdomar eller vad det nu kan vara.
          </note>
          <note>
            Det bemötande man får av ett socialt företag är oslagbart. Det
            är svårt att anställa, om inte omöjligt, inom ramen för våra offentliga
            myndigheter, så en god samverkan mellan myndigheterna och de sociala
            företagen är en väg framåt för att få bra effekt på åtgärderna,
            gott bemötande och en drivkraft som består av det personliga engagemanget.
          </note>
          <note type="speaker">
            Anf. 67 LENNART LEVI (c) replik:
          </note>
          <note>
            Fru talman! Jag tackar för det svaret och instämmer helt i det.
            Problemet är bara volymen, 5 000 räcker inte långt. Med 10 00050
            000 börjar det likna något. Det är inte alldeles lätt att åstadkomma
            men fullt möjligt.
          </note>
          <note>
            I mitt parti, Centerpartiet, har vi ett program som kallas Alla
            behövs nollvision för utanförskap. Och vi menar verkligen nollvision,
            inte att de som är för sjuka ska tvingas att arbeta. Det vore
            löjligt och inhumant, men alla som kan och alla som vill ska få
            möjlighet till det.
          </note>
          <note>
            Min fråga är: Instämmer arbetsmarknadsministern i den målsättningen?
          </note>
          <note type="speaker">
            Anf. 68 Arbetsmarknadsminister SVEN OTTO LITTORIN (m) replik:
          </note>
          <note>
            Fru talman! Svaret är väldigt enkelt, ja. Det är klart att det
            är så.
          </note>
          <note>
            Lika många utmaningar som vi ser och lika många personer som
            finns där ute och har väldigt långt till arbetsmarknaden, lika
            många måste insatserna och aktörerna vara för att kunna möta varje
            enskild person med respekt, omtanke och engagemang och för att
            kunna ge den sortens hjälp och råd som en behöver för att känna
            sig behövd. Alla ska med det var en gammal paroll som sossarna
            sade väldigt snyggt och hade på affischerna men som inte hade
            någon effekt i den politik man bedrev.
          </note>
          <note>
            När det gäller volymen har vi inom jobb- och utvecklingsgarantin
            redan satt upp målet att en tredjedel av de upphandlingsbara volymerna
            ska vara upphandlade av kompletterande aktörer, där de sociala
            företagen är en oerhört viktig komponent. Det är minst 10 000
            platser som det handlar om. Jag kan se framför mig att när man
            jobbar vidare med det tredje steget i jobb- och utvecklingsgarantin
            och med att minska antalet förtidspensionärer och annat är de
            sociala företagen en oerhört viktig komponent.
          </note>
          <note type="speaker">
            Anf. 69 ANNIE JOHANSSON (c):
          </note>
          <note>
            Fru talman! Under våren 2006 stod var fjärde ung människa i arbetslöshet.
            Att inte ha ett jobb är svårt för alla, inte minst för unga människor
            på väg in i vuxenlivet. Utan arbete försvåras möjligheterna att
            flytta hemifrån och börja sitt liv som vuxen, att få eget mobilabonnemang
            eller lån till att köpa sin första bil. Att stå utan jobb, arbetskamrater
            och arbetslivserfarenhet sätter många unga i en svår situation.
          </note>
          <note>
            Därför krävde vi förändring. Centerpartiet var det parti som
            under förra valrörelsen var tydligast i fråga om ungas möjligheter
            till jobb.
          </note>
          <note>
            När alliansen tog över makten 2006 var läget akut. 100 000 unga
            människor var antingen öppet arbetslösa eller i olika åtgärder.
            Ungdomsarbetslösheten var uppe på rekordhöga 21,3 procent. Vi
            var nästan bäst i klassen i hela Europa socialdemokratin hade
            sett till att vi låg på en topplacering vad gäller antalet ungdomar
            i arbetslöshet.
          </note>
          <note>
            Fru talman! En av våra viktigaste uppgifter hösten 2006 blev
            att påbörja arbetet med att bryta ungdomars växande utanförskap.
            Alliansregeringen har de senaste två åren satt in flera kraftfulla
            åtgärder. Det handlar om
          </note>
          <note>
            Unga människor vill jobba, vill komma in på arbetsmarknaden,
            vill inte bara stå och knacka på dörren utan vill faktiskt bli
            insläppta. Då krävs det stimulans. Våra åtgärder ska ge varje
            ung person just det stöd som han eller hon behöver.
          </note>
          <note>
            Unga människor under 26 år anställs nu till halva priset. Nystartsjobben
            med en borttagen arbetsgivaravgift för långtidsarbetslösa är också
            en viktig ingrediens liksom jobbgarantin för unga som hjälper
            dem som varit länge i utanförskap att komma tillbaka på banan
            igen.
          </note>
          <note>
            Fru talman! I dag kan vi se att vårt arbete har börjat ge resultat.
            Från 2006 har vi sett ett tydligt trendbrott i statistiken. I
            oktober 2006 befann sig 30 000 ungdomar i programåtgärder. I dag
            är siffran 12 000. Det innebär att arbetslösheten är en tredjedel
            så stor som den var i oktober 2006.
          </note>
          <note>
            Av den totala sysselsättningsökningen förra året stod ungdomars
            sysselsättningsökning för en tredjedel, det vill säga att 40 000
            unga människor under förra året fick ett jobb. Det motsvarar en
            ung person varje kvart som fått ett arbete att gå till och som
            fått möjligheten att känna stoltheten att leva på sin egen lön
            och försörja sig själv. 10 000 ungdomar befinner sig i jobbgarantin,
            1 500 ungdomar har ett nystartsjobb. Men vi är ändå inte nöjda.
            Så länge det finns unga människor som vill in på arbetsmarknaden
            men inte lyckas få ett jobb har vi misslyckats. Därför är det
            viktigt att fortsätta på den väg som Centerpartiet och alliansen
            började 2006 och som visat på gott resultat.
          </note>
          <note>
            Fru talman! I valet 2002 lovade Socialdemokraterna att ungdomsarbetslösheten
            skulle halveras. Under mandatperioden 20022006 steg den med 30
            procent. I ren desperation, för att reparera misstaget, förtidspensionerades
            70 000 unga människor under förra mandatperioden. Detta är ett
            svek utan like. 70 000 unga människor förtidspensionerades!
          </note>
          <note>
            Det föreföll länge som om Socialdemokraterna lärt och förstått
            vidden av sitt misstag under förra mandatperioden och sagt sig
            vilja ompröva sin politik. Men efter att vi nu fått se innehållet
            i partiets budgetmotion förstår vi att man inte tagit någon lärdom
            alls. Det som föreslås där är en ny straffskatt för ungdomar.
            Och för ovanlighetens skull är hela den splittrade oppositionen
            överens om just detta. Man vill slopa den halverade arbetsgivaravgiften
            för unga, som har gett en skattelättnad på närmare 10 miljarder
            kronor att anställa unga människor för. I stället vill man införa
            något slags anställningsstöd och avsätta ett par hundra miljoner
            kronor till vad som kallas avstampsutbildningar, första jobbet
            och sommarjobb.
          </note>
          <note>
            I debatten hävdar oppositionen att de halverade arbetsgivaravgifterna
            för ungdomar enbart har lett till ökade vinster för McDonalds.
            Argumentationen känns minst sagt ihålig. De glömmer till exempel
            alla de ungdomar under 26 som är anställda i offentlig sektor
            inom kommunen. Om Socialdemokraternas förslag skulle bli verklighet
            skulle det drabba 600 000 unga människor.
          </note>
          <note>
            I en stundande lågkonjunktur, där just ungdomsgruppen är den
            svaga och som ryker enligt den förhärskande sist-in-först-ut-principen,
            är oppositionens förslag om höjda avgifter för unga ingen klockren
            idé. Det är lika sjyst som att tvinga en löpare att stoppa bly
            i skorna precis innan en uppförsbacke.
          </note>
          <note>
            Det står nu klart att socialdemokratin valde att svika ungdomarna
            under tolv år, och detta lär fortsätta om de skulle få makten
            igen.
          </note>
          <note>
            I detta anförande instämde Fredrick Federley och Lennart Levi
            (båda c) samt Tomas Tobé (m).
          </note>
          <note type="speaker">
            Anf. 70 LUCIANO ASTUDILLO (s) replik:
          </note>
          <note>
            Fru talman! Att beskriva verkligheten är svårt. Jag tänker använda
            en neutral källa, tidningen Arbetsmarknad. Där står det så här:
            Ungdomarna är de som först får ta smällen när antalet lediga jobb
            snabbt krymper och varslen tornar upp sig. Utgångsläget den här
            hösten är inte det bästa. Trots några goda år förblev ungdomsarbetslösheten
            ett problem. Regeringens vapen som jobbgaranti, sänkta arbetsgivaravgifter
            och en ny lärlingsutbildning har trubbigheter.
          </note>
          <note>
            Jag vill hålla mig till en av de trubbigheterna. Precis tvärtemot
            det som Annie Johansson beskriver innebär jobbgarantin för ungdomar
            inget individuellt bemötande. De första tre månaderna får ungdomarna
            ingen som helst hjälp mer än att man får skriva in sig och blir
            anvisad jobb. Nästföljande tre månader får man lite coachning.
            Efter sex hela månader finns det möjlighet till en praktikplats
            och utbildning, oavsett bakgrund hos ungdomen. Är det ett individuellt
            bemötande?
          </note>
          <note type="speaker">
            Anf. 71 ANNIE JOHANSSON (c) replik:
          </note>
          <note>
            Fru talman! Tack för frågan, Luciano Astudillo.
          </note>
          <note>
            Jag kan konstatera att Luciano vill tillbaka till den politik
            som ökade arbetslösheten bland unga människor med 30 procent förra
            mandatperioden, och som dessutom nödgade den förra regeringen
            att förtidspensionera 70 000 ungdomar.
          </note>
          <note>
            Det som vi har gjort, för att besvara din fråga om Arbetsförmedlingen,
            är att vi har reformerat den. Nu inför vi också coachning och
            vägledning, vilket också välkomnas av dem som arbetar på Arbetsförmedlingen
            som vill se det som sin uppgift att faktiskt vara de som pushar
            ut unga människor i arbete. Det finns goda exempel runt om i Sverige
            där den verksamheten har satt i gång.
          </note>
          <note>
            Det innebär inte att det bara är att trycka på startknappen och
            att allting fungerar direkt, utan det krävs, tyvärr måste jag
            säga, efter tolv års passivitet en ganska lång startsträcka innan
            alliansregeringen får det precis som den vill ha det. Däremot
            har första steget tagits till mer coachning, mer vägledning. Det
            har resulterat i att 40 000 unga människor fick ett arbete förra
            året.
          </note>
          <note type="speaker">
            Anf. 72 LUCIANO ASTUDILLO (s) replik:
          </note>
          <note>
            Fru talman! När vi förlorade valet var 10 000 långtidsarbetslösa,
            och i dag är de 10 000. De ungdomar som står längst bort från
            arbetsmarknaden är alltså lika många nu. Nu går vi in i en lågkonjunktur,
            och då är det ungdomar som först varslas.
          </note>
          <note>
            Jag kan bara konstatera att Annie Johansson måste ut och besöka
            arbetsförmedlingar och ungdomar. Det finns massor av exempel på
            att jobbgarantin för ungdomar har inneburit att en ung person
            som inte varit arbetslös tillräckligt länge inte får en praktikplats.
            Det har lett till att en massa arbetsförmedlingar får vänta så
            länge som ett halvår innan de kan hjälpa ungdomar, oavsett om
            de behöver hjälp eller inte. Det är allvarligt. Och det är ett
            svek mot en hel ungdomsgeneration, speciellt nu när vi går in
            i sämre tider, för det är de som kommer att drabbas först av lågkonjunkturen.
          </note>
          <note type="speaker">
            Anf. 73 ANNIE JOHANSSON (c) replik:
          </note>
          <note>
            Fru talman! Jag kan konstatera att vi bär olika glasögon när
            vi tittar på den svenska verkligheten.
          </note>
          <note>
            Jag kan glädja Astudillo med att jag besöker ganska många arbetsförmedlingar
            och ganska många unga människor. Och jag har väldigt många vänner
            som befinner sig i just den situation som Luciano beskriver.
          </note>
          <note>
            Det som är viktigt är: Hur ska man få företag att anställa unga
            människor? Jo, genom att stimulera dem att anställa unga människor
            genom att sänka kostnaderna för detta. Då kan jag konstatera att
            hela den splittrade oppositionen faktiskt är överens om just en
            sak, nämligen att göra det dyrare för företag att anställa unga
            människor.
          </note>
          <note>
            Jag kan inte förstå hur höjda skatter och arbetsgivaravgifter
            ska kunna skapa fler jobb för unga i Sverige. Det tycker jag är
            ett svek.
          </note>
          <note type="speaker">
            Anf. 74 PATRIK BJÖRCK (s) replik:
          </note>
          <note>
            Fru talman! Annie Johansson har tidigare positionerat sig som
            en representant för den så kallade Stureplanscentern. Deras främsta
            inlägg i den svenska politiska debatten har inneburit attacker
            mot den svenska arbetsmarknadsmodellen, kollektivavtal och liknande.
          </note>
          <note>
            Här har man visat upp en stor splittring inom den borgerliga
            majoriteten. Man är över huvud taget inte överens om någonting.
            Det verkar som att det har gått ut lite förhållningsorder till
            Annie Johansson och hennes kumpaner som gör att de försöker ligga
            lågt i debatten. Men det slank en liten groda ur munnen under
            dagens anförande där Annie Johansson beskrev lagen om anställningsskydd
            som ett stort problem. Skulle Annie Johansson vilja utveckla det
            stora problem som lagen om anställningsskydd innebär?
          </note>
          <note type="speaker">
            Anf. 75 ANNIE JOHANSSON (c) replik:
          </note>
          <note>
            Fru talman! Tack så jättemycket för frågan, Patrik Björck. Jag
            vill inledningsvis säga att du slirar lite på sanningen. Jag är
            medlem i centeravdelningen i Värnamo och inte här i Stockholm.
            Jag tror att det är ganska känt för många att jag representerar
            Jönköpings län i den här kammaren och inte någon annan valkrets.
          </note>
          <note>
            Det som vi är berömda för i Värnamo är att vi har ett gott företagsklimat
            och en oerhört låg arbetslöshet, en oerhört låg arbetslöshet vad
            gäller unga människor. Det har att göra med att vi har en bra
            dialog mellan näringslivet, den offentliga sektorn och den ideella
            sektorn. Det är något som jag verkligen vill lyfta fram i den
            här debatten.
          </note>
          <note>
            Patrik Björck tog också upp frågan om arbetsrätten. Ja, jag står
            för det, och jag och min kollega Fredrick Federley lämnade alldeles
            nyligen in en motion om att avskaffa lagen om anställningsskydd.
            Jag har ingen munkavle på mig i den här debatten. Jag har all
            rätt i världen att berätta att jag tycker att LAS är föråldrad.
            Lagstiftningen skapades på 70-talet efter de regler som gällde
            då. Nu behöver vi se över den.
          </note>
          <note type="speaker">
            Anf. 76 PATRIK BJÖRCK (s) replik:
          </note>
          <note>
            Fru talman! Det var tur att jag ställde frågan eftersom Annie
            Johansson inte ville ta upp sin motion i sitt anförande om arbetsmarknadspolitiken.
            Nu kommer den här splittringen som finns inom den borgerliga majoriteten,
            där stora grupper vill riva upp hela den officiella, den av Littorin
            företrädda, arbetsmarknadspolitiken, ändå fram. Det är väldigt
            viktigt att föra ut till väljarna att den splittringen finns och
            hela tiden styr den borgerliga regeringens agerande. Den gör också
            att man utsätter den svenska modellen för stora faror.
          </note>
          <note>
            På vilket sätt ser Annie Johansson lagen om anställningsskydd
            som ett problem? Det var egentligen det som var min fråga och
            som jag skulle vilja att du utvecklar. Jag trodde kanske inte
            att du skulle erkänna det så fullt ut, men det var bra att du
            gjorde det. Då kan du fortsätta att på en minut beskriva på vilket
            sätt lagen om anställningsskydd är ett stort problem. Nu har vi
            återigen en spännande arbetsmarknadspolitisk debatt mellan opposition
            och majoritet.
          </note>
          <note type="speaker">
            Anf. 77 ANNIE JOHANSSON (c) replik:
          </note>
          <note>
            Fru talman! En minut är en ganska kort tid för att förklara min
            kritik mot LAS. Anledningen till att jag inte tog upp LAS i den
            här debatten är att jag lämnade in en lång och tydlig motion i
            frågan för någon vecka sedan och valde att fokusera på ungdomsarbetslösheten
            eftersom jag tycker att unga människor förtjänar ett bättre öde
            än att stå och stampa utanför arbetsmarknaden.
          </note>
          <note>
            Däremot tog jag upp detta i mitt replikskifte med Sven Otto Littorin.
            Jag tycker att det är viktigt att påpeka att just lagen om anställningsskydd
            skapar stela spelregler på den svenska arbetsmarknaden. Jag är
            för en svensk modell, som jag också tror Patrik Björck är för.
            Jag är för partsförhandlingar, anslutning till fack och avtalsmodellen.
            Men jag är inte för att lagstifta sönder den svenska modellen
            som Socialdemokraterna har gjort som beställningsjobb från fackförbund
            under väldigt lång tid. Avtal ska gälla, arbetsmarknadens parter
            ska få bestämma, och då tycker jag att man bör se över lagen om
            anställningsskydd.
          </note>
          <note type="speaker">
            Anf. 78 LENNART SACRÉDEUS (kd):
          </note>
          <note>
            Fru talman! Statens roll är i första hand att skapa de långsiktiga
            förutsättningarna för en god konkurrenskraft. Det arbetet pågår
            hela tiden, och nu senast är som bekant forskningsfrågorna aktuella.
            I forsknings- och innovationspropositionen kommer regeringen att
            presentera satsningar som innebär att den för fordonsindustrin
            så viktiga fordonsforskningen fortsatt kommer att finansieras
            på nivån 450 miljoner kronor per år. Tillsammans med motsvarande
            finansiering från fordonsindustrin innebär det att forskningsprogrammen
            totalt omfattar 900 miljoner kronor årligen.
          </note>
          <note>
            Satsningen på forskning och utveckling är långsiktig. Det är
            nu viktigt att svensk fordonsindustri också satsar framåt. Bilförsäljningen
            påverkas nu världen över.
          </note>
          <note>
            Fru talman! Det vi ser är en kombinerad effekt av höga bränslepriser,
            ett nytt miljö- och klimatmedvetande och de senaste veckorna tillika
            en finansiell kris utan motstycke i vår värld som har skapat en
            global osäkerhet. Framför allt stora, bränsleslukande bilar tappar
            försäljning på flertalet marknader. Dessvärre är detta våra svenska
            tillverkares kärnsegment. I Volvo Personvagnars fall är det dessutom
            de bilar som tillverkas i Sverige.
          </note>
          <note>
            Detta gör förstås att regeringen, vi i alliansen och även oppositionen
            följer utvecklingen extra noga.
          </note>
          <note>
            Fru talman! Att bilföretagen nu snabbt måste vidta kraftfulla
            åtgärder för att hantera de röda siffrorna är en del av marknadsekonomin
            men inte desto mindre smärtsamt för dem som drabbas.
          </note>
          <note>
            Det har riktats frågor om vad regeringen gör i det arbetsmarknadspolitiska
            läge som vi befinner oss i just nu. Som bekant har regeringen
            utsett landshövding Lars Bäckström, med ett tidigare förflutet
            som riksdagsman för det parti som inte får ingå i en eventuellt
            ny regering 2010, och Regionutvecklingsnämndens ordförande Kent
            Johansson till samordningsmän för att kraftsamla och samordna
            alla resurser i Västra Götaland. Tillika har det tillsatts en
            samordningsman för Blekinge.
          </note>
          <note>
            Samordningsmännens uppgift blir också att snabbt informera region
            och regering om hur arbetet fortlöper och om ytterligare stöd
            eller andra insatser anses nödvändiga.
          </note>
          <note>
            Fru talman! Jag vill ägna lite tid åt Blekinge. Det är det län
            som jag föddes i. Det är det län där min far växte upp. Han växte
            upp i Kyrkhult i Olofströms kommun. Jag tycker att det är tråkigt
            att vi har haft en så ensidig fokusering på Västra Götalandsregionen.
            Olofströms kommun är faktiskt betydligt värre drabbad relativt
            sett än vad Göteborg är. Göteborg är självfallet rikets näst största
            stad. Hela Västra Götalandsregionen är befolkningstät. Det berör
            väldigt många människor. Låt mig ändå som riksdagsman för Dalarna
            men född i Ronneby i Blekinge säga: Glöm inte Blekinge och Olofströms
            kommun! Det är en kommun som mer än Göteborg är beroende av fordonsindustrin,
            och särskilt av Volvo som företag.
          </note>
          <note>
            Regeringen har en mycket nära dialog med fordonsindustrin. Den
            har kontakter med fackföreningarna för att få en så god bild av
            läget som möjligt. Vidare för regeringen en nära dialog med våra
            myndigheter för att se hur de kan agera men också för att vi ska
            få en så bred bild av läget som möjligt.
          </note>
          <note>
            Fru talman! Allra sist tänker jag nämna något om Arbetsförmedlingens
            roll. Arbetsförmedlingen har gott om resurser till sitt förfogande.
            Att myndigheten nu består av en centraliserad myndighet gör att
            den har stora möjligheter att ställa om och anpassa verksamheten
            efter de behov som uppstår.
          </note>
          <note>
            Såsom det såg ut när budgetpropositionen lades fram har Arbetsförmedlingen
            till sitt förfogande ett överskott på 1 500 miljoner kronor för
            2008, det vill säga för innevarande år. Det finns med andra ord
            resurser. Totalt satsas vidare 38 000 miljoner kronor för 2009
            på Arbetsförmedlingen och olika arbetsmarknadspolitiska insatser,
            vilket motsvarar ca 180 000 kronor per person och år. I budgetpropositionen
            för 2009 satsar alliansregeringen drygt 10 000 miljoner kronor
            på jobb- och utvecklingsgarantin, vilket innebär 15 000 kronor
            per person och månad. Vidare satsar man 2 300 miljoner kronor
            på jobbgarantin för unga, vilket motsvarar 11 000 kronor per person
            och månad, samt drygt 2 000 miljoner kronor på insatser utanför
            garantierna inriktade på långtidssjukskrivna, utrikes födda och
            funktionshindrade.
          </note>
          <note>
            Fru talman! Vi anser att regeringen gör en hel del på det arbetsmarknadspolitiska
            området. Det finns vidare nystartsjobb, instegsjobb, sänkta arbetsgivaravgifter
            och satsningar på yrkesutbildning.
          </note>
          <note>
            Jag vill också specifikt säga att Kristdemokraterna anser att
            Arbetsförmedlingen spelar en central roll i de här frågorna, men
            det viktigaste är en sysselsättningsskapande politik. Där har
            alliansregeringen och oppositionen, eller de två delarna i oppositionen,
            helt klart olika strategier.
          </note>
          <note>
            Vi kristdemokrater anser att arbetsförmedlingsverksamheten skulle
            kunna fungera bättre om den konkurrensutsattes. I länder där en
            konkurrensutsatt arbetsförmedling har prövats har erfarenheterna
            varit positiva. Därför anser vi kristdemokrater att en fri etableringsrätt
            för arbetsförmedlingar ska råda i framtiden. Fler aktörer, alltifrån
            privata företag, fackföreningar, och jag understryker det, ideella
            organisationer och privatpersoner, ska kunna driva en arbetsförmedling
            under förutsättning att vissa fastställda krav uppfylls.
          </note>
          <note type="speaker">
            Anf. 79 PATRIK BJÖRCK (s) replik:
          </note>
          <note>
            Fru talman! Jag konstaterar att Lennart Sacrédeus beskrivning
            av regeringens arbetsmarknadspolitik är lika innehållslös som
            den som arbetsmarknadsministern tidigare gav. Men analysen skiljer
            sig däremot. Där skulle jag vilja ge Lennart Sacrédeus rätt. Beskrivningen
            är att det är ett svart läge, det är ett svårt läge, det är stora
            problem i Västra Götaland, men det är ännu större problem i Blekinge
            och det drabbar många och så vidare. Den analysen från Lennart
            Sacrédeus skiljer sig från arbetsmarknadsministerns ljusa bild
            där det inte finns några som helst bekymmer och problem.
          </note>
          <note>
            Jag är förvånad att inte arbetsmarknadsministern har begärt replik
            på Lennart Sacrédeus och anklagat honom för svartmålning. När
            vi säger precis det som Lennart Sacrédeus säger, att det är stora
            problem i Västra Götaland, Blekinge och överallt i Sverige säger
            arbetsmarknadsministern att vi försöker dra billiga partipolitiska
            poäng på andras olycka.
          </note>
          <note>
            Min fråga till Lennart Sacrédeus är: Försöker Lennart Sacrédeus
            dra billiga partipolitiska poäng på andras olycka?
          </note>
          <note type="speaker">
            Anf. 80 LENNART SACRÉDEUS (kd) replik:
          </note>
          <note>
            Fru talman! Jag tackar Patrik Björck för frågan. Att dra billiga
            partipolitiska poäng är en frestelse som vi alla drabbas av. Jag
            intalar mig att Patrik Björck också har utsatts för den och kan
            ha fallit för den någon gång. Det var inte mitt syfte. Jag menar
            att vi alltid, Patrik Björck och ni socialdemokrater, ska ta arbetsmarknadspolitiska
            frågor på allvar.
          </note>
          <note>
            Mitt inlägg syftade varken till att svartmåla eller till att
            skönmåla. Jag har inte uppfattat att arbetsmarknadsministern på
            något sätt tar de här frågorna lättvindigt. Jag menar att man
            alltid ska ta människors möjligheter på allvar när det gäller
            jobb, sysselsättning, välfärd, att stå på egna ben, att leva på
            egen lön och att inte beskattas på ett sådant sätt att man måste
            leva på bidrag. Men uppfattar Patrik Björck detta som svartmålning
            så vill jag säga att det var ett sätt att försöka beskriva allvaret
            i de arbetsmarknadspolitiska frågorna.
          </note>
          <note>
            Låt mig också lägga till att vi är i ett läge i den internationella
            finanssektorn som är mycket allvarligt.
          </note>
          <note type="speaker">
            Anf. 81 PATRIK BJÖRCK (s) replik:
          </note>
          <note>
            Herr talman! Tack, Lennart Sacrédeus, för ett seriöst och bra
            svar! Jag tycker att Lennart Sacrédeus gjorde en bra analys och
            en bra beskrivning av det svåra arbetsmarknadspolitiska läget
            i landet, och det vill jag tacka Lennart Sacrédeus för. Jag tycker
            att det var en hederlig, bra och saklig analys, och jag tycker
            att även svaret på min replik var hederligt, bra och sakligt.
            Tack så mycket för det!
          </note>
          <note>
            Min kritik riktas i så fall mot övriga regeringens och arbetsmarknadsministerns
            tidigare i den här debatten framförda uppfattning att när man
            beskriver arbetsmarknadsläget på det sätt som Lennart Sacrédeus
            gör är det en svartmålning. Och eftersom Lennart Sacrédeus ändå
            tillhör majoriteten förvånades jag lite över att han tog sig för
            att beskriva verkligheten som den faktiskt ser ut. Men jag får
            återigen säga att jag tycker att Lennart Sacrédeus beskrivning
            är rimlig, och jag delar den uppfattningen.
          </note>
          <note>
            Sedan är jag fortfarande lika kritisk mot Lennart Sacrédeus beskrivning
            av åtgärderna mot den här uppkomna situationen, för det är en
            lika tunn soppa som den som arbetsmarknadsministern tidigare har
            kokat.
          </note>
          <note type="speaker">
            Anf. 82 LENNART SACRÉDEUS (kd) replik:
          </note>
          <note>
            Herr talman! Jag vill tacka Patrik Björck för berömmet, och självklart
            ska jag tacka honom för kritiken också det är ju därför vi har
            ett flerpartisystem i det här landet.
          </note>
          <note>
            Vad gäller de åtgärder som han beskriver som innehållslösa är
            de inte innehållslösa för oss. Vi hoppas jag vill tro att också
            Patrik Björck innerst inne hoppas att de åtgärder som alliansregeringen
            presenterar ändå ska bära frukt. Vi har ett gemensamt ansvar för
            landet.
          </note>
          <note>
            Och med all respekt, Patrik Björck: Det är först om två år som
            det finns en möjlighet för er att komma tillbaka till regeringsmakten.
            Vi önskar inte det. Men under de två åren vill ju Patrik Björck
            att det ska gå bra för riket och att också vår politik ska leda
            till framgång.
          </note>
          <note>
            Patrik Björck använde begreppet svartmålning. Det finns olika
            nyanser i språket. Jag menar att det som sker i Blekinge och i
            Göteborg självklart inger oro. Men vår roll som riksdagspolitiker
            och politiker i regeringen är inte att skapa en känsla av kris
            och att vi står tomhänta och inte kan hantera detta. Livet är,
            inte minst vad gäller arbetsmarknaden, hela tiden en krisutsatt
            bransch.
          </note>
          <note type="speaker">
            Anf. 83 BERIT HÖGMAN (s) replik:
          </note>
          <note>
            Herr talman! Lennart Sacrédeus nämner Arbetsförmedlingen och
            säger att det finns gott om resurser, och det finns tillräckligt
            med resurser. I deras egen tidning Arbetsmarknaden, som jag fick
            i går, beskriver man att personal saknas för att infria regeringens
            löften om arbetsmarknadspolitiken och tar upp det som Luciano
            Astudillo tog upp tidigare om garantin men också att man under
            året beräknar att 1 100 anställda lämnar Arbetsförmedlingen. Efter
            den uppgiften undrar jag: Kvarstår Lennart Sacrédeus uppfattning
            att Arbetsförmedlingen har tillräckligt med resurser?
          </note>
          <note>
            Det andra jag funderar över i inlägget är att Lennart Sacrédeus
            säger att det nog är bra med konkurrensutsättning. Vi socialdemokrater
            tycker att det är bra att det finns olika aktörer som utför olika
            verksamheter, men när det gäller en konkurrensutsättning av Arbetsförmedlingen
            vill jag fråga: Tror Lennart Sacrédeus att det skulle bli ett
            högt bud på Arbetsförmedlingen i Olofström om vi konkurrensutsatte
            den nästa vecka? Underlättas samarbete och överföring av resurser
            eller personer mellan arbetsförmedlingar vid en konkurrensutsättning?
          </note>
          <note type="speaker">
            Anf. 84 LENNART SACRÉDEUS (kd) replik:
          </note>
          <note>
            Herr talman! Tack så mycket för frågorna från Berit Högman. Vad
            gäller konkurrensutsättning av olika aktörer vet jag inte om vi
            är så väldigt långt ifrån varandra i den frågan. För att olika
            aktörer ska träda in på Arbetsförmedlingens område måste vi ha
            en process och ett förfarande där de kvalificerar in. Exakt hur
            den processen ser ut från er sida och från vår, alliansens, sida
            kanske inte skiljer sig så väldigt mycket. Det är min bedömning.
            Kanske är det så att vi borde analysera det djupare på respektive
            håll.
          </note>
          <note>
            Vad gäller Arbetsförmedlingens resurser, ja, 38 miljarder kronor
            eller 38 000 miljoner kronor och 1 ½ miljard i överskott från
            ifjol är inte små resurser. Jag är övertygad om att om det skulle
            krävas vilket ingen, inte heller Socialdemokraterna hoppas extra
            resurser inom Arbetsförmedlingen får vi hantera det i det läget.
            Men ingen kan påstå att det saknas resurser inom Arbetsförmedlingen.
          </note>
          <note type="speaker">
            Anf. 85 BERIT HÖGMAN (s) replik:
          </note>
          <note>
            Herr talman! Det är alltså beskedet: Trots att Arbetsförmedlingen
            själv säger att man saknar personal för att infria sina löften
            blir det inga fler resurser för att infria nya löften från regeringen
            heller.
          </note>
          <note>
            Jag tror också, liksom Lennart Sacrédeus, att vi är rätt överens
            när det gäller behovet av olika aktörer för åtgärder på arbetsmarknaden.
            Det jag är väldigt fundersam över är Lennart Sacrédeus uppfattning
            att Arbetsförmedlingen skulle konkurrensutsättas. Min fråga är:
            Tror Lennart Sacrédeus att det blir ett bra bud på Arbetsförmedlingen
            i Olofström om den skulle konkurrensutsättas nästa vecka?
          </note>
          <note type="speaker">
            Anf. 86 LENNART SACRÉDEUS (kd) replik:
          </note>
          <note>
            Herr talman! Det skulle väl vara hemvändande blekingar inklusive
            personer från Dalarna som kanske skulle intressera sig för detta.
            Självklart skulle det finnas ett intresse i Olofström. Den där
            typen av hopplöshet ska vi inte sprida, allra minst för västra
            eller nordvästra Blekinge.
          </note>
          <note>
            Jag vill bara runda av detta med konkurrensutsättning och olika
            aktörer. Det är kanske inte så att vi är så vansinnigt långt ifrån
            varandra i metodiken där. Vi kanske använder olika språkbruk.
            Men det handlar om att få en ökad mångfald och pluralism nu har
            vi använt fina ord här i den politiska retoriken inom även Arbetsförmedlingen.
          </note>
          <note>
            Jag vill också säga något annat till Berit Högman. Hon tar upp
            att Arbetsförmedlingen saknar 1 100 personer. Jag vet inte hur
            många tusental som är kvar och ändå finns på Arbetsförmedlingen,
            men det ingår naturligtvis på något sätt i varje myndighets strävan
            att försöka få så goda resurser som möjligt. Och kan man påvisa
            att man kanske skulle kunna få lite mer medel, så varför inte
            marknadsföra detta?
          </note>
          <note type="speaker">
            Anf. 87 LUCIANO ASTUDILLO (s):
          </note>
          <note>
            Herr talman! Förnyelsen av den socialdemokratiska politiken för
            fler jobb och full sysselsättning fortsätter i vårt jobbrådslag.
            Väljarna gav oss sparken 2006. Vi har tagit till oss det och fortsätter
            därför göra vår hemläxa.
          </note>
          <note>
            Vi gör det för att det inte finns något viktigare mål för oss
            socialdemokrater än just arbete åt alla. För många människor kommer
            inte in. De slås ut och har varit lång tid utanför arbetsmarknaden.
          </note>
          <note>
            Vi gör det för att den borgerliga regeringens politik har nått
            vägs ände. Den fungerar inte. Näringspolitiken har försummats.
            Den aktiva arbetsmarknadspolitiken, smörjmedlet på arbetsmarknaden,
            har tillintetgjorts och ersatts av en borgerlig Amspolitik som
            inte biter. Det är nystartsjobb, instegsjobb och jobbgaranti för
            unga. Namnen lovar mer än vad insatserna levererar, för i praktiken
            leder de inte till varaktiga jobb. A-kassan har försvagats. Vanliga
            människors trygghet omfattar färre och ger sämre skydd för alla.
          </note>
          <note>
            Nu vänder konjunkturen. Sysselsättningsnivån den här konjunkturtoppen
            är inte högre än vid den förra.
          </note>
          <note>
            Vi socialdemokrater ska fortsätta förnya vår jobbpolitik och
            samtidigt försvara den svenska modellen. Vi gör det för att den
            borgerliga regeringen ägnar sig åt krypskytte mot kärnan i densamma.
            Den svenska modellen ger högre sysselsättning, lägre arbetslöshet
            och mindre ekonomiska klyftor än andra ekonomiska regimer. Den
            svenska modellen är bra, men Sverige kan bättre.
          </note>
          <note>
            Viktiga steg har tagits för att stärka den socialdemokratiska
            arbetslinjen. På vårt jobbtoppmöte i maj redovisade vi 123 konkreta
            punkter för fler jobb. I dag är delar av det en del av vår skuggbudget.
            Vi har lagt fram ett brett program som bejakar entreprenörskap
            och som lyfter fram behovet av att förbättra villkoren för de
            små företagen, allt från minskat regelkrångel till sociala trygghetssystem
            som bättre möter entreprenörers behov. Vi sänker arbetsgivaravgiften
            för de minsta företagen. Vi lyfter fram behovet att investera
            i tjänstesektorn. Förädlingsvärdet ska höjas i de tjänster som
            Sverige producerar genom investeringar i forskning, branschprogram
            och exportstöd allt detta utan att släppa vår tätposition inom
            industrin.
          </note>
          <note>
            Vi betonar behovet av en framsynt näringspolitik. Vi ringar in
            näringar som är viktiga för Sverige såsom fordonsindustrin, miljösektorn,
            besöknäringen och den kreativa sektorn. Vi investerar i en mångfald
            av utbildningsmöjligheter för att stärka förändringstryggheten.
          </note>
          <note>
            Nu går rådslagsarbetet vidare. Nu ska vi stärka de andra delarna
            av den socialdemokratiska arbetslinjen arbetsmiljön, den aktiva
            arbetsmarknadspolitiken och a-kassan. Arbetsgivare och fackföreningsrörelse
            är viktiga i arbetsmiljöarbetet, men politiken ska också göra
            sitt.
          </note>
          <note>
            Framtidsjobben kommer att kräva mycket mer kompetens av oss alla.
            Vi kommer att byta jobb flera gånger. Vi vill därför införa en
            kompetensförsäkring som säkerställer dina möjligheter att utvecklas
            i takt med arbetsmarknaden. Orättvisorna mellan kvinnors och mäns
            arbetsmarknad består. Vi vill därför att det offentliga ska gå
            före och erbjuda sjysta villkor för dig som är välfärdsarbetare.
          </note>
          <note>
            Vi vill ha en arbetsförmedling som ger stöd till dig som uppbär
            försörjningsstöd. Vi vill ha en arbetsförmedling som bättre möter
            dig som är akademiker. Vi vill ha en arbetsförmedling som finns
            där för dig som vill byta jobb. Vi vill göra rejäla investeringar
            på bristyrkesutbildningar och yrkesutbildningar, och vi räds inte
            rejäla insatser för att få tillbaka dig som varit lång tid utanför
            arbetsmarknaden.
          </note>
          <note>
            Vi vill ha en robust inkomstförsäkring som omfattar de allra
            flesta och ger dig 80 procent av tidigare lön vid eventuell arbetslöshet
            samt trygghet vid förändring. Den ska vara frivillig och knuten
            till fackföreningsrörelsen. Det har nämligen visat sig medföra
            att vi har en hög anslutningsgrad i Sverige, vilket vi tycker
            är bra. A-kassan ska vara en omställningsförsäkring.
          </note>
          <note>
            Herr talman! Den borgerliga regeringens politik har nått vägs
            ände. Ökade orättvisor ger inte fler jobb. De har missat chansen
            att rusta Sverige starkt inför lågkonjunkturen. Maud Olofsson,
            som ville att landets företagare skulle arbeta som ivriga bävrar,
            har visat handlingskraft som mer påminner om en sömnig sengångares.
            Skatten för de små företagen är nu högre. Regelkrånglet har ökat
            och den sociala tryggheten för entreprenörerna försakats.
          </note>
          <note>
            När det gäller Sven Otto Littorin skulle det krävas ett helt
            anförande för att beskriva hans slarv. Han har under två år haft
            fel och gjort fel på punkt efter punkt och därmed försvagat arbetslinjen.
            Han har försummat villkoren på arbetsplatserna, tillintetgjort
            den aktiva arbetsmarknadspolitiken och sabbat a-kassan.
          </note>
          <note>
            Sverige behöver en starkare arbetslinje. Därför fortsätter förnyelsen
            av vår socialdemokratiska politik för fler jobb och full sysselsättning.
            För oss finns inget viktigare mål än arbete för alla. Tillväxt
            och fler jobb kräver rättvisa.
          </note>
          <note type="speaker">
            Anf. 88 FREDRICK FEDERLEY (c) replik:
          </note>
          <note>
            Herr talman! Luciano Astudillo borde få en hedersbetygelse som
            mycket duktig sagoberättare och illustratör av problem som inte
            finns. Han står och demagogerar om att alliansens arbetsmarknadspolitik
            nått vägs ände. Det har den inte gjort förrän den dagen alla som
            vill har ett jobb. Vi har dock nått en bra bit på väg. 40 000
            unga människor fick förra året jobb. Det har tagit alliansregeringen
            ett par år att försöka komma till rätta med de problem som Socialdemokraterna
            efter tolv års regeringsinnehav lämnade i dess knä.
          </note>
          <note>
            Luciano Astudillo beskrev ett av de områden som jag gärna skulle
            vilja debattera med honom, nämligen lagen om anställningsskydd
            och problemet för ungdomar. Han sade i en replik tidigare i dag
            att de som först drabbas när arbetslösheten sätter in är de unga.
            Anledningen till det är i mycket de regler som finns på arbetsmarknaden
            där sist in ska åka ut först.
          </note>
          <note>
            Det är skönt att höra om de interna processerna i socialdemokratin
            och att man försöker dra lärdom, men det vore skönt om de inte
            drog lärdom av den egna misslyckade politiken utan av alliansens
            framgångsrika politik.
          </note>
          <note type="speaker">
            Anf. 89 LUCIANO ASTUDILLO (s) replik:
          </note>
          <note>
            Herr talman! Jag uppfattade ingen fråga från Fredrick Federley.
            Jag kan bara konstatera att de små företagen med ett socialdemokratiskt
            alternativ hade fått väsentligt mycket bättre villkor än de nu
            får med en borgerlig regering. Jag förstår att det måste svida
            i ett centerpartistiskt hjärta.
          </note>
          <note>
            Låt oss hålla oss till diskussionen om ungdomar. Här får vi beskedet
            att Centern tydligt driver en försämring av anställningsskyddet
            i Sverige. Det är ett viktigt besked som Sveriges löntagare får.
            Man säger också att man ska fortsätta att leverera den politik
            som under två år inte fungerat när det gällt att hjälpa de ungdomar
            som står längst bort från arbetsmarknaden. Den politiken biter
            ju inte!
          </note>
          <note>
            I ett replikskifte med Annie Johansson läste jag ur tidningen
            Arbetsmarknaden. Där sägs tydligt att regeringens vapen jobbgarantin,
            sänkta arbetsgivaravgifter, nya lärlingsutbildningar har trubbigheter
            och ger inte jobb, Fredrick Federley.
          </note>
          <note type="speaker">
            Anf. 90 FREDRICK FEDERLEY (c) replik:
          </note>
          <note>
            Herr talman! När det gäller kritiken av de turordningsregler
            som finns i dag vill jag säga att det handlar om att ta bort rädslan
            för att anställa unga människor, en rädsla som Socialdemokraterna
            byggt upp och som dels låser in den äldre gruppen på arbetsmarknaden,
            dels stänger ute den yngre gruppen. När de unga sedan får ett
            jobb får de höra att om det kommer sämre tider ska de ut först.
            Det är den politiken Luciano Astudillo företräder, och då vore
            det ärligt av honom att också säga det.
          </note>
          <note>
            Det är märkligt att Luciano Astudillo, som tillsammans med Socialdemokraterna
            under tolv år försvårat och krånglat till det för småföretagen,
            helt plötsligt säger sig vara deras bäste vän. Samtidigt visar
            alla mätarbarometrar att regeringen gör ett bra jobb men att företagen
            förväntar sig mer. Om man haft en tung våt filt över sig i tolv
            år och den äntligen lättar är det klart att företagen begär mycket
            och har rätt att göra det.
          </note>
          <note>
            På område efter område förbättrar vi villkoren för företagen.
            Luciano Astudillos beskrivning är väldigt svepande. Han kan gärna
            gå in och titta på vad vi gjort till exempel inom servicesektorn.
            Jag tror att där finns många företag som ger en helt annan bild
            än den som Luciano Astudillo ger.
          </note>
          <note type="speaker">
            Anf. 91 LUCIANO ASTUDILLO (s) replik:
          </note>
          <note>
            Herr talman! Inte heller nu uppfattade jag att jag fick någon
            konkret fråga. Debatten om att luckra upp LAS får Fredrick Federley
            ta med Sven Otto Littorin, som säger sig försvara anställningstryggheten
            i vårt land. Om han hade haft modet skulle han ha tagit ett replikskifte
            med arbetsmarknadsministern för att driva på Centerns linje. Det
            är ett tydligt besked till landets alla löntagare.
          </note>
          <note>
            Vi har en liten uppförsbacke när det gäller att vinna de små
            företagens förtroende för politiken. Vi vill inte bli deras bästa
            vänner. Vi tävlar inte om vänskap, utan vi vill skapa en politik
            för fler jobb och full sysselsättning, och då är de små företagen
            oerhört viktiga. Vi har lagt fram en rad konkreta förslag och
            kommer inom ramen för jobbrådslaget att fortsätta att göra det
            under hösten. Det är så man vinner förtroende, inte genom att
            bara prata.
          </note>
          <note type="speaker">
            Anf. 92 TOMAS TOBÉ (m) replik:
          </note>
          <note>
            Herr talman! Jag skulle vilja börja med att fråga Luciano Astudillo
            om jobbgarantin för ungdomar som han beskriver som ett stort misslyckande.
            Den senaste uppgift som jag tagit del av visar att det funnits
            ungefär 17 000 ungdomar och att ungefär 7 000 redan gått vidare,
            varav 5 000 direkt in i ett nytt arbete. Är det Luciano Astudillo
            definition av ett stort misslyckande?
          </note>
          <note>
            Luciano Astudillo talar väl om den socialdemokratiska förnyelsen.
            Jag undrar om det kanske trots allt är så att det i sak inte finns
            så mycket att komma med, vilket hans kollega Sven-Erik Österberg
            beskrev i Kommunalarbetaren. Delar Luciano Astudillo Sven-Erik
            Österbergs beskrivning?
          </note>
          <note>
            Vi satsar ungefär 38 miljarder i aktiv arbetsmarknadspolitik.
            Det är enligt Luciano Astudillo ingenting. Jag vill därför veta:
            Var går gränsen för när det är fråga om en aktiv arbetsmarknadspolitik?
            Är det vid 40 miljarder? Vid 41 miljarder? Var ligger gränsen
            för Socialdemokraterna i dag?
          </note>
          <note type="speaker">
            Anf. 93 LUCIANO ASTUDILLO (s) replik:
          </note>
          <note>
            Herr talman! När det gäller jobbgarantin fanns det när vi förlorade
            valet 10 000 långtidsarbetslösa ungdomar. När alliansregeringen
            införde jobbgarantin fanns det ungefär 10 000 långtidsarbetslösa
            ungdomar. Nu när vi går in i en lågkonjunktur finns det ungefär
            10 000 långtidsarbetslösa ungdomar. Jobbgarantin för ungdomar
            var en stor bluff. Trots vad namnet lovade har den inte gett jobb
            till så många.
          </note>
          <note>
            Vi är oerhört kritiska till hur man hanterar ungdomar. Oavsett
            utbildningsbakgrund, oavsett orsaken till att en ung människa
            blir arbetslös, behandlas alla ungdomar lika. Först är det tre
            månader utan någon hjälp över huvud taget, sedan tre månader då
            man coachas lite grann, och slutligen, efter ett helt halvår,
            får en ung människa stöd till en praktikplats eller en utbildning
            om det skulle behövas. Så mycket för det individuella bemötandet!
          </note>
          <note>
            Beträffande hur mycket pengar det ska satsas vill jag säga: Mer
            än det ni satsar nu när varslen duggar tätt i Sverige. Det går
            före stora skattesänkningar för dem som har det bäst.
          </note>
          <note type="speaker">
            Anf. 94 TOMAS TOBÉ (m) replik:
          </note>
          <note>
            Herr talman! Jag uppfattade det som att Luciano Astudillo ville
            ha frågor från tidigare, men jag kanske ska lugna ned mig med
            dem något.
          </note>
          <note>
            Långtidsarbetslösheten bland ungdomar har halverats. Väldigt
            intressant är att det, trots att Socialdemokraterna är inne i
            ett förnyelsearbete, nästan verkar lite grann som att de gärna
            vill gå tillbaka till hur man tidigare valde att se på arbetslösheten.
            Vi har valt att förändra hur vi mäter arbetslöshet i Sverige.
            Vi väljer att fortfarande tala om utanförskap.
          </note>
          <note>
            Det finns mer som döljer sig bakom dessa siffror. Det intressanta
            är att vi har haft en väldigt positiv utveckling för gruppen unga.
            Vi vill nu välja att förstärka utvecklingen med ytterligare sänkta
            arbetsgivaravgifter för alla ungdomar upp till 26 år. Ni vill
            möta det med att straffbeskatta dem med dryga 10 miljarder. Det
            är den stora skillnaden.
          </note>
          <note>
            Jag skulle återigen vilja ha ett konkret besked. 38 miljarder
            är ingen aktiv arbetsmarknadspolitik. Var exakt går gränsen för
            när det är en aktiv eller passiv arbetsmarknadspolitik?
          </note>
          <note type="speaker">
            Anf. 95 LUCIANO ASTUDILLO (s) replik:
          </note>
          <note>
            Herr talman! Så fort en borgerlig politiker framöver kommer att
            använda siffror ska ni lyssna noga och läsa in vad den menar.
            Man slirar på sanningen. Handlar det om det breda utanförskapet
            som man använde i valrörelsen, eller är det Borgs, Schlingmanns
            eller Maud Olofssons begrepp om utanförskapet som används? Det
            beror på vem som säger det. Man ändrar och anpassar så att det
            ska låta finare än vad det i själva verket är.
          </note>
          <note>
            Nu går vi in i en lågkonjunktur. Det är oerhört allvarligt. Nu
            är det så att fler och fler riskerar arbetet framöver. Då måste
            vi ha en aktiv arbetsmarknadspolitik som möter det. Vi kan inte
            bara byta namn på budgetar från vanlig budget till superbudget
            när varslen duggar tätt, utan då måste det till insatser med arbetsmarknadsutbildningar,
            branschprogram och liknande. Det är viktigt. Där har vi en annan
            linje, att investera och stötta människor ute i arbete i stället
            för att tro att skattesänkningar löser allt. Det gör de inte.
          </note>
          <note type="speaker">
            Anf. 96 ANNIE JOHANSSON (c) replik:
          </note>
          <note>
            Herr talman! Den viktiga cirkeln till god välfärd börjar med
            att människor arbetar och att vi har ett gott näringsklimat som
            genererar skatteintäkter. Alliansen och Centerpartiet har sedan
            valet 2006 förändrat politiken och Sverige i den riktningen. Utanförskapet
            har minskat med 180 000 människor.
          </note>
          <note>
            Socialdemokraterna och den totalt splittrade oppositionen har
            lagt fram tre olika budgetalternativ som förstärker nedgången
            och innebär minst 60 000 färre jobb, högre arbetslöshet och växande
            utanförskap.
          </note>
          <note>
            Socialdemokraterna har medialt trolovats med Miljöpartiet som
            fortsatt förordar en nedmontering av arbetslinjen genom ett löfte
            att återigen införa friår. Vad anser socialdemokratin och Luciano
            Astudillo om att i en tid som denna införa friår som en av sina
            specialgrenar?
          </note>
          <note type="speaker">
            Anf. 97 LUCIANO ASTUDILLO (s) replik:
          </note>
          <note>
            Herr talman! Vi kan föra en lång diskussion om näringsklimatet
            i vårt land. Jag tror inte att ni har kommit så långt. Om vi frågar
            landets småföretagare kan vi konstatera att kritiken är enorm.
            Förtroendet för den socialdemokratiska näringspolitiken växer,
            medan det minskar hos er. Det är så det är.
          </note>
          <note>
            Vi är oerhört kritiska till att man försvagat arbetslinjen. När
            vi framöver bildar arbetsgrupper kommer vi att prata med Miljöpartiet
            om synen på arbetslinjen och landa i en bra politik, bättre än
            den som förs i dag, för arbetslinjen och de jobbskapande åtgärderna.
          </note>
          <note>
            En del har vi redan lagt fram i denna budget, med investeringar
            och utbildningar. Det finns en oerhört viktig skillnad mellan
            oss och er i detta.
          </note>
          <note type="speaker">
            Anf. 98 ANNIE JOHANSSON (c) replik:
          </note>
          <note>
            Herr talman! Jag kan konstatera att Luciano valde att inte svara
            direkt på min fråga.
          </note>
          <note>
            Vi har erfarenhet från allianssidan av hur man formerar en gemensam
            politik. När ni nu kanske ska formera er med Vänsterpartiet tror
            inte jag att just företagarna ser det alternativet som någon höjdare.
          </note>
          <note>
            Jag tror också att man behöver vara tydlig från Socialdemokraternas
            sida om vad man tycker exempelvis om friår när man ska formera
            sig med Miljöpartiet. Det är tre olika budgetalternativ. Det är
            tre olika partier med rätta, det har vi i alliansen också. Men
            man måste vara tydlig med vad man tycker i olika frågor.
          </note>
          <note>
            Återigen ställer jag frågan till Luciano Astudillo: Vad anser
            socialdemokratin om att återigen införa friår som en specialgren
            för att lösa arbetslösheten?
          </note>
          <note type="speaker">
            Anf. 99 LUCIANO ASTUDILLO (s) replik:
          </note>
          <note>
            Herr talman! När det gäller det faktum att vi framöver kommer
            att formera oss till ett regeringsalternativ, som ska ta hand
            om det moras den borgerliga regeringen håller på att lämna efter
            sig, är det viktigt att man håller sig till sanningen. Det vi
            har sagt hitintills är att vi vill samarbeta med Miljöpartiet
            och att vi har lämnat dörren öppen för Vänsterpartiet. Nu har
            vi ett tätare samarbete med Miljöpartiet, och deras småföretagarpolitik
            är en positiv del av det här. Där ska vi hitta bra beröringspunkter.
          </note>
          <note>
            När det gäller friåret kan jag säga att jag är mycket tveksam
            till den typen av insatser. Så är det. Men vi är olika. Jag kan
            också konstatera att ni inför er sista budget före valet 2006
            hade fyra helt olika budgetar. Vi har två år på oss.
          </note>
          <note type="speaker">
            Anf. 100 LENNART SACRÉDEUS (kd) replik:
          </note>
          <note>
            Herr talman! Jag vill tacka Luciano Astudillo för hans inlägg.
            Det fanns självklart en hel del kritik mot oss usla alliansföreträdare.
            Det är väl tyvärr så Socialdemokraterna ser oss: som ganska usla.
          </note>
          <note>
            Jag tänkte ställa några frågor. Den första handlar om det jobbtoppmöte
            som Socialdemokraterna hade. Normalt sett brukar man tala om toppmöten
            när det är på internationell nivå, men låt gå att det var ett
            jobbtoppmöte för ett politiskt parti i ett mindre europeiskt land.
            Min fråga är: På vilka punkter kan Luciano Astudillo redovisa
            förnyelse och omläggning jämfört med Göran Perssons tolv år som
            statsminister och dåvarande socialdemokratisk arbetsmarknadspolitik?
            Jag önskar en precisering av förnyelsen.
          </note>
          <note>
            Den andra frågan ställer jag med anledning av att ni har kritiserat
            jobbskatteavdraget för att vara orättvist, omodernt och orättfärdigt.
            På vilket sätt är nu steg ett och steg två rättvist, modernt och
            rättfärdigt?
          </note>
          <note type="speaker">
            Anf. 101 LUCIANO ASTUDILLO (s) replik:
          </note>
          <note>
            Herr talman! Alliansföreträdarna är inga usla kolleger. Det är
            deras politik som är usel. Det är en viktig distinktion.
          </note>
          <note>
            När det gäller jobbtoppmötet kom Lennart Sacrédeus med ett intressant
            perspektiv. Det är klart att nästa steg är att diskutera med våra
            nordiska kamrater om hur vi försvarar den svenska modellen den
            nordiska modellen mot andra som vill montera ned den, till exempel
            i vårt land. Bra idé! Jag tar till mig den. Jobbrådslaget kanske
            kan anordna ett nordiskt toppmöte om den nordiska modellen.
          </note>
          <note>
            Vi tycker att jobbskatteavdraget är en ineffektiv och orättvis
            insats för att skapa jobb. Den kritiken delar vi med LO. Men man
            måste vara hederlig mot medborgarna och säga att det inte kommer
            någon skattechock, trots att ni här sedan står och bluffar om
            att vi kommer att ägna oss åt det. Vi följer med och anpassar
            oss till den verklighet och den försämring av Sverige som ni skapar.
          </note>
          <note type="speaker">
            Anf. 102 LENNART SACRÉDEUS (kd) replik:
          </note>
          <note>
            Herr talman! Jag vill tacka Luciano Astudillo för ett mycket
            ärligt svar. Jag uppskattar också mycket den distinktion som gjordes
            mellan politiken och människorna. Vi är alltså dugliga människor
            som för en usel politik. Vi hoppas dock att vi får en duglig politik
            också.
          </note>
          <note>
            Jag vill återkomma till jobbskatteavdraget. Det är ett ineffektivt
            sätt att skapa jobb, säger Luciano Astudillo. Men vad tycker Luciano
            Astudillo och Socialdemokraterna: Är det också ett ineffektivt
            sätt att höja människors levnadsstandard, välfärd och möjlighet
            att få mer pengar över till viktiga saker för hemmet, barnen och
            familjen? Är det ett ineffektivt sätt för att människor ska få
            mer pengar?
          </note>
          <note>
            Luciano Astudillo sade att Socialdemokraterna successivt måste
            anpassa sig till den verklighet som är. Är detta en långsiktig
            anpassning, så att vi kan vara säkra på att jobbskatteavdrag ett
            och två är här för att stanna, eller är detta bara en tillfällig
            anpassning, så att det eventuellt blir andra bullar efter 2010?
          </note>
          <note type="speaker">
            Anf. 103 LUCIANO ASTUDILLO (s) replik:
          </note>
          <note>
            Herr talman! Jag kom på att jag inte hann svara på alla frågor
            som ställdes i Lennart Sacrédeus första replik. Vad i toppmötet
            var förnyelse? Jag vill hävda att en av de viktiga beståndsdelarna
            i förnyelsearbetet är att ha mycket starkare fokus på de små företagens
            behov av bättre villkor, minskat regelkrångel och till och med
            skattesänkningar genom sänkning av arbetsgivaravgifter, vilka
            ni har höjt totalt sett för de minsta företagen.
          </note>
          <note>
            När det gäller jobbskatteavdraget anser vi att man kan öka köpkraften
            hos människor utan att öka klyftorna. Det finns en annan politik
            för att skapa just det ni gör. Men ni ger mer till dem som redan
            har mycket, trots att ni sedan står och säger att det är riktat
            till dem som har små inkomster. Det är inte sant. Stora skattesänkningar
            går till dem som har mycket. Där skiljer vi oss jättemycket. Skattesänkningar
            ska göras där de är effektiva och gör nytta.
          </note>
          <note type="speaker">
            Anf. 104 TOMAS TOBÉ (m):
          </note>
          <note>
            Herr talman! Det har varit intressant att ta del av de olika
            inläggen och replikerna på området arbetsmarknad. Det är väl rätt
            uppenbart att skillnaderna mellan företrädare för allianspartierna
            och företrädare för oppositionspartierna är väldigt tydliga. De
            är ungefär lika tydliga som de var före valet 2006. Innehållet
            kanske har förändrats något, och om möjligt skulle man väl kunna
            konstatera att nuvarande oppositionspartier är ännu längre ifrån
            varandra. Men annars är det tydligt.
          </note>
          <note>
            Alliansen talar om hur jobb skapas, hur glädjande stark utvecklingen
            har varit de senaste två åren, och man har en insikt om att fler
            reformer kommer att krävas för att skapa nya jobb, särskilt nu
            när vi kommer att möta svårare tider.
          </note>
          <note>
            Mot detta hör vi, om vi skrapar bort retoriken, företrädare för
            oppositionen uttala sig. En efter en klargör de att arbetslinjen
            ska försvaras genom hela återställningar på vissa områden och
            halvt accepterande av andra. Uppenbarligen verkar de fortfarande
            tro att det är det gamla receptet som är det som de ska kunna
            gå till val på och få förtroende för. Jag tror att de har fel.
          </note>
          <note>
            Men jag vill i detta tal i stället sätta fokus på ett problem
            där jag menar att det föreligger en mycket stor utmaning inom
            arbetsmarknadspolitiken, nämligen ungdomsarbetslösheten. Vi vet
            alla om att det stod över 100 000 ungdomar och knackade på dörren
            till arbetsmarknaden under Socialdemokraternas sista år vid makten
            2006. Tyvärr var den dörren också riktigt stängd. Det var inte
            en sådan dörr som Mona Sahlin och Lars Ohly leker med i dessa
            dagar. Det här var en dörr som var så stängd att den innebar ett
            reellt utanförskap. Alliansregeringen har därför generellt fört
            en politik för att sänka trösklarna in på arbetsmarknaden, förbättra
            matchningen och göra det mer lönsamt att arbeta.
          </note>
          <note>
            Låt mig även lyfta upp tre konkreta exempel vid sidan av detta
            som har varit särskilt viktiga för ungdomarna.
          </note>
          <note>
            För det första: Det har blivit billigare för arbetsgivare att
            anställa ungdomar genom att socialavgifterna kraftigt sänkts,
            vilket har underlättat inträdet på arbetsmarknaden med både heltidsanställningar
            och extrajobb.
          </note>
          <note>
            För det andra: Den särskilda satsningen med jobbgaranti för ungdomar,
            som införts för att man redan efter tre månaders arbetslöshet
            ska få en extra intensifierad hjälp och också tillgång till resurser.
            Jag litar på att Arbetsförmedlingens personal redan innan detta
            gör sitt yttersta för att man ska kunna få ett arbete att gå till.
            Det är en bild som oppositionen uppenbarligen inte delar.
          </note>
          <note>
            För det tredje: Långtidsarbetslösa ungdomar har nu tidigare kunnat
            kvalificera sig för nystartsjobb och därmed fått en reell chans
            att hävda sig. Det har i praktiken inneburit att man äntligen
            har fått komma på anställningsintervju. Man kan äntligen hävda
            sig i konkurrens med andra om att få en chans att visa upp att
            man kan och vill bidra på svensk arbetsmarknad. Hela en tredjedel
            av nystartsjobben har också gått till ungdomar.
          </note>
          <note>
            Herr talman! Men är det då rätt med riktade reformer för unga?
            Jag menar det. Sverige har ett strukturellt problem med gruppen
            unga. Vi ligger på en genomsnittlig etableringsålder på 29 år
            för det första jobbet. Då innebär det i praktiken att ungdomar
            för sent får möjligheten till egen försörjning och till att på
            allvar kunna starta ett vuxenliv. För Sverige är detta också ohållbart
            på lång sikt med tanke på den demografiska utmaning som vi möter.
            Det kommer inte att räcka med att vi arbetar längre innan vi går
            i pension. Fler måste också få möjligheten att börja arbeta tidigare.
          </note>
          <note>
            Har då de reformer som vi har genomfört givit något resultat?
            Ja, utan tvekan. Ungdomsarbetslösheten har sjunkit kraftigt. Den
            har till och med sjunkit mer än den totala arbetslösheten. Detta
            bekräftar siffror från både SCB och Arbetsförmedlingen. I min
            egen valkrets Gävleborg har ungdomsarbetslösheten minskat med
            30 procent. Jag skulle vilja hävda att en bättre regionalpolitisk
            åtgärd får man leta efter. Det är oerhört glädjande.
          </note>
          <note>
            Herr talman! Trots detta är vi ändå mycket långt från mål. I
            EU har Sverige fortfarande den fjärde högsta ungdomsarbetslösheten.
            Vi ligger visserligen under EU-genomsnittet när det gäller den
            totala arbetslösheten men klart över genomsnittet när det gäller
            just gruppen ungdomar. Därför kommer det att krävas fler reformer
            för att både kortsiktigt och långsiktigt möta den här utvecklingen.
            Alla lösningar för att unga ska komma in snabbare på arbetsmarknaden
            är inte på plats än.
          </note>
          <note>
            Här finns det mer att göra. Från regeringen har det nu meddelats
            att reformen med sänkta socialavgifter för att anställa unga kommer
            att förstärkas och utvidgas till att gälla alla under 26 år. Det
            är rätt, och det välkomnar jag.
          </note>
          <note>
            Samtidigt är det viktigt att inse att detta långsiktigt inte
            bara handlar om arbetsmarknadspolitik. Det handlar lika mycket
            om utbildningspolitik. Det handlar om att fler får en utbildning
            som redan från start ger dem en chans till ett riktigt arbete
            och om att de som redan har passerat gymnasiet kan få en chans
            att snabbt komma in på arbetsmarknaden igen.
          </note>
          <note>
            Herr talman! Jag kommer noga att följa utvecklingen på svensk
            arbetsmarknad, särskilt eftersom vi vet att gruppen unga nu kan
            bli stora förlorare när sysselsättningen ser ut att kunna vika.
            Regeringens reformer är viktiga, men jag tycker att vi i denna
            kammare borde tala mer om detta problem, som är ett strukturellt
            problem på svensk arbetsmarknad som vi kommer att behöva arbeta
            längre med. Det kommer att kräva en mycket medveten och tydlig
            politik.
          </note>
          <note>
            I detta anförande instämde Fredrick Federley och Annie Johansson
            (båda c).
          </note>
          <note type="speaker">
            Anf. 105 BERIT HÖGMAN (s) replik:
          </note>
          <note>
            Herr talman! Jag kan ha sympati för att vi här i kammaren sätter
            fokus på unga människor, men jag ser det djupt olyckliga i att
            ha idéer som skapar motsättningar mellan olika grupper. Arbetslöshet
            är lika förnedrande oavsett om man är 55-plus eller 18-plus.
          </note>
          <note>
            Ni gör ju ändå skillnad. Varför ska en ung människa vänta i tre
            månader i praktiken sex månader på att få en åtgärd? Sex månader
            i en ung människas liv är väldigt mycket längre än sex månader
            för en fullvuxen människa, som har referenser och trygghet på
            ett annat sätt.
          </note>
          <note>
            Om etableringsåldern är för hög, vilket jag också kan tycka,
            varför har inte den borgerliga regeringen lagt fram förslag om
            höjda studiemedel, som skulle kunna göra att man slapp att slitas
            så mellan arbete och studier och i stället fullgöra sina studier
            hastigare?
          </note>
          <note type="speaker">
            Anf. 106 TOMAS TOBÉ (m) replik:
          </note>
          <note>
            Herr talman! Jag delar inte Berit Högmans åsikt att vi skapar
            konflikter mellan olika grupper. Jag menar att vi måste ha en
            aktiv politik för att hjälpa de grupper som har svårast att komma
            in på arbetsmarknaden. Då handlar det till exempel om långtidsarbetslösa,
            långtidssjukskrivna, utrikes födda och gruppen unga. Där har Sverige
            strukturella problem. När det gäller äldre har vi också lösningar
            vi gör det billigare att anställa äldre och uppmanar till lägre
            skatter för dem som fortsätter att arbeta som äldre. Det tycker
            jag är en god politik.
          </note>
          <note>
            Jag instämmer inte i Berit Högmans beskrivning av jobbgarantin
            för unga. Det är en kraftig satsning på 2,8 miljarder för att
            ge en extra hjälp. Som vi hörde tidigare kommer det nästa år att
            finnas nästan 15 000 platser vid sidan av vår stora satsning på
            garantierna. Resurser på Arbetsförmedlingen finns för att vi ska
            kunna hjälpa ungdomar och många andra grupper in på arbetsmarknaden.
          </note>
          <note type="speaker">
            Anf. 107 BERIT HÖGMAN (s) replik:
          </note>
          <note>
            Herr talman! Vår arbetsmarknadspolitik och våra jobbskapande
            åtgärder handlar om individer, inte om grupper. Det är att se
            varje individ oavsett om han är 18-plus eller 55-plus har varje
            människa rätt till åtgärd. Men åtgärderna måste vara olika. Vi
            ska se det unika i varje människa.
          </note>
          <note>
            Verkligheten visar ju att er ungdomsgaranti är en bluff. 2 procent
            av dessa ungdomar är inne i en riktigt aktiv åtgärd som leder
            till jobb. Resten är på låtsas.
          </note>
          <note>
            Det går inte att med trovärdighet påstå att er arbetsmarknadspolitik
            för ungdomar leder till jobb. Det finns en rad återvändsgränder
            i den poitiken.
          </note>
          <note type="speaker">
            Anf. 108 TOMAS TOBÉ (m) replik:
          </note>
          <note>
            Herr talman! Jag tror också att det är oerhört viktigt att se
            individen i arbetsmarknadspolitiken och se vilka förutsättningar
            som finns för just den personen att komma in på arbetsmarknaden.
            Det är just det jobbgarantin för ungdomar handlar om. Det är därför
            vi har förändrat den. Tidigare var den alldeles för generell.
          </note>
          <note>
            Om vi tar del av de senaste siffrorna vet vi att ungefär 17 000
            har kommit in. 7 000 har gått vidare, och 5 000 har gått direkt
            in i ett arbete. Det är inte min bild av en misslyckad satsning
            på gruppen ungdomar. Även Socialdemokraterna försöker ju möta
            problemet. Ni har en specialriktad insats som jag tycker är alldeles
            för låg, men likväl är det en satsning på dem som är mellan 20
            och 25 år och arbetslösa. Varför är ni så träffsäkra och säger
            till just 19-åringen att han eller hon minsann inte ska få någon
            hjälp?
          </note>
          <note type="speaker">
            Anf. 109 LUCIANO ASTUDILLO (s) replik:
          </note>
          <note>
            Herr talman! Vi får väl se vem som har rätt om jobbgarantin för
            ungdomar. Det vi är kritiska till och det kommer vi att fortsätta
            vara är att ni behandlar alla ungdomar lika. Oavsett utbildningsbakgrund
            och oavsett behov behandlas alla lika. De får först tre månader
            utan någonting annat än att de anvisas jobb och sedan tre månader
            till när de coachas extra förstärkt. Men först efter ett halvår
            kan de få hjälp med praktik eller utbildning. Även om de kommer
            i armkrok med en arbetsgivare måste de vänta i sex månader innan
            de får en praktikplats hos den arbetsgivaren. Det är inte att
            behandla ungdomar som individer.
          </note>
          <note>
            Er generella skattesänkning för ungdomar ger inte jobb. Den är
            kritiserad av forskningen och senast kritiserad av Riksrevisionen.
            Det kostar mer än det smakar, säger de. Hur förhåller ni er till
            det?
          </note>
          <note type="speaker">
            Anf. 110 TOMAS TOBÉ (m) replik:
          </note>
          <note>
            Herr talman! Vi har valt en politik där vi lätt kraftsamlar de
            stora resurserna i dels jobb- och utvecklingsgarantin, dels jobbgarantin
            för ungdomar. Det är en historiskt stor satsning. Vi gör detta
            därför att vi vill kraftsamla för dem som står lång bort från
            arbetsmarknaden. Jag tycker att det har varit en god politik.
          </note>
          <note>
            Ni säger att vi inte har någon speciell politik för långtidsarbetslösa
            ungdomar. Hur förklarar då Luciano Astudillo till exempel att
            långtidsarbetslösa ungdomar har fått en snabbare väg in i nystartsjobb,
            som är en ännu kraftigare satsning för att man ska kunna hävda
            sig på svensk arbetsmarknad?
          </note>
          <note>
            Det vi däremot kan konstatera är att om det är någonting som
            Socialdemokraterna kraftsamlar kring är det att genomföra en skattechock
            på drygt 10 miljarder för att ungdomar ska få det svårare att
            komma in på arbetsmarknaden.
          </note>
          <note>
            Vi vet att detta har lett till 12 000 nya jobb. Det är ingenting
            som vi vill dra ett streck över.
          </note>
          <note type="speaker">
            Anf. 111 LUCIANO ASTUDILLO (s) replik:
          </note>
          <note>
            Herr talman! Det den borgerliga regeringen har gjort de här två
            första åren är en historisk urholkning av den aktiva arbetsmarknadspolitiken.
            Det är viktigt att ta detta med sig.
          </note>
          <note>
            När det gäller jobbgarantin har vi helt olika verklighetsbeskrivningar.
            Det är också där en urholkning, och en inlåsning av unga människor.
          </note>
          <note>
            IFAU har nyligen kommit med en spännande rapport där man säger
            att nystartsjobben dock tycks ha varit mindre populära bland arbetsgivare
            än tidigare insatser. En grov uppskattning är att omkring femsju
            jobb av tio anställningar hade tillkommit ändå och att i ungefär
            vart tredje fall skulle samma person ha anställts även utan subvention.
            Detta hjälper inte dem som står längst bort, konstaterar IFAU.
          </note>
          <note>
            När det gäller era lögner om vår straffskatt för unga vet Tomas
            Tobé att vi riktar den skattesänkningen till de ungdomar som står
            längst från arbetsmarknaden. Det finns alltså ingen skillnad.
            Vi riktar den mot dem som står utanför, medan ni gör en generell
            skattesänkning för alla de företag som redan har anställt ungdomar.
            Det är ett politiskt val vi har gjort där.
          </note>
          <note type="speaker">
            Anf. 112 TOMAS TOBÉ (m) replik:
          </note>
          <note>
            Herr talman! Det är intressant att hela arbetsmarknadspolitiken
            skulle vara urholkad bara för att vi under förra året låg på ungefär
            samma nivåer som Socialdemokraterna själva gjorde 2003. Det tål
            att upprepas att jag inte menar att 38 miljarder i satsning på
            aktiv arbetsmarknadspolitik är att inte ha en arbetsmarknadspolitik.
          </note>
          <note>
            När det gäller nystartsjobben är jag helt övertygad om att de
            har varit nödvändiga för att just dessa grupper ska ha en chans
            att hävda sig i konkurrens med andra. Vi tycker att det har varit
            viktigt. Det är ett politiskt val som vi har gjort. De som står
            långt borta från arbetsmarknaden behöver ha en hjälp och verktyg
            för att kunna komma tillbaka.
          </note>
          <note>
            Om vi ska jämföra satsningar mellan oss och er på ungdomar väljer
            vi att göra en generell och stor satsning eftersom detta är ett
            så pass stort och strukturellt problem. Ni vill ju bara sprida
            ut lite småsmulor. Det kommer inte att lösa det stora problemet
            med att få in gruppen ungdomar på arbetsmarknaden.
          </note>
          <note type="speaker">
            Anf. 113 PATRIK BJÖRCK (s):
          </note>
          <note>
            Herr talman! Den allmänpolitiska debatt om arbetsmarknadsfrågor
            vi har haft i dag har varit bra och klargörande på många sätt
            och vis, tycker jag. Visserligen har det förekommit en del inlägg
            som har varit lite förbluffande, men även det kan ju vara bra
            eftersom risken med sådana här debatter annars är att de kanske
            inte är förbluffande.
          </note>
          <note>
            Vi har fått två viktiga besked som jag skulle vilja ägna lite
            tid åt utöver det jag tänker säga om vår arbetslöshetsförsäkring.
          </note>
          <note>
            Arbetsmarknadsministern har i sitt anförande förklarat för svenska
            folket varför man inte gör någonting. Det finns nämligen inga
            som helst problem. Arbetsmarknadsministern målar en ljus bild
            av läget. Arbetsmarknadsläget är fint; det finns inga problem
            utom möjligen ett och annat varsel. Men ett varsel är inget problem,
            för det leder inte till uppsägning! Så säger arbetsmarknadsministern
            från riksdagens talarstol. Om man har den uppfattningen om Sverige
            i dag är det förstås inte konstigt att man inte gör någonting.
            Vi andra vi som lever i verkligheten har varit förundrade över
            den här typen av politisk harakiri som den borgerliga regeringen
            med arbetsmarknadsministern ägnar sig åt. Vi har vetat sedan tidigare
            att ni inte har empati. Men någonstans borde ni väl ändå känna
            någon sorts politisk överlevnadsinstinkt som gör att ni svarar
            på de stora behov som finns ute i samhället. Men det finns ingenting
            absolut ingenting! Det är tomt och innehållslöst.
          </note>
          <note>
            Om man har den verklighetsbild som arbetsmarknadsministern har
            kan det faktiskt vara så att man tror att det inte finns några
            problem på svensk arbetsmarknad. Men de arbetsplatser som jag
            har besökt de senaste veckorna ger en helt annan bild, kan jag
            säga. De personer som jag har pratat med som har blivit både varslade
            och uppsagda ger en helt annan bild än den som arbetsmarknadsministern
            gav i sitt anförande.
          </note>
          <note>
            När man pratar verklighet blir man anklagad för att ta billiga
            partipolitiska poäng på andras olycka. Jag vet inte hur jag ska
            kommentera det, men jag kan ju säga att det upplever inte de väljare
            som jag träffar dagligen i alla fall.
          </note>
          <note>
            Vi har också fått ett annat viktigt besked i arbetsmarknadspolitiken,
            nämligen att den borgerliga majoriteten tänker försöka riva upp
            arbetsmarknadspolitiken och den svenska modellen och förändra
            lagen om anställningsskydd. Det var också ett bra och viktigt
            besked att få den dolda agendan upp på bordet. Vi vet ju att den
            finns. Det är den som vi hela tiden ser bakom den glättade bild
            som Sven Otto Littorin ger uttryck för.
          </note>
          <note>
            Men det är skönt. Nu vet vi; nu pratas det klarspråk. Det är
            det som är så bra med en sådan här debatt. Det kommer lite mer
            inspel. Det blir lite mer ärligt då. Sven Otto Littorin är ju
            som arbetsmarknadsminister skickligare på att dölja den dolda
            agendan. Men när vi får upp fler spelare på banan pumpar det upp
            och kommer fram. Det är viktigt för demokratin, och det visar
            varför den här allmänpolitiska debatten har varit bra och vilka
            syften den haft.
          </note>
          <note>
            När det gäller möjligheten för den som nu varslas och sedan blir
            uppsagd att klara sig och sin försörjning i den tid av omställning
            som krävs för att man ska kunna hitta ett nytt jobb har regeringens
            misslyckande kanske satts på sin absolut yttersta spets genom
            det sätt man har behandlat arbetslöshetsförsäkringen.
          </note>
          <note>
            Regeringen har hanterat den på ett sådant sätt att en stor del
            av medlemmarna har lämnat försäkringen. När ni har fått frågor
            från oss här i kammaren och från andra människor om hur ni ska
            hantera problemet har svaret varit att man ska införa en obligatorisk
            arbetslöshetsförsäkring. Nu i budgeten i höst får vi veta att
            det kommer ni inte att göra. Frågan blir: Jaha vad tänker ni göra
            då? Gång på gång har man besvarat frågorna med att säga att problemet
            med den halva miljonen som har lämnat a-kassan ska lösas med obligatoriet.
            Nu har man plockat bort det från dagordningen, men man har inget
            besked om vad man tänker göra.
          </note>
          <note>
            Vi socialdemokrater har en uppfattning om varför en halv miljon
            människor har lämnat a-kassan. Vi ser verkligheten. Vi pratar
            med de aretslösa. Vi pratar med a-kassorna och deras medlemmar.
            Vårt förslag till att lösa problemen är att sänka avgifterna med
            hjälp av en skattereduktion och höja ersättningen till 80 procent
            för den som behöver en tid av omställning under den tid man letar
            efter nytt jobb. Vi höjer taket så att det verkligen blir 80 procent
            och inte de 50 procent som det är i verkligheten i dag. Vi tar
            bort två karensdagar. På det sättet skapar vi en arbetslöshetsförsäkring
            värd namnet.
          </note>
          <note>
            Vi kommer att gå vidare i aktiviteten att reparera mycket av
            det som den borgerliga regeringen har förstört. Det här är vårt
            förslag i dag för att lösa problemet, både för dem som har lämnat
            a-kassan så att det blir värt för dem att komma tillbaka och för
            att ta hand om de personer som behöver en trygg omställning, de
            som i dag varslas och nota bene sägs upp där ute i verkligheten.
          </note>
          <note type="speaker">
            Anf. 114 ANNIE JOHANSSON (c) replik:
          </note>
          <note>
            Herr talman! Det är intressant när man hör en debatt om arbetsmarknaden
            att oppositionen pratar enbart om a-kassa och Amsutbildning i
            stället för att någon gång ta upp hur man faktiskt skapar jobb.
            Jag förstår att ni likt papegojor vill snacka om just a-kassan.
            Låt oss då göra det.
          </note>
          <note>
            Vad som nu gäller är 80 procents ersättning under de första 200
            dagarna. Under nästan ett helt år har man möjlighet att faktiskt
            ställa om till ett nytt arbete. Under den tiden är jag övertygad
            att många av dem som i dag tyvärr drabbas av varsel har möjlighet
            att med hjälp av den gedigna utbildning de har också hitta ett
            nytt arbete.
          </note>
          <note>
            Socialdemokraterna tycker, precis som alliansen, att det ska
            vara 80 procent. Och Socialdemokraterna vill höja taket. Vänsterpartiet
            har en modell, och Miljöpartiet har en helt annan modell. Inför
            valet 2010 vill jag få ett klart och tydligt besked från Patrik
            Björck vem det är som bestämmer hur den svenska a-kassan ska se
            ut i framtiden Socialdemokraterna, Vänsterpartiet eller Miljöpartiet.
          </note>
          <note type="speaker">
            Anf. 115 PATRIK BJÖRCK (s) replik:
          </note>
          <note>
            Herr talman! Det är spännande att debattera i kammaren eftersom
            man blir kallad för mycket. Papegoja är helt okej för mig. Jag
            brukar kunna ta sådant.
          </note>
          <note>
            Vi har debatterat i flera timmar. Berit Högman och Luciano Astudillo
            har berättat precis vilka olika arbetsmarknadspolitiska åtgärder
            vi vill vidta för att hantera den svåra kris vi befinner oss i.
            Luciano har berättat om det utvecklingsarbete som pågår inom det
            socialdemokratiska partiet. Jag tycker mig ha sett Annie Johansson
            en stor del av tiden i kammaren. Jag vet inte om Annie Johansson
            har lyssnat på debatten eller inte, men det är väl egentligen
            först nu som a-kassan kommer upp till en ordentlig diskussion.
            Det är lite knepigt.
          </note>
          <note>
            Annie Johansson säger att det är 80 procent i dag. Det är inte
            sant. Det är knappt 50 procent i verklig ersättning för den Volvoarbetare
            som i dag eventuellt går ut i arbetslöshet.
          </note>
          <note type="speaker">
            Anf. 116 ANNIE JOHANSSON (c) replik:
          </note>
          <note>
            Herr talman! Jag kan konstatera att Patrik Björck väljer att
            inte svara på den fråga som jag ställde. Vi har en 80-procentig
            a-kassa i dag de första 200 dagarna. Men jag frågade Patrik Björck
            vem det är i den rödgröna röran som faktiskt kommer att bestämma.
            Är det Vänsterpartiets budgetalternativ vad gäller a-kassan, är
            det Socialdemokraternas budgetalternativ eller är det Miljöpartiets
            med en helt annan modell? Det är viktigt att Patrik Björck svarar
            på det.
          </note>
          <note type="speaker">
            Anf. 117 PATRIK BJÖRCK (s) replik:
          </note>
          <note>
            Herr talman! För den som vill ha svaret är det enkelt. Det är
            bara att läsa vår budgetmotion. Där ser man vad Socialdemokraterna
            vill när det gäller arbetslöshetsförsäkringen. Det framgår klart
            och tydligt. Det är bara att slå upp och läsa. Jag har lite kort
            förklarat exakt vad det är vi vill göra med arbetslöshetsförsäkringen.
            Om det är några som helst oklarheter på den punkten kan jag bara
            rekommendera Annie Johansson att läsa vårt budgetförslag.
          </note>
          <note>
            Sedan var det frågan om samarbetet mellan oppositionspartierna.
            Vi kommer naturligtvis att bygga samarbetet framåt och göra det
            bättre och starkare. Under tiden är vi, precis som du sade i ett
            tidigare replikskifte, tre partier. Du sade att ni också är tre,
            men det var väl en felsägning. Annars är det väl någon av kamraterna
            som du möjligen hade tänkt att öppna dörren för. Vi är tre partier,
            och vi skriver våra olika budgetmotioner precis som ni gjorde
            när ni satt i opposition. Läs vår budgetmotion så får du reda
            på exakt vad vi vill med a-kassan.
          </note>
          <note type="speaker">
            Anf. 118 HILLEVI ENGSTRÖM (m) replik:
          </note>
          <note>
            Herr talman! Det har varit en intressant debatt under förmiddagen.
            Jag vänder mig mot en del av Patrik Björcks analyser, framför
            allt att regeringen inte gör någonting när det gäller varslen
            i Västra Götaland och andra delar av Sverige. Det stämmer inte.
          </note>
          <note>
            Arbetsmarknadsministern höll ett tio minuter långt anförande
            och svarade på en hel del repliker. Han sade att det görs mycket.
            Jag delar den oro som många människor känner som står inför en
            varselsituation. Jag vill understryka att det görs mycket konkret.
            Arbetsmarknadsministern har varit på flera besök i regionen och
            kommer att vara där i nästa vecka. Han kommer också att komma
            till arbetsmarknadsutskottet nästa torsdag och redogöra för den
            aktuella situationen.
          </note>
          <note>
            Varsel kommer dessvärre att leda till uppsägningar, men det har
            också anmälts 40 000 ledig jobb i oktober månad. Tillsammans med
            de insatser som Arbetsförmedlingen gör och de omställningsavtal
            som ligger i kollektivavtalen visar erfarenheterna att åtta av
            tio får arbete inom mindre än ett år, alltså innan uppsägningstiden
            har gått ut. Är inte det åtgärder, Patrik Björck?
          </note>
          <note type="speaker">
            Anf. 119 PATRIK BJÖRCK (s) replik:
          </note>
          <note>
            Herr talman! Åtgärder kan man kanske kalla det, men det är åtgärder
            som fanns innan varslen började dugga tätt. Det här är bara en
            politik som innebär att flytta pengar inom ramen för något som
            man har fastställt innan situationen uppstod. Det är inget nytt
            som händer. Folk kräver av regeringen att agera i dag på det som
            händer i dag. Där finns det ingenting. Det är tomt. Det har visat
            sig i debatten att det är en uppfattning som Arbetsförmedlingen
            ställer sig bakom, det vill säga att man inte har verktygen för
            att utföra regeringens politik.
          </note>
          <note>
            Trygghetsavtalen som finns mellan arbetsgivare och fackföreningar
            för att ta hand om sådana svåra situationer är bra. Bekymret är
            att i en lågkonjunktur, som nu, minskar möjligheten att få ut
            folk i arbete via dessa avtal. Statistik från TSL visar att det
            är färre och färre som kommer ut i jobb. Det är på grund av att
            lågkonjunkturen slår hårt och regeringen inte gör någonting.
          </note>
          <note type="speaker">
            Anf. 120 HILLEVI ENGSTRÖM (m) replik:
          </note>
          <note>
            Herr talman! Vi har nog inte samma bild av verkligheten när det
            gäller vilka förmågor som finns inom regeringens politik för arbetsmarknadens
            parter och Arbetsförmedlingen. Vi ska inte skrämma människor i
            onödan. Det finns en mängd lediga arbeten som kommer att förmedlas.
            Det är viktigt att poängtera.
          </note>
          <note>
            Patrik Björck behöver inte vara orolig när det gäller den svenska
            modellen. Vi har full tilltro till parterna. Det är inte aktuellt
            att göra några förändringar i lagen om anställningsskydd. Därvid
            kan jag lugna Patrik Björck.
          </note>
          <note type="speaker">
            Anf. 121 PATRIK BJÖRCK (s) replik:
          </note>
          <note>
            Herr talman! Jag får börja med att tacka arbetsmarknadsutskottets
            ordförande för det lugnande beskedet. Jag kommer dock att känna
            mig lugnare när vi så småningom har bytt regering. Då kommer vi
            att vara eniga i frågan. Det kan jag garantera. Det är inte ni,
            och det är det som skapar en sådan oro.
          </note>
          <note>
            Vi har inte samma bild av verkligheten. Det som skrämmer mig
            och andra är att verkligheten kan ses på det som arbetsmarknadsministern
            och arbetsmarknadsutskottets ordförande ger uttryck för, nämligen
            att det finns massor med lediga jobb, att det är inga problem
            på arbetsmarknaden och att bilden är ljus. Det är sådant som skrämmer
            folk. Det handlar inte om att vi beskriver verkligheten på ett
            sådant sätt som folk känner igen. Det skrämmer aldrig upp någon.
            Då känner de att politikerna ser deras verklighet och troligen
            kan göra något åt den. Det som skrämmer folk är när politiker,
            som arbetsmarknadsutskottets ordförande, inte ger uttryck för
            den verklighet som folk känner igen som sin egen. Det skrämmer
            många.
          </note>
          <note type="speaker">
            Anf. 122 FREDRICK FEDERLEY (c) replik:
          </note>
          <note>
            Herr talman! Jag blir lika glad som du när nästa regering tillträder.
            Då är det kanske så att Hillevi Engström sitter där som minister,
            och det tycker jag skulle kännas tryggt. Det är inte så att vi
            byter block bara för att vi byter regering. Det var en sakupplysning.
          </note>
          <note>
            Jag tycker inte heller att det är dåligt agerat av regeringen
            att i ett skede där vi får varsel som är obehagliga och måste
            hanteras med kraftfulla åtgärder direkt avsätter 150 000 kronor
            per varslad person redan innan någon blir arbetslös. Det kan väl
            knappast anses vara en dålig åtgärd. Det kan inte heller anses
            vara dåligt att man kraftsamlar resurserna.
          </note>
          <note>
            Men det jag egentligen skulle vilja inrikta min första replik
            på är: Vad är egentligen Socialdemokraternas syn på hur man ska
            hantera arbetslösheten? Efter Tomas Tobés anförande kom en replik
            från Berit Högman som var kritisk till att man inte behandlade
            alla lika. I nästa sekund var en annan partikamrat, Luciano Astudillo,
            uppe och kritiserade att man inte har hanterat olika grupper på
            olika sätt.
          </note>
          <note>
            Vad är det som gäller för Socialdemokraterna aktiva riktade åtgärder
            eller lika åtgärder för alla?
          </note>
          <note type="speaker">
            Anf. 123 PATRIK BJÖRCK (s) replik:
          </note>
          <note>
            Herr talman! Jag undrar var Fredrick Federley har befunnit sig
            i den här debatten. Jag tyckte att Berit Högman på ett väldigt
            bra sätt beskrev socialdemokratisk politik som en politik inriktad
            på individen, där man ser individen och gör aktiva åtgärder för
            individen. Då kan naturligtvis en individ som befinner sig i den
            tidiga delen av livet behöva andra åtgärder än den som befinner
            sig närmare pensionen till exempel. Det kan innebära att de åtgärder
            som behövs om man står utanför arbetsmarknaden kan skilja sig
            väldigt mycket åt. Men tyngdpunkten i vår politik är att det är
            individens behov som styr.
          </note>
          <note>
            Vi kritiserar er för många saker, och en av dem är de generella
            åtgärderna som sprider ut väldigt stora resurser. Med det så kallade
            jobbskatteavdraget, som är en del av er så kallade arbetsmarknadspolitik,
            sprätter man i väg hur mycket pengar som helst utan att få några
            som helst effekter av det.
          </note>
          <note type="speaker">
            Anf. 124 FREDRICK FEDERLEY (c) replik:
          </note>
          <note>
            Herr talman! Jag får alltså tolka det som att det Socialdemokraterna
            är kritiska till är generella åtgärder. Alla riktade insatser
            som regeringen har gjort är man däremot glad för. Det var ett
            glädjande besked. Jag tror att det är många grupper som känner
            sig mycket tryggare nu, också med Socialdemokraterna.
          </note>
          <note>
            Jag funderar på en sak. I sitt resonemang kring a-kassan säger
            Patrik Björck att man i realiteten har 50 procent i a-kassa i
            dag. Det måste bygga på resonemanget att man borde ha 80 procent
            av sin fulla lön. Då undrar jag hur Socialdemokraterna har tänkt
            finansiera en a-kassa på 80 procent upp till 26 000 kronor för
            en industriarbetare. Vill man gå ännu längre i sin förändring
            av a-kassan och säga att man även vill ha 80 procent av upp till
            30 00035 000 kronor i månaden i a-kassa?
          </note>
          <note>
            I så fall kommer nästa fråga. Hur ska man motivera för en person
            som har en lön på 17 000 kronor i månaden att han eller hon ska
            ha rätt till 80 procent av det medan en person som har 30 000
            kronor i månaden ska ha rätt till 80 procent av det?
          </note>
          <note>
            Till detta kommer de vanliga frågorna om hur ni tror att ni ska
            skapa fler arbeten genom att höja a-kassan, sänka avgiften, höja
            fastighetsskatten, återinföra förmögenhetsskatten och så vidare.
          </note>
          <note type="speaker">
            Anf. 125 PATRIK BJÖRCK (s) replik:
          </note>
          <note>
            Herr talman! Bekymret när man diskuterar med Fredrick Federley
            är att han inte förstår hur arbetslöshetsförsäkringen fungerar.
            Nästan en halv miljon människor har lämnat a-kassan av en mängd
            olika skäl. Ett skäl är att man inte får en ersättning värd namnet.
            Om vi ska kunna få folk att vara med i a-kassan måste naturligtvis
            de allra flesta få en ersättning som går att leva på.
          </note>
          <note>
            Alternativet, Fredrick Federley, är att införa någon sorts obligatorium
            och straffbeskatta och tvinga in dem som inte vill vara med i
            arbetslöshetsförsäkringen i dag. Det alternativet förde ni fram,
            men nu har ni backat från det. Och vill man inte tvinga in folk
            i en dålig försäkring måste man ju göra försäkringen så bra att
            folk vill vara med. Det finns liksom inget annat sätt att hantera
            det.
          </note>
          <note>
            Fredrick Federley står för linjen att tvinga in människor och
            straffbeskatta dem i en dålig försäkring som de inte vill vara
            med i. Vi står för alternativet att göra en bra försäkring som
            folk väljer att vara med i. Så får man en god uppslutning kring
            arbetslöshetsförsäkringen.
          </note>
          <note type="speaker">
            Anf. 126 TOMAS TOBÉ (m) replik:
          </note>
          <note>
            Herr talman! Vi har av Patrik Björck blivit anklagade för att
            sakna empati. Det är ingenting jag skulle säga tillbaka till Patrik
            Björck.
          </note>
          <note>
            Däremot kanske det skulle vara klädsamt med lite ödmjukhet. Regeringens
            reformer har inte gett någon som helst effekt, säger Patrik Björck.
            Men 180 000 personer har gått från utanförskap till arbete. Det
            tycker jag är ett rätt bra resultat.
          </note>
          <note>
            Nu till diskussionen om alla dem som nu känner oro och som varslas
            runt om i landet. Då är det väl bra att vi har en ordning i Sverige
            med starka och bra omställningsavtal. Då är det väl bra att vi
            har en aktiv arbetsmarknadspolitik med resurser att sätta in,
            vilket mycket tydligt har beskrivits i dag.
          </note>
          <note>
            Socialdemokraterna tycker inte att vi under förra året satsade
            tillräckligt mycket, men det kan väl inte vara lösningen på det
            problem vi har nu. Skulle Volvoarbetaren förra året ha lämnat
            sitt arbete för att delta i en arbetsmarknadspolitisk åtgärd för
            att nu stå rustad att gå till ett nytt arbete? Det är ju nu vi
            ska sätta in resurserna.
          </note>
          <note type="speaker">
            Anf. 127 PATRIK BJÖRCK (s) replik:
          </note>
          <note>
            Herr talman! Bekymret är att exakt samma åtgärder som den borgerliga
            regeringen vidtog för två år sedan under brinnande högkonjunktur
            vill man fortsätta att köra i en begynnande lågkonjunktur.
          </note>
          <note>
            De omställningsförsäkringar som finns på arbetsmarknaden fungerar
            bra och är ett fantastiskt bra initiativ från parterna. Men bekymret
            är att det nu krävs längre tid och större insatser för att hitta
            jobb för de uppsagda, och då har utfallet försämrats. Det säger
            ju TSL själva. De klarar inte av att fylla upp den stora lucka
            som er politik har skapat på arbetsmarknaden. Den luckan är avgrundsdjup,
            de kan inte fylla upp den, och nu försämras utfallet i deras åtgärder.
            Då måste en aktiv och ansvarsfull regering gripa in. Det är det
            vi kritiserar er för att inte göra.
          </note>
          <note>
            Ni kan förstås hoppas att arbetsgivare och fackföreningar ska
            göra sitt, och det gör de naturligtvis, men i dag måste regeringen
            ta ansvar.
          </note>
          <note type="speaker">
            Anf. 128 TOMAS TOBÉ (m) replik:
          </note>
          <note>
            Herr talman! Patrik Björck säger att det inte finns några aktiva
            insatser på arbetsmarknadsområdet, men det stämmer inte alls med
            verkligheten. Det tror jag faktiskt att Patrik Björck själv också
            känner till.
          </note>
          <note>
            Det hade varit intressant om vi hade kunnat ha en något mer seriös
            diskussion än att bara köra retoriken fram och tillbaka. Det finns
            en stor oro därute, och den försöker vi nu kraftsamla kring. Vi
            tror också att de generella arbetsmarknadspolitiska åtgärderna
            som vi har genomfört har haft effekt.
          </note>
          <note>
            Det skulle vara intressant om Patrik Björck kan svara på det
            som Berit Högman tidigare valde att inte svara på. Anser Patrik
            Björck att jobbskatteavdraget skapar nya arbeten eftersom Socialdemokraterna
            nu till stora delar försöker acceptera jobbskatteavdraget?
          </note>
          <note>
            Det vore också intressant om Patrik Björck kunde förklara varför
            Socialdemokraterna nu helt plötsligt tycker att det är viktigt
            med en deltidsbegränsning i arbetslöshetsförsäkringen.
          </note>
          <note type="speaker">
            Anf. 129 PATRIK BJÖRCK (s) replik:
          </note>
          <note>
            Herr talman! När det gäller jobbskatteavdraget är en opposition
            i varje givet läge naturligtvis tvungen att hantera det som uppstår
            när den regering som styr sätter oss i nya situationer. När vi
            har bytt regering om två år kommer även ni att hamna i den situationen
            att ni får anpassa er efter den politik som regeringen för.
          </note>
          <note>
            Vi kan naturligtvis inte alltid leva i en föreställningsvärld
            där regeringsskiftet inte skedde, för det har skett. Jobbskatteavdraget
            är ett väldigt dyrt sätt att skaffa nya jobb på. Som arbetsmarknadspolitisk
            åtgärd är det oöverträffat ineffektivt och dyrt. Det innebär inte
            att vi i varje givet läge kan justera skatteskalor på ett sådant
            sätt som man skulle ha gjort om inte detta hade funnits, särskilt
            inte i en begynnande lågkonjunktur.
          </note>
          <note>
            Men problemet är ju de orättvisor man bygger in mot pensionärer,
            mot arbetslösa och sjuka. Det kommer vi självklart att återställa.
          </note>
          <note type="speaker">
            Anf. 130 FINN BENGTSSON (m):
          </note>
          <note>
            Herr talman! Det talades här i debatten om papegojor. Här kommer
            en ännu ovanligare fågel på våra breddgrader, men den råkar ändå
            landa på arbetsmarknadsutskottets bord.
          </note>
          <note>
            Den dansk-norske författaren Aksel Sandemose skrev sin roman
            En flykting korsar sitt spår 1933 där han reflekterade över de
            bärande mellanmänskliga relationer som han upplevt i det samhälle
            där han växt upp. Han kallade det för Jante.
          </note>
          <note>
            Här formuleras den så kallade jantelagen som beskriver ett relationsbeteende
            som präglas av en kraftig negativ mental markering mot varje medmänniska
            som vill sträva i en annan riktning än en allmänt accepterad likformighet
            i tanken.
          </note>
          <note>
            Tro inte att du är speciell, att du är något, att du är klokare,
            bättre, förmer än vi. Så inleds jantelagen. Den skärps vidare:
            Du ska inte skratta åt oss, för tro inte att du duger någonting
            till eller att någon bryr sig om dig eller att du har något att
            lära oss.
          </note>
          <note>
            Människans nyfikenhet som leder till kreativt tänkande, följt
            av konstruktivt skapande, är en drivkraft till förändring. Sammantaget
            utgör denna mänskliga förmåga därför en gemensam, unik förutsättning
            för nödvändig förnyelse av samhället.
          </note>
          <note>
            Herr talman! Sunda människors samtidiga känsla av ansvar inför
            kraften i sina kreativa och skapande anlag gör denna för oss alla
            oftast positiva och ibland livsavgörande egenskap till ett bräckligt
            käril. Egenskaperna nyfikenhet, ifrågasättande och kreativitet
            hos medborgare måste därför stödjas av samhället i stället för
            att aktivt motarbetas, vilket en tillämpad jantelag i praktiken
            innebär. Politiskt kan detta ske i två dimensioner, en ideologisk
            och en praktisk.
          </note>
          <note>
            Jantelagen har en positiv effekt i förtryckande och totalitära
            samhällen där en självgod politisk elit håller enskilda medborgares
            kreativitet och skapande i schack när makten hotas.
          </note>
          <note>
            Jag vill nu utsträcka detta resonemang till den tolkningstvist
            som råder i fråga om begreppen frihet och rättvisa, mellan mig
            som moderat och de grundvärderingar som socialismen står för.
          </note>
          <note>
            För socialisten är frihet för individen ett tveksamt begrepp
            och inget mål i sig. Utraderad egoism och oskiljaktiga individer
            skapar ett slags kollektiv frihet som upplevs som en definition
            av rättvisa. När alla är lika är alla fria, vilket är rättvist.
            Om alla inte är lika saknas kollektiv frihet. Följaktligen råder
            orättvisa.
          </note>
          <note>
            Lika behandling är således underordnat ett resultat som ger lika
            utfall för alla. Det är bestickande likt grundteserna i jantelagen.
          </note>
          <note>
            Frihet för mig är när individen skyddas mot onödiga inskränkningar
            av en kollektiv stat. Kollektiva systemlösningar ger alltför lätt
            en omfattande individuell ofrihet. Rättvisa för medborgarna är
            att de behandlas lika men utan strävan efter likformighet mellan
            individernas intressen i övrigt.
          </note>
          <note>
            Detta är anti-jantelag, herr talman, och därmed till stöd när
            det gäller medborgarnas behov av att kunna utnyttja sina egenskaper,
            sin nyfikenhet, sitt ifrågasättande, sin kreativitet och sitt
            skapande på bästa sätt.
          </note>
          <note>
            Herr talman! Hur kan man då i ytterligare praktisk allianspolitik
            bekräfta en fortsatt rörelse till stöd för anti-jante? Svaret
            på denna fråga är intimt förknippat med jantelagens tydliga diskriminerande
            konsekvenser.
          </note>
          <note>
            Den nya diskrimineringslagen från alliansmajoriteten stärker
            skyddet mot diskriminering genom att sex tidigare lagar på området
            nu blir en. Fem tidigare diskrimineringsgrunder kompletteras med
            ytterligare två, att gälla inom de samhällsområden som lagen utpekar.
          </note>
          <note>
            Det är således en utmärkt reform i syfte att öka belysningen
            av de mekanismer som ligger till grund för diskriminering av och
            mellan människor. Men den kan bli ännu bättre.
          </note>
          <note>
            Jag har därför motionerat om att Diskrimineringskommitténs pågående
            arbete bör kompletteras med en analys av ett införande av en än
            bredare diskrimineringsgrundsdiskussion, enligt en så kallad öppen
            lista, som också är i enlighet med Europakonventionens artikel
            14.
          </note>
          <note>
            Finsk diskrimineringslagstiftning har redan förändrats i den
            här riktningen. I Norge finns samma ambition. Där har en sådan
            utredning tillsatts.
          </note>
          <note>
            Herr talman! Med en icke-socialistisk alliansregering är jag
            övertygad om att en fortsatt rörelse för en alltmer heltäckande
            diskrimineringslagstiftning kommer att kunna ske. På så sätt kan
            den mentala, kalla och våta filt som läggs på oss i tankens mångfald
            och som är understödd av socialismen och uppbackad av jantelagens
            grundteser aktivt motverkas.
          </note>
          <note>
            I detta anförande instämde Sven Yngve Persson och Tomas Tobé
            (båda m) samt Fredrick Federley och Annie Johansson (båda c).
          </note>
          <note type="speaker">
            Anf. 131 SYLVIA LINDGREN (s):
          </note>
          <note>
            Herr talman! Jag har läst den borgerliga regeringens budgetproposition
            och avsnittet om arbetsmiljön speciellt noga. Där talar man om
            det pågående arbetet för att utforma den framtida arbetsmiljöpolitiken.
            Det står:
          </note>
          <note>
            En god arbetsmiljö tar hänsyn till människors olika förutsättningar
            och bidrar till utveckling av både individer och verksamheter.
          </note>
          <note>
            Det, herr talman, är väl egentligen, när man analyserar texten,
            ingenting nytt? Det nya hade varit om den moderatstyrda regeringen
            hade kommit med förslag och åtgärder när det gäller hur man skulle
            bidra till riktlinjer för den utvecklingen.
          </note>
          <note>
            Nej, jag får tyvärr inga positiva tecken som förkunnar att regeringen
            verkligen tar itu med arbetsmiljöfrågorna på allvar. Jag är nog
            tvungen att konstatera motsatsen.
          </note>
          <note>
            Som vi alla vet har Arbetsmiljöverket under de senaste åren fått
            en kraftig neddragning av sina anslag. I förra årets budgetproposition
            motiverades detta med följande ord:
          </note>
          <note>
            Som ett led i minskningen av den statliga byråkratin, föreslås
            att Arbetsmiljöverket ges ett förändrat och begränsat uppdrag.
          </note>
          <note>
            Och så tog man bort 157 miljoner.
          </note>
          <note>
            I höstens budgetproposition ger man tillbaka 33 miljoner kronor.
            Men, märk väl, i stället för att ge de resurserna till inspektörer,
            till skyddsombud, till utbildning och för att stötta det partssammansatta
            arbetet ska de 33 miljonerna i huvudsak användas till förbättrad
            information.
          </note>
          <note>
            Inga mer pengar ska alltså användas ute i verksamheten. Det innebär
            inte heller att det blir lättare för Arbetsmiljöverket att genomföra
            inspektionerna ute på arbetsplatserna.
          </note>
          <note>
            Det är omöjligt, herr talman, att uppfatta det som att regeringen
            tar arbetsmiljöarbetet på allvar när man i ena stunden tar bort
            pengar för att sedan åter satsa pengar men då bara en liten del
            av det som man tidigare tagit. Dessutom tas pengarna från andra
            arbetsmarknadspolitiska åtgärder, vilket vi har varit inne på
            flera gånger i dagens debatt.
          </note>
          <note>
            Vi har, sedan den allmänpolitiska debatten förra året, tyvärr
            kunnat läsa många svarta rubriker i press och massmedier om dödsolyckor
            på arbetsplatserna. Vi hade härförleden också en hearing i arbetsmarknadsutskottet
            där man konstaterade att dödsolyckorna hade ökat.
          </note>
          <note>
            I den senaste Rapportsändningen i går kväll kunde vi återigen
            höra om en arbetsplatsolycka. Därutöver visar en ny vetenskaplig
            undersökning att stress på arbetsplatsen orsakar mer ohälsa än
            övriga sociala livsmönster.
          </note>
          <note>
            När det gäller yrkestrafiken är inte minst bussförare utsatta
            för stress. Men det är också en utökning av hot och våld, som
            tyvärr breder ut sig även när det gäller andra yrkesgrupper. Det
            är 33 våldshandlingar mot akademiker varje dag, visar en ny undersökning
            av Saco som vi kunde läsa om i DN för ungefär en vecka sedan.
          </note>
          <note>
            Varför ökar långtidssjukskrivningarna bland kvinnor över 50 år?
            Finns det samband mellan arbetsmiljö och förslitning på framför
            allt kvinnodominerade arbetsplatser och när det gäller ensamarbete?
          </note>
          <note>
            I samtliga EU-länder bedrivs forskning inom arbetsmiljöområdet
            och i arbetslivet i en någorlunda samlad form. Institutionsmodellen
            finns i flera länder, och finansieringen sker på ett eller annat
            sätt med offentliga medel.
          </note>
          <note>
            Forskningen är viktig för att stödja att politiska beslut fattas
            som också ger verkningsfulla åtgärder för framtiden. Det är därför
            som det är så viktigt att verksamheten är långsiktig.
          </note>
          <note>
            Allvarlig kritik måste därför riktas mot moderatregeringens kunskaps-
            och kapitalförstöring, som nedläggningen av ALI har inneburit.
          </note>
          <note>
            Herr talman! För en kort stund, när jag hörde talas om de här
            33 miljonerna, trodde jag att regeringen möjligen hade tagit intryck
            av de ohyggliga konsekvenser som en dålig arbetsmiljö medför och
            förstått att en bättring måste ske. Jag trodde att man skulle
            ha siktet inställt på fler inspektörer, bättre utbildning för
            arbetsgivarna och skyddsombuden huvudskyddsombuden och de regionala
            skyddsombuden och att man skulle se till att arbetsgivarna tar
            itu med riskerna för liv och hälsa samt följa upp lagar och regler
            och se till att de följs.
          </note>
          <note>
            Men, herr talman, till detta ges inte en krona. Pengarna ska
            gå till informationsinsatser, som jag tidigare nämnde.
          </note>
          <note>
            Herr talman! Jag sticker inte under stol med att det behövs informationsinsatser,
            men det behövs mer. Det är ett hyckleri att först dra ned kraftigt
            på anslagen till verken och sedan hävda att man oroas av det ökade
            antalet olyckor och dödsfall som sker på jobben.
          </note>
          <note>
            För att komma till rätta med problemen krävs, herr talman, mer
            än informationsmaterial.
          </note>
          <note type="speaker">
            Anf. 132 HILLEVI ENGSTRÖM (m) replik:
          </note>
          <note>
            Herr talman! Jag delar Sylvia Lindgrens engagemang för arbetsmiljöfrågorna.
            De är oerhört väsentliga. Det skriver också regeringen om i budgetpropositionen.
          </note>
          <note>
            Under våren kom den här arbetsmiljöramen, departementsskrivelsen,
            och nu i höst pågår det ett arbete mellan Regeringskansliet, Arbetsmarknadsdepartementet
            och parterna med att utveckla arbetsmiljöfrågorna. Därför delar
            jag inte bilden av att det är ett hyckleri som pågår. Snarare
            är det så att arbetsmiljöfrågorna är viktiga ur individsynpunkt,
            ur företagssynpunkt och ur samhällelig synpunkt.
          </note>
          <note>
            Vi har ett antal olyckor på arbetsmarknaden. Sylvia Lindgren
            beskriver dödsolyckorna som har inträffat. Just därför gör Arbetsmiljöverket
            nu en satsning nästa vecka med att göra en mängd inspektioner
            inom de mest olycksdrabbade branscherna. Jag har inte heller fått
            intrycket från Arbetsmiljöverket att de tycker att de inte har
            resurser för att göra sitt arbete. Jag delar inte den analysen.
          </note>
          <note type="speaker">
            Anf. 133 SYLVIA LINDGREN (s) replik:
          </note>
          <note>
            Herr talman! Det är en sak med dödsolyckor. Dödsolyckor ska inte
            behöva hända. Vi socialdemokrater verkar för att det ska vara
            en nollvision för att man ska behöva dö på arbetsplatsen. Det
            är en jätteviktig del i sammanhanget.
          </note>
          <note>
            Det är ingen tvekan om, Hillevi Engström, att det har dragits
            ned oerhört mycket på inspektörerna. De är inte så många till
            antalet i dag som de har varit tidigare. Det finns inte resurser.
            Man har tagit bort personal när det gäller den typen av verksamhet.
          </note>
          <note>
            Vilka företag är det som har blivit utsatta för det? Det är en
            viss regionalpolitisk del i detta beroende på var man bor och
            hur långt det är mellan de olika arbetsplatserna. Men det är framför
            allt de små som drabbas av det. De behöver kanske inspektionen
            mest. Det är en stor del i detta.
          </note>
          <note>
            Det är lätt att säga att verket väl har de pengar det behöver.
            Men så är det absolut inte, utan arbetet måste intensifieras.
            Det är vad vi anklagar regeringen för att inte göra.
          </note>
          <note type="speaker">
            Anf. 134 HILLEVI ENGSTRÖM (m) replik:
          </note>
          <note>
            Herr talman! Jag delar inte uppfattningen att det bara är inspektioner
            som är viktigt. En inspektion kan aldrig ersätta ett gediget arbetsmiljöansvar
            och arbete mellan parterna. Det är där man måste arbeta mycket
            mer aktivt. Inspektioner löser inte problemet. Det är viktigt
            att fokusera och göra inspektioner där det mest behövs.
          </note>
          <note>
            Vi har 28 000 olyckor i arbetslivet som leder till sjukskrivningar.
            Det är allvarligt, och det måste vi göra någonting åt. Det pågår
            ett arbete. Det viktiga är att mindre företag får lättare att
            göra rätt. Det finns en ambition hos arbetsgivare att det ska
            vara en bra arbetsmiljö. Det är en konkurrensfaktor med en bra
            arbetsmiljö. Det behöver vi lyfta fram ännu mer.
          </note>
          <note>
            Jag ser fram emot det arbete som pågår på Arbetsmarknadsdepartementet
            och i samarbete med parterna och att det ska leda fram till bättre
            och säkrare regler för arbetsmiljön. Det är ambitionen.
          </note>
          <note type="speaker">
            Anf. 135 SYLVIA LINDGREN (s) replik:
          </note>
          <note>
            Herr talman! Hillevi Engström säger här att det pågår ett arbete.
            Jag har också hört väldigt länge att arbete pågår. Men under tiden
            har man dragit ned på resurser väldigt kraftigt.
          </note>
          <note>
            Jag skulle önska att man först hade ett recept för hur man ska
            göra och sedan anpassar verktygslådan efter det. Här gör man tvärtom.
            Man drar ned på resurserna kraftigt på många olika led.
          </note>
          <note>
            Inspektörerna är en del, och forskningen är en annan. De partssammansatta
            medlen för skyddsombud och arbetsgivare att bedriva utbildning
            i frågorna har också drabbats av detta. Det finns många exempel
            på vad man har dragit ned på. Sedan ska man titta på vad man gemensamt
            ska göra.
          </note>
          <note>
            Det är vad vi anklagar regeringen för. Långsiktigheten finns
            inte heller i de här frågorna, kan jag nästan tillägga i det här
            sammanhanget. Det är vårt stora bekymmer.
          </note>
          <note>
            Det behövs mer än informationsmaterial. Med det som regeringen
            hittills har presenterat kan man inte säga annat än att det är
            ett hyckleri det som sägs i ord i förhållande till det som är
            handling.
          </note>
          <note>
            Transport och infrastrukur
          </note>
          <note type="speaker">
            Anf. 136 IBRAHIM BAYLAN (s):
          </note>
          <note>
            Herr talman! Vi socialdemokrater anser att tillväxten, näringslivets
            konkurrenskraft, jobben och människors välfärd är beroende av
            en väl fungerande infrastruktur som har hög kapacitet när det
            gäller både gods- och persontransporter.
          </note>
          <note>
            Vi vill att systemet ska kunna vara tillträckligt flexibelt för
            att kunna anpassas till förändringar i ekonomin såsom de vi ser
            i dag. Vi vill också ha ett transportsystem som verkar för att
            bryta transporternas bidrag till växthuseffekten. Vi menar att
            om hela landet ska kunna utvecklas är det viktigt att vi har väl
            fungerande transporter i alla regioner och i alla kommuner.
          </note>
          <note>
            Mot den bakgrunden är det därför frustrerande att se att regeringen
            har använt enorma resurser till skattesänkningar till framför
            allt landets välbärgade. Den har på detta vis minskat möjligheterna
            att kunna göra rejäla investeringar i infrastrukturen i Sverige.
            Det är särskilt viktigt när vi nu är på väg in i en lågkonjunktur
            som vi ännu inte ser hur svår den kan bli.
          </note>
          <note>
            Det är just i sådana här lägen som vi skulle behöva göra rejäla
            insatser för infrastruktur, forskning och utbildning. Vi vet att
            det på lång sikt bidrar till utveckling, tillväxt och jobb. Mot
            bakgrund av detta är det också oerhört frustrerande att vi har
            en regering som pratar om att bryta transporternas bidrag till
            växthuseffekten men som i praktiken gör väldigt lite.
          </note>
          <note>
            Jag måste erkänna att när jag började läsa regeringens infrastrukturproposition
            var det glädjande att se den analys man gjorde av hur transporterna
            i Sverige bidrar till att öka koldioxidutsläppen. Men jag blev
            desto mer nedslagen när jag såg vad detta renderade i för åtgärder,
            nämligen inga alls. Analysen är bra, men man har inte dragit några
            som helst slutsatser om vilka åtgärder som detta skulle behöva
            utmynna i.
          </note>
          <note>
            Klimatfrågan är vår tids ödesfråga. Om temperaturen fortsätter
            att stiga i samma takt som nu eller till och med accelererar kommer
            det att få allvarliga konsekvenser för hela vår jord. Redan i
            dag finns smältande glaciärer och stigande havsvattennivåer. Det
            gör det väldigt mycket svårare för människor i många delar av
            världen att kunna överleva.
          </note>
          <note>
            Redan nu ser vi att det är just de delar av världen som har det
            tuffast som också kommer att utsättas för de värsta påfrestningarna.
            Därför har vi ett moraliskt ansvar att gå före och visa att det
            går att leva ett gott liv. Det går att leva i utvecklade länder
            utan att man för den skull behöver såga av den gren vi alla sitter
            på. Vi kan visa att det går att kombinera tillväxt med ett bättre
            sätt att leva i harmoni med miljön. Därför är det oerhört nedslående
            att se att regeringen lägger fram en långsiktig infrastrukturproposition
            som i praktiken helt och hållet saknar åtgärder för att bryta
            transporternas bidrag till växthuseffekten.
          </note>
          <note>
            Vi socialdemokrater menar att en god transportpolitik i det här
            läget hade varit att göra rejäla investeringar för att öka kapaciteten
            i spårbunden trafik, järnväg, men också att se till att bidra
            för att möjliggöra investeringar i kollektivtrafiken. Detta ska
            naturligtvis ske i kombination med att investera i de vägar som
            vi behöver i de delar av landet där det i dag saknas och tyvärr
            också i morgon kommer att saknas alternativ till bilen. Så ser
            tyvärr vårt land ut. Det är ett glest befolkat land på 450 000
            kvadratkilometer.
          </note>
          <note>
            Herr talman! Det är vidare oerhört nedslående att se att regeringen
            behandlar en annan oerhört viktig kommunikationsfråga så styvmoderligt.
            Regeringen har under de senaste två åren knappt talat om informationstekniken
            och dess möjligheter. När man läser om den politik som nu läggs
            fram för riksdagen för beslut hittar man näst intill ingenting
            där heller.
          </note>
          <note>
            Jag tycker att det är synd. Det finns en enorm potential inte
            minst i integrationen mellan informationsteknik och transportsystem.
            Genom datorisering och den teknik som i dag är tillgänglig skulle
            vi kunna öka trafiksäkerheten men också effektiviteten och kapaciteten
            i transportsystemet. Regeringen har hittills inte över huvud taget
            aviserat någon som helst konstruktiv politik på det här området.
          </note>
          <note>
            Jag skulle vilja att regeringen tar ett initiativ här. Vi kan
            inte bara leva på gamla meriter. Sverige har genom tidigare gjorda
            investeringar varit ledande när det gäller informationstekniken,
            IT. Men den positionen håller vi nu raskt på att tappa eftersom
            vi har en regering som över huvud taget inte ser behovet av en
            informationsteknik och IT-politik.
          </note>
          <note>
            Det är synd, tycker jag, inte minst när det just handlar om att
            kunna kombinera och integrera IT med vårt transportsystem och
            på det viset möjliggöra både smartare och effektivare transporter
            i vårt samhälle.
          </note>
          <note type="speaker">
            Anf. 137 BETTY MALMBERG (m) replik:
          </note>
          <note>
            Herr talman! Jag skulle vilja ställa en fråga till Ibrahim Baylan.
            Den rör en sak som han inte berörde i sitt anförande. Det är dessvärre
            en fråga som inte heller berördes i någon högre utsträckning under
            den socialdemokratiska regeringsperioden. Det rör tillgängligheten
            för personer med funktionsnedsättning, tillgängligheten till kollektivtrafik.
          </note>
          <note>
            År 2000 fattade en enig riksdag ett beslut om att man skulle
            öka tillgängligheten, att personer med funktionsnedsättning skulle
            kunna resa med kollektivtrafik och få ett större spelrum i vardagen.
            Man har länge diskuterat om ledsagning på bytespunkter, och det
            har funnits påtagliga konkreta besked och idéer om hur man skulle
            kunna gå till väga. Men ingenting har hänt.
          </note>
          <note>
            Jag skulle vilja fråga Ibrahim Baylan: Varför gjorde ni ingenting
            på detta område?
          </note>
          <note type="speaker">
            Anf. 138 IBRAHIM BAYLAN (s) replik:
          </note>
          <note>
            Herr talman! Det här är väldigt intressant. När den borgerliga
            majoriteten får kritik för den politik den för har den en tendens
            att hemfalla åt oppositionsrollen. Ibland får man känslan att
            nuvarande majoritet egentligen längtar tillbaka till oppositionsrollen.
            Det kanske väljarna i nästa val kan uppfylla om det fortsätter
            på detta vis.
          </note>
          <note>
            Det har gjorts ett antal saker för att öka tillgängligheten i
            vårt samhälle för människor som har ett funktionshinder, men det
            är inte tillräckligt. Mot den bakgrunden borde frågan falla tillbaka
            på den majoritet som sitter i dag. Varför har inte regeringen
            under de senaste åren gjort något för att ytterligare förbättra
            detta? Varför föreslår inte regeringen nu några konkreta åtgärder
            för att åstadkomma bättre tillgänglighet?
          </note>
          <note>
            Vi kan vara självkritiska. Vi har inte gjort tillräckligt. Vi
            lär oss av den läxan. Men varför gör inte den regering som i dag
            har haft enorma möjligheter i form av en högkonjunktur någonting
            åt det?
          </note>
          <note type="speaker">
            Anf. 139 BETTY MALMBERG (m) replik:
          </note>
          <note>
            Herr talman! Svaret låg väl inte i paritet med vad jag hade haft
            förhoppningar om. Det här handlar inte om att vi går in i någon
            oppositionsroll. Jag tycker tvärtom att det handlar om ett svek
            emot många personer som inte har fått den här möjligheten.
          </note>
          <note>
            Nuvarande regering har accelererat i frågan. Man samverkar med
            Handisam. Det finns uppdrag som ligger ute. Man har också, vad
            jag tror, haft en särskild hearing om det här ändamålet. Man har
            också tillsatt en arbetsgrupp på statsrådsnivå för att kunna göra
            påtagliga förbättringar.
          </note>
          <note>
            Det gläder mig att du säger att ni åtminstone tar till er och
            att ni skulle kunna ha gjort bättre och att ni kan lära läxan.
            Men jag tycker att det är ett svek. Det var därför jag ville exemplifiera.
          </note>
          <note>
            Du nämnde bredband också och säger att vi inte gör något på det
            området. På vilket sätt kan du revanschera och säga att ni gjorde
            något där? Bredband åt alla är inte en verklighet än i dag.
          </note>
          <note type="speaker">
            Anf. 140 IBRAHIM BAYLAN (s) replik:
          </note>
          <note>
            Herr talman! Jag tror att den verklighet som många människor
            med funktionshinder upplever i dag och har upplevt de senaste
            åren inte är den som Betty Malmberg försöker göra gällande. Där
            kan vi väl säga att vi har anledning att vara ödmjuka. Vi har
            anledning att ta till oss över hela den politiska skalan.
          </note>
          <note>
            När det gäller IT är det ganska lustigt. Det är nog ingen tvekan
            om att Sverige inte minst genom de offentliga insatser som har
            gjorts tidigare satsningar på bredband, hemdator, med mera är
            och har varit ledande i hela världen.
          </note>
          <note>
            Dock håller den ledningen på att eroderas. Vi har en regering
            som knappt tar ordet IT i sin mun. Vi har en infrastrukturminister
            som vad jag har hört under de anföranden hon har hållit knappt
            ens har nämnt det, än mindre har någon konkret politik. När den
            långsiktiga infrastrukturpropositionen kommer visar det sig att
            det är fullständigt tomt när det handlar om att se informationsteknikens
            möjligheter.
          </note>
          <note type="speaker">
            Anf. 141 MALIN LÖFSJÖGÅRD (m) replik:
          </note>
          <note>
            Herr talman! Ibrahim Baylan och Socialdemokraterna pratar om
            att det behövs rejäla insatser på infrastrukturen. De är också
            väldigt frustrerade över att det inte går tillräckligt fort.
          </note>
          <note>
            Låt mig påminna om att Socialdemokraterna före den här mandatperioden
            satt vid makten i tolv år, men då var det tydligen inte intressant
            att satsa på infrastruktur och inte heller att ha något speciellt
            tempo. Den förra infrastrukturplanen från 2004 var till stora
            delar ofinansierad. Man har också efterlämnat 80 miljarder kronor
            i utlovade men ej genomförda investeringar. Vad är det som säger
            att väljarna ute i Sverige ska kunna lita på Socialdemokraterna
            i dag?
          </note>
          <note>
            Jag vill också ställa frågan om vad det egentligen är som ska
            gälla framöver. Socialdemokraterna har sagt att man ska samarbeta
            med Miljöpartiet, men de satsningar på infrastruktur som Socialdemokraterna
            redovisar stämmer ju inte överens med det förslag som Miljöpartiet
            har.
          </note>
          <note type="speaker">
            Anf. 142 IBRAHIM BAYLAN (s) replik:
          </note>
          <note>
            Herr talman! Det är intressant att höra hur den borgerliga majoriteten
            försöker skylla sin overksamhet på tidigare regeringar. Hittills
            har ingenting hänt på det här området, trots att man fick ta över
            i brinnande högkonjunktur med stora överskott i statens finanser.
          </note>
          <note>
            Jag vill bara påminna Malin Löfsjögård om att när vi senast tog
            över efter en borgerlig regering var det med stora underskott,
            och det tog tid att sanera ekonomin. Nu ser det tyvärr nästan
            ut som att vi är på väg dit igen. Konjunkturinstitutet har börjat
            måla upp bilder om underskott igen i statsfinanserna.
          </note>
          <note>
            Det gör att man börjar undra om vi ska börja nästa mandatperiod,
            om vi får väljarnas förtroende, med samma saneringspolitik. Då
            kanske det ställer krav på ödmjukhet när det handlar om just investeringar.
          </note>
          <note>
            Men vi menar att med nuvarande förutsättningar finns alla möjligheter
            i världen att göra rejäla infrastrukturinvesteringar. Det har
            inte regeringen åstadkommit hittills. Det är synd att man försöker
            skylla det på tidigare regeringar och inte tar sitt eget ansvar
            först och främst.
          </note>
          <note type="speaker">
            Anf. 143 MALIN LÖFSJÖGÅRD (m) replik:
          </note>
          <note>
            Herr talman! Jag tänker återkomma till den fråga jag ställde
            sist. Socialdemokraterna har sagt att man ska samarbeta med Miljöpartiet.
            De satsningar som Socialdemokraterna säger att man är villig att
            göra inom infrastrukturområdet stämmer inte överens med de satsningar
            som Miljöpartiet har presenterat.
          </note>
          <note>
            Miljöpartiet vill inte satsa på vägar. Man vill bara satsa på
            spår. Hur går det ihop med det stycke som Socialdemokraterna har
            skrivit i sin motion om stora satsningar vid fordonsindustrin?
          </note>
          <note>
            Jag vill också veta vad som gäller för Förbifart Stockholm. Där
            har Socialdemokraterna varit för, även Miljöpartiet tidigare,
            men där har man svängt. Jag väntar på besked.
          </note>
          <note type="speaker">
            Anf. 144 IBRAHIM BAYLAN (s) replik:
          </note>
          <note>
            Herr talman! Jag tror att likheterna när det gäller den politik
            vi vill föra på infrastrukturområdet är större än olikheterna.
            Hos oss och Miljöpartiet, och också hos Vänsterpartiet, finns
            det en stor förståelse för att vi måste ställa om vårt transportsystem.
            Det finns också en stor förståelse när Sverige ser ut som det
            gör 9 miljoner människor på 450 000 kvadratkilometer att vi måste
            investera både i vägar och järnvägar.
          </note>
          <note>
            Men vår tyngdpunkt det är vi helt överens om ligger på järnvägssidan.
            Man kan fråga var regeringens tyngdpunkt ligger. Vi har en miljöminister
            som aviserar att man vill satsa på järnvägen, men vi har en moderat
            statsminister och en moderat finansminister som sjunger vägarnas
            lov i stället. Så man kan fråga sig: Vad handlar regeringens politik
            om? Vad prioriterar regeringen i det fallet?
          </note>
          <note>
            Jag tror att Malin Löfsjögård får vara försiktig när det handlar
            om Stockholmspolitiken. Den proposition som är lagd är Stockholmsfientlig
            mer eller mindre. Det finns väldigt få konkreta åtgärder för att
            lösa trafikproblemen i Stockholm. Vi efterlyser åtgärder från
            regeringen. Det måste lösa sig i Stockholm.
          </note>
          <note type="speaker">
            Anf. 145 PETER PEDERSEN (v):
          </note>
          <note>
            Herr talman! Det är en händelse som ser ut som en tanke att undertecknad
            som är född 1954 och alltså är 54 år i år råkar komma exakt 54
            minuter för sent med tåget från Göteborg till Stockholm. Jag hann
            därmed inte byta om, så jag får be om ursäkt för min slarviga
            klädsel. Men jag hann åtminstone hit.
          </note>
          <note>
            Jag får symbolisera den otålige irriterade resenären som kommer
            springande lite halvsvettig till ett möte för att han inte hann
            i tid med sitt kollektivtrafiktransportmedel. Jag tänkte fokusera
            mina frågor på ett fåtal saker.
          </note>
          <note>
            Jag skulle vilja fråga infrastrukturminister Åsa Torstensson:
            På vilket sätt skulle mina och andras resor mellan till exempel
            Göteborg och Stockholm underlättas av att vi ska avreglera och
            släppa in fler operatörer på spåret? På vilket sätt minskar det
            trängseln och möjliggör för tågen att komma i tid?
          </note>
          <note>
            Vänsterns svar är snarare att vi behöver lägga mycket mer pengar
            på järnväg, inte minst på drifts- och underhållssidan. Sannolikt
            behövs det, menar vi, en helt ny järnväg mellan Göteborg och Stockholm,
            en höghastighetsbana.
          </note>
          <note>
            Vi har avsatt pengar för de här satsningarna i vår budget. Det
            har inte ni. Det går egentligen inte att spåra någonting av vad
            ni vill göra. Ni har allmänna formuleringar, exakt som Ibrahim
            Baylan sade, om vilka målsättningar ni har och hur ni analyserar,
            men ni kommer inte fram till någon politik.
          </note>
          <note>
            Då säger vi så här:
          </note>
          <note>
            Det här kostar väldigt mycket pengar. Hur ska vi klara av den
            stora åtgärden? Jo, vi vill i den här ekonomin, som man kan kalla
            den statliga ekonomin, införa samma system som man har i de flesta
            andra ekonomier, nämligen att skilja på drift och investering.
          </note>
          <note>
            Jag skulle vilja veta: Vad har infrastrukturministern för ekonomisk
            plan för hur man till exempel ska kunna bygga en höghastighetsbana
            mellan Göteborg och Stockholm? Hur ska ni få fram pengarna? Vad
            har ni för tidsram för att det ska vara möjligt?
          </note>
          <note>
            Man kan hela tiden utreda på nytt och ha synpunkter. Tyvärr låter
            sig inte klimatet påverkas av den typen av utredningar, utan den
            negativa klimatpåverkan som transportsektorn står för fortsätter
            och fortsätter.
          </note>
          <note>
            Vi vill då säga som ett rödgrönt vänsterparti att vi vill vara
            mer klimatsmarta och mindre formellt kamerala, där man hela tiden
            hävdar att vi måste hålla oss till vissa givna regler. Vi kan
            inte se att det är det minsta slösaktigt om vi i Vänsterpartiet
            finansierar förslag och visar att man gör viktiga investeringar
            för framtiden, visar att man har råd att betala de investeringarna
            i 20, 25 och 30 år.
          </note>
          <note>
            Vi tycker att det är klok politik, precis som vi skulle tycka
            att det var en jätteklok politik om olika industriföretag och
            andra satsade på nya maskiner, forskningsprojekt, nya byggnader
            och infrastruktur så att man kunde bygga till exempel bilar och
            andra saker fortsättningsvis.
          </note>
          <note>
            Eller menar den borgerliga alliansen att det vore slösaktigt
            att använda eventuella överskott eller vinstmedel, eller till
            och med våga sig på att låna till era långsiktiga investeringar?
            Det viktiga när man vidtar den typen av åtgärder är väl rimligtvis
            att man vet att man har en ekonomi som kan bära vissa kostnader,
            till exempel för lån och amorteringar.
          </note>
          <note>
            Om man nu inte vill låna och jag har full förståelse för att
            man ska hålla igen kan vi konstatera att staten har ett enormt
            stort överskott. Bara för att vi säger att man ska ha en investeringsbudget
            behöver det inte innebära att allt ska lånas upp. Man kan också
            tänka sig att använda befintliga medel till att göra kloka investeringar,
            i stället för att sänka skatterna med tiotals eller hundratals
            miljarder, betala av på statsskulden och så vidare.
          </note>
          <note>
            Man hotar alltid med den så kallade marknaden: Om vi skulle göra
            på det här sättet blir de jätteoroliga för den svenska ekonomin
            och flyr fältet. Jag konstaterar då med viss skadeglädje att väldigt
            många aktörer på den sidan har exakt samma uppfattning som Vänsterpartiet
            i den här frågan. Många av de aktörer som finns inom transportområdet
            har exakt samma uppfattning. Det beror inte på att Vänstern har
            kommit på någonting fullständigt nytt och unikt, utan man tycker
            helt enkelt att det här är ett klokt sätt att göra nödvändiga
            investeringar på, och att finansiera dem som man gör i alla andra
            ekonomier.
          </note>
          <note>
            Herr talman! Jag ska inte debattera så mycket längre utan bara
            konstatera att regeringen när man lägger fram sin infrastrukturproposition
            har en felaktig prioritering. Man vill satsa på väg mer än på
            järnväg. Man har en felaktig finansiering, och man har inga konkreta
            projekt att visa upp. Det blir en ny långbänk, som någon av ministerns
            företrädare här i riksdagen tidigare pratade om. Det har vi inte
            råd eller tid med. Vi har bråttom. De irriterade resenärer som
            kommer för sent har bråttom.
          </note>
          <note>
            Jag vill därför veta: På vilket sätt ska regeringen kunna lösa
            det här genom att bara prata om avreglering och att släppa in
            fler operatörer och om medfinansiering från stat och kommuner?
            Att låna upp pengar ute i kommuner och landsting och sätta in
            i infrastrukturprojekt är helt okej det är inte att slösa med
            ekonomin. Men om staten skulle tänka i de banorna gäller någonting
            helt annat.
          </note>
          <note>
            Och kom nu inte dragande med sedelpressarna! Jag vill tala om
            för kammaren och hela svenska folket att vi i Vänsterpartiet vet
            och hävdar att man inte kan finansiera någonting bara genom att
            trycka nya pengar. Men man kan använda de pengar man har på ett
            mycket klokare sätt än vad man gör för tillfället, nämligen: Tänk
            på investeringar även i den statliga ekonomin!
          </note>
          <note type="speaker">
            Anf. 146 ELIZA ROSZKOWSKA ÖBERG (m) replik:
          </note>
          <note>
            Herr talman! Alliansregeringen ökar faktiskt anslagen till järnvägar.
            I budgetpropositionen för 2009 föreslås en ökning av anslagen
            till Banverket med 1,1 miljard för år 2009 och sedan ½ miljard
            till år 2010.
          </note>
          <note>
            Jag har också en fråga till Peter Pedersen. Lagstiftningen ska
            vara så långsiktig och teknikneutral som möjligt. Men oppositionen
            tror att de alltid vet vilken som teknik som ska prioriteras,
            vilka transporter och vilka drivmedel som ska användas och som
            är de absolut bästa. Jag undrar varför de till exempel dödförklarar
            eldrivna bilar. Om det inte finns några vägar som är användbara
            i framtiden finns det inte heller möjlighet att använda sådana,
            miljövänligare fordon.
          </note>
          <note type="speaker">
            Anf. 147 PETER PEDERSEN (v) replik:
          </note>
          <note>
            Herr talman! Det stämmer att regeringen säger att man ska satsa
            lite grann på järnvägen. Men det är ju alldeles för lite satsning.
            Ni har gång på gång i flera budgetar talat om klart och tydligt
            att ni i en samhällsekonomisk kalkyl har kommit fram till att
            man bör satsa mer på väg än på järnväg. Det står också i den senaste
            budgeten. Det är en sorts låtgåmentalitet, att tyvärr är det inte
            bra med mycket vägtransporter, men de kommer nog att öka i framtiden
            och därför kommer vi att satsa mer pengar på vägar. Det är en
            märklig inställning.
          </note>
          <note>
            Sedan vet inte jag varifrån ni har fått att Vänstern skulle vara
            mot elbilar. Vi har tvärtom sagt att vi är för teknikneutralitet,
            att vi ska upprätthålla olika spår, etanol, biogas, bränsleceller,
            elhybrider och andra hybrider. Vi tycker att det är jättebra om
            den typen av utveckling kan pågå. Vi tror inte på det enda spårets
            politik, inte ens när det gäller framtida fordon. Upprätthåll
            olika alternativ, så får vi se vad som är bäst i slutändan.
          </note>
          <note type="speaker">
            Anf. 148 ELIZA ROSZKOWSKA ÖBERG (m) replik:
          </note>
          <note>
            Herr talman! Men vi behöver fortfarande vägar för att kunna driva
            sådana fordon någonstans allt går inte på räls.
          </note>
          <note>
            Jag har en fråga till. Lars Ohly besökte i går Volvo med förslag
            på lösning av den tuffa situationen. Till de Volvoanställda hade
            han ett klart budskap: Man ska satsa på järnvägar. Delar Peter
            Pedersen sin partiledares åsikt att tåg hjälper de Volvoanställda
            som varslas?
          </note>
          <note type="speaker">
            Anf. 149 PETER PEDERSEN (v) replik:
          </note>
          <note>
            Herr talman! Eftersom jag var med på besöket på Volvo vet jag
            mycket väl vad Lars Ohly sade. Jag tycker att det är ärligt att
            man står för att man tycker att vi ska satsa på järnväg mer än
            på vägar även om man träffar Volvoarbetare. Det innebär inte att
            vi tycker att man ska lägga ned fordonsindustrin. Tvärtom tycker
            vi att man ska hjälpa till och skapa förutsättningar för svensk
            fordonsindustri även i framtiden. Volvoarbetarna var väldigt väl
            medvetna om att det krävs forskningsprojekt och olika åtgärder.
            Det pågår också runt om i landet, och vi stöder det och skulle
            gärna se att det tillförs mer pengar.
          </note>
          <note>
            Om moderater och andra på högersidan läser Vänsterpartiets förslag
            kommer de att bli förvånade när de märker att vi satsar ganska
            mycket pengar på vägar. Men då satsar vi på bärighet, underhåll
            och drift. Vi ska upprätthålla och värna det kapital vi har i
            dag. Det är självklart att vi också inser att om vi nu har vägar
            är det bra om vi upprätthåller en standard så att de kan användas.
            Men vi vill inte satsa på stora nya projekt, som ni på den högra
            sidan i huvudsak värnar väldigt hårt. Det löser inte våra klimatproblem
            i framtiden.
          </note>
          <note type="speaker">
            Anf. 150 KARIN SVENSSON SMITH (mp):
          </note>
          <note>
            Herr talman! Jag tänkte börja med några ord i en regeringsdeklaration
            som jag instämmer i. Den första regeringsdeklarationen från den
            här regeringen säger att klimathotet är vår generations ödesfråga.
            Frågan är bara vilka slutsatser regeringen har dragit av detta.
          </note>
          <note>
            Vi har nyligen fått en infrastrukturproposition där man anslår
            pengar till infrastruktur och säger att man ska tillämpa fyrstegsprincipen.
            Vad betyder det?
          </note>
          <note>
            Jo, fyrstegsprincipen betyder att man först ska se om man kan
            vidta andra åtgärder än infrastrukturåtgärder för att lösa trafikproblemen.
            Man kan i andra hand se om det går att hitta överflyttning från
            olika transportslag för att lösa transportproblemen. I tredje
            hand kan man förbättra befintlig infrastruktur för att lösa problemen
            och först i fjärde hand bygga nytt.
          </note>
          <note>
            Det är oerhört sympatiskt, men frågan är hur det tillämpas.
          </note>
          <note>
            Det finns en utvärdering av hur fyrstegsprincipen har tillämpats
            hittills, och den kallas Fyrstegsprincipen som Potemkinkuliss
            . Det är alltså vackra ord.
          </note>
          <note>
            Det som egentligen bestämmer hur mycket man använder till vägar
            och järnvägar är det sätt man räknar samhällsekonomiskt. Och samhällsekonomin
            är det absolut inget fel på, men man måste ha rätt kalkylvärden
            om slutresultaten ska bli rätt.
          </note>
          <note>
            Man räknar fortfarande med 1:50 kronor per kilo koldioxid som
            värdering av den klimatskada som uppkommer om man har fossilbränsledriven
            trafik. Det här väldigt låga värdet för CO2 är en förutsättning
            för att det ska gå att räkna hem vägar. Min gissning är att den
            åtgärdsplanering som Vägverket och Banverket nu håller på med
            kommer att resultera i ungefär den fördelning som regeringens
            satsning i höstens budget visade. Då var 75 procent av investeringarna
            vägar och 25 procent järnvägar. Det är en stor skillnad jämfört
            med när Socialdemokraterna, Miljöpartiet och Vänstern gjorde sin
            investeringsplan. För varje krona till väg gick 2 kronor till
            järnvägarna.
          </note>
          <note>
            Jag har stor tillförsikt att vi inför nästa rödgröna samarbete
            ska kunna komma överens om en investering som handlar om framtida
            generationer, där man bygger infrastrukturen för dem som ska komma
            efter oss och inte bygger för det som har varit.
          </note>
          <note>
            Det är så jag sammanfattar regeringens satsning. Man säger att
            vägtrafiken ökar och bygger fler motorvägar. Man bygger för att
            vidmakthålla det vi alla vet att vi måste lämna.
          </note>
          <note>
            Förvisso är vi positiva till ny teknik, men vi ska vara klara
            över att 96 procent av energin i det nuvarande transportsystemet
            kommer från olja. Såväl Vägverket som FN:s klimatpanel säger att
            den oljereduktion vi måste göra inom transportsektorn bara till
            en femtedel kan ske genom att byta bränsle. Resten måste ske genom
            att man använder mindre energi.
          </note>
          <note>
            Mindre energi använder man om man åker tillsammans med tåg, buss
            och spårvagn. Det är det som står i fokus i Miljöpartiets motion
            om framtida infrastruktur.
          </note>
          <note>
            Det är inte bara intressant att bygga infrastruktur. Resenärerna
            frågar oss trafikpolitiker: När kommer tågen? När blir det fler
            tåg? När blir det fler avgångar? När kan vi lita på att tågen
            kommer i tid?
          </note>
          <note>
            Jag är bekymrad över att regeringen vältrar över på kommuner
            och landsting att ta hela kostnaden för nya tåg. Under den tiden
            som s, v och mp gjorde infrastrukturbudget betalade staten hälften
            av alla nya tåg i länstrafiken. Det hade stor betydelse när SL
            beställde vagnar och tåg och när Västtrafik och Skånetrafiken
            gjorde det. Man hade bara kunnat beställa hälften så många om
            inte detta bidrag hade funnits.
          </note>
          <note>
            Jag frågar mig: Hur har man tänkt sig att resenärerna ska få
            plats på tågen när de nya beställningarna måste halveras? Eller
            man kanske ska ha politiker på regional nivå som säger att de
            kan tänka sig att skära i sjukvårdsbudgeten för att beställa nya
            tåg? Det är mycket oansvarigt.
          </note>
          <note>
            Frågan är också vad resenärerna ska betala. Vi vill ha mer tågtrafik.
            Vi vill att folk ska ha råd att åka så att det inte bara blir
            ett överklassintresse att åka miljövänligt. Priserna måste vara
            sådana att folk har råd att välja SJ framför flyget eller länstrafiken
            framför bilen.
          </note>
          <note>
            Det är intressant att se att i förslaget till finansiering av
            den nya trafikstyrelsen lägger man ut det på banavgifter. Man
            har inledningsvis en statlig finansiering, men sedan är det tänkt
            att finansieras med avgifter. Höjer man banavgifterna kan jag
            inte se annat än att det leder till högre biljettpriser för resenärerna
            och att det blir dyrare för den som vill transportera gods med
            järnväg i stället för med lastbil.
          </note>
          <note>
            Dessutom har man tänkt sig att regionerna ska medfinansiera i
            ännu större utsträckning än hittills. Det kan man väl diskutera
            om det är regionala effekter av infrastruktur, men om det är nationell
            infrastruktur förstår jag inte alls varför staten ska överlämna
            mer av det ansvaret på regionerna. Vi vet att många av dem har
            bekymmer med sin ekonomi. De kan inte tillåta mer satsning på
            infrastruktur och samtidigt klara av de uppgifter man har gentemot
            medborgarna i form av att sköta sjukvård och annat som man har
            i uppdrag att göra.
          </note>
          <note type="speaker">
            Anf. 151 MALIN LÖFSJÖGÅRD (m) replik:
          </note>
          <note>
            Herr talman! Klimatutmaningen är oerhört viktig och central för
            framtidens infrastruktur. Vi måste få fler att åka kollektivt.
            Vi måste få fler godstransporter att bli miljövänligare än de
            är i dag. I dag går ca 80 procent av Sveriges kollektivtrafik
            på väg.
          </note>
          <note>
            Det är viktigt att satsa på spår, men det kommer inte att vara
            möjligt att bygga spår överallt. Vi måste också göra insatser
            på våra vägar. Hur resonerar Karin Svensson Smith och Miljöpartiet
            när det gäller de människor som är helt beroende av vägar? Hur
            ska de ta sig fram i framtiden om vi inte gör några satsningar
            på vårt vägsystem?
          </note>
          <note type="speaker">
            Anf. 152 KARIN SVENSSON SMITH (mp) replik:
          </note>
          <note>
            Herr talman! Det är uppenbart att Malin Löfsjögård inte har läst
            den motion om infrastruktur som Miljöpartiet har lämnat in. Det
            är förståeligt eftersom den nyligen är inlämnad, men eftersom
            du hänvisade till den hade det varit bra om du hade tittat i den
            först.
          </note>
          <note>
            Vi lägger ett lika stort anslag på vägunderhåll som regeringen
            gör när det gäller att upprätthålla vägarnas kvalitet. Det är
            A och O för att glesbygdsbefolkning och andra ska kunna komma
            fram i det stora vägsystem vi har.
          </note>
          <note>
            När det gäller investeringar fokuserar vi på trafiksäkerhet.
            Det är alldeles för många som omkommer i trafiken till följd av
            olyckor. Det ska förvisso i första hand åtgärdas genom att man
            håller hastighetsgränser och att folk är nyktra när de kör, men
            vi behöver sätta upp fler mittvajrar. Det finns det gott om utrymme
            för i Miljöpartiets förslag.
          </note>
          <note>
            Däremot satsar vi inte på motorvägar som vidgar kapaciteten för
            det vi vet att vi måste dra ned på. Annars får vi inte råd att
            satsa på järnväg. Anslaget blir alldeles för litet. Vi sätter
            underhåll av vägar och satsning på spår, som är framtidens trafik,
            i fokus.
          </note>
          <note type="speaker">
            Anf. 153 MALIN LÖFSJÖGÅRD (m) replik:
          </note>
          <note>
            Herr talman! I den kommunikation som ni har utåt, mot väljarna,
            framgår det främst att ni bara ska satsa på spår. Ni talar ytterst
            lite om vägar. Det är glädjande att ni ändå har sett att det finns
            viss vikt i att underhålla dem.
          </note>
          <note>
            Jag tror dock att det är nödvändigt att även bygga nya vägar
            om vi ska klara de klimatutmaningar vi har. Vi har ett transportsystem
            som hänger samman. Vi kommer aldrig att klara oss om vi inte även
            bygger ut vägarna. Man måste hitta en bra avvägning däremellan.
          </note>
          <note>
            Ni säger kategoriskt att det inte ska byggas nya motorvägar men
            att ni kan gå med på underhåll. Hur ska ni då klara samarbetet
            med Socialdemokraterna? Vad kommer att gälla för till exempel
            Förbifart Stockholm?
          </note>
          <note type="speaker">
            Anf. 154 KARIN SVENSSON SMITH (mp) replik:
          </note>
          <note>
            Herr talman! Det har över huvud taget inte varit några problem
            att komma överens när det gäller infrastrukturpropositionerna
            under de åtta år jag suttit i trafikutskottet och samarbetat med
            Socialdemokraterna. Vi kan hitta en fair deal . Vi har en gemensam
            satsning med fokus på hållbar utveckling i vår infrastrukturpolitik.
          </note>
          <note>
            Det skiljer sig, och är en bjärt kontrast, mot hur regeringen
            har valt att fördela sina resurser. Där går 75 procent till väginvesteringar,
            det vill säga en ökning av kapaciteten av det vi vet vi måste
            minska. Det får till konsekvens att man kan tala vackert om höghastighetståg,
            men det finns inte pengar att bygga dem. Alla stora järnvägsprojekt
            är försenade eftersom regeringen inte ger signal att man vill
            satsa på dem i stället för på väginvesteringar.
          </note>
          <note type="speaker">
            Anf. 155 Statsrådet ÅSA TORSTENSSON (c):
          </note>
          <note>
            Herr talman, ledamöter och tv-tittare! Svenskt näringsliv och
            svenska jobb är satta under hårt tryck. Många känner i dag oro
            för sina jobb. Naturligtvis är situationen för fordonsindustrin
            och dess underleverantörer speciell. Men vi ska också vara uppmärksamma
            på att det finns branscher runt om i landet som söker personal
            i dag.
          </note>
          <note>
            Det som dock är gemensamt för de svenska företagen är att de
            finns på en mycket global marknad och är oerhört exportberoende.
            De är beroende av moderna och kostnadseffektiva transporter. Dessa
            transporter är till största delen fossilberoende och står för
            30 procent av de svenska koldioxidutsläppen. Det är en tuff utmaning,
            men här finns också möjligheterna till lösning.
          </note>
          <note>
            Transportsektorn kommer fortsatt att stå i fokus. Infrastrukturen
            som styrmedel har till uppgift att minska transporternas miljöpåverkan
            och skapa effektiva transportflöden.
          </note>
          <note>
            Därför, herr talman, har regeringen prioriterat att göra den
            största satsningen på vägar och järnvägar som någonsin gjorts
            i en ordinarie budget. Det görs satsningar på järnvägsspåren i
            och kring våra städer så att till exempel pendlare i Göteborgsregionen,
            Öresundsregionen och Stockholm kan få en ökad tilltro till järnvägstrafiken.
            Banverket erhåller resurser så att kapaciteten för godstrafik
            på järnväg kan öka genom satsningar på Haparandabanan, Ostkustbanan,
            Bergslagsbanan och banan väster om Vänern ned mot Göteborg.
          </note>
          <note>
            Vi tillför 700 miljoner till E 45:an. Det var det krispaket som
            Socialdemokraterna glömde att finansiera för några år sedan.
          </note>
          <note>
            Regeringen sätter Blekinge på infrastrukturkartan och skapar
            resurser till EmmabodaKarlskrona-banan, och vi bygger bort olycksdrabbade
            avsnitt på E 22:an, den väg där Socialdemokraterna plockade bort
            pengar i tidigare nämnda krispaket.
          </note>
          <note>
            Vi väljer att bygga bort flaskhalsar på vägsidan, och vi höjer
            kapaciteten på våra järnvägar som ger positiva miljöeffekter.
            Detta kan börja åtgärdas här och nu.
          </note>
          <note>
            Vi lever i ett avlångt land med behov av vägar och järnvägar,
            flyg och sjöfart. Men transportslagen måste bli mycket smartare
            på att samverka. Därför krävs smidigare övergångar mellan land
            och sjöfart, med kombiterminaler och bytespunkter som stärker
            hela kedjan och hela resan. Den regionala nivåns delaktighet och
            ansvar måste stärkas, för staten kan aldrig vara så närvarande
            som det krävs för att dialogen mellan företagen och medborgarna
            ska fungera.
          </note>
          <note>
            Alla människor ska kunna resa kollektivt. Det har riksdagen fastslagit.
            Men, fru talman, tyvärr kan jag konstatera att det sedan år 2000
            har satsats alldeles för lite för att det målet ska kunna nås
            2010, som var beslutet. Därför tillför regeringen Banverket ytterligare
            150 miljoner för att påskynda arbetet för att göra stationer användbara
            för alla och därmed göra vardagen enklare för alla.
          </note>
          <note>
            Fru talman! För en månad sedan presenterades infrastrukturpropositionen,
            med den politiska inriktningen och de ekonomiska ramarna fram
            till 2021. Till skillnad från Socialdemokraterna överlämnar vi
            en fullt finansierad planeringsram på 417 miljoner kronor. Men
            parallellt med planeringen av vägar och järnvägar pågår ett antal
            andra mycket tunga utredningar. Vi har nyligen erhållit en utredning
            om konkurrens på spåren som nu går ut på remiss. Vi har en utredning
            som ska se över kollektivtrafiklagstiftningen från 1970-talet.
            Vi tillsätter en utredning om höghastighetsbanor i Sverige för
            att få svar på var de kan byggas, hur mycket det kostar och vem
            som ska betala.
          </note>
          <note>
            Trafikverken analyserar tillsammans vilka styrinstrument som
            kan användas för att överföra transporter mellan de olika transportslagen.
            Banverket ser över styrinstrument för att kunna packa mer på spåren.
            Vi har ålagt Banverket att kraftsamla med övriga aktörer för att
            förbättra punktligheten och tillgängligheten på spåren.
          </note>
          <note>
            Den 1 januari 2009 inrättas Tranportstyrelsen. Bolagisering av
            Vägverket Produktion, Vägverket Konsult och Vägverket Projektering
            pågår, och Banverket Produktion är också under arbete. En samlad
            översyn av trafikverken görs för en tydlig transportslagsövergripande
            planering och ansvar. Alkolåsutredning pågår med förslag som jag
            har ambitionen att gå vidare med under nästa år för att minska
            alkoholen i trafiken.
          </note>
          <note>
            Vi arbetar med ett nytt delmål för nollvisionen noll döda i trafiken.
            Även om vi i dag kan se en nedgång av antalet dödsolyckor måste
            arbetet med att få ned dödsolyckorna fortsätta oberoende av hög-
            eller lågkonjunktur.
          </note>
          <note>
            Fru talman! Det är oerhört intressant att höra vänsteroppositionen
            här i talarstolen. Vänsterröran fortsätter. Hur ser egentligen
            det trovärdiga alternativet ut? Ska Vänsterpartiet vara med i
            vänsteralternativet? Är det Miljöpartiet som ska ansvara för infrastrukturen?
            Ja, Ibrahim Baylan, vad sade din partiledare till Volvos arbetare
            när hon besökte Göteborg? Sade hon: Sorry , det blir inga pengar
            till älvförbindelsen, inga pengar till E 45:an, för Miljöpartiet
            vill inte ge en krona till vägar? Ska jobben inom den svenska
            skogsindustrin stå tillbaka utan tjälsäkringspengar? E 22:an är
            jag speciellt intresserad av. Jag tror också att många kommuninvånare
            och företagare och ett och annat socialdemokratiskt kommunalråd
            vill ha besked.
          </note>
          <note>
            Socialdemokraterna behöver inte alltid Miljöpartiets hjälp för
            att skapa oklarhet om vad som gäller. Ibrahim Baylan anklagade
            nyligen regeringen för att inte ta klimathotet på allvar för att
            vi ökar anslagen till vägar. Det är, fru talman, mycket märkliga
            anklagelser då Ibrahim Baylan senare samma dag på en presskonferens
            sade: Vi ska satsa ännu mer pengar på vägar.
          </note>
          <note>
            Förlåt, Ibrahim Baylan, men hur tänkte du? Jag har viss förståelse
            för att Ibrahim Baylan valde att hastigt lämna Riksdagshuset under
            tisdagens debatt om just väg- och miljösatsningar, den debatt
            som han själv begärt. Men, Ibrahim Baylan, du har möjlighet att
            förklara det här.
          </note>
          <note>
            Fru talman! Alternativen är tydliga. De tre vänsterpartierna
            i oppositionen väljer att chockhöja skatter för vanliga löntagare,
            men trots det har man inte råd att finansiera satsningar på vägar
            och järnvägar utan fortsätter att skicka fakturan till någon annan.
          </note>
          <note>
            Jag har här hört tre goda gåvors givare. Inte mycket har de gemensamt,
            men vi vet hur det har sett ut tidigare. Vi har fått luftslott
            med planeringsramar som inte är finansierade. Drift och underhåll
            blir lidande, vilket leder till stora kapitalförluster och förseningar
            för såväl gods- som persontrafik.
          </note>
          <note>
            Fru talman! Den här regeringen väljer att tillföra riktiga pengar
            till såväl väg som järnväg. Vi väljer att utveckla samverkan mellan
            de olika transportslagen, för vi vet att Sverige behöver vägar,
            järnvägar, flyg och sjöfart. Vi stärker det regionala inflytandet
            och näringslivets delaktighet i prioriteringar, för det krävs
            för både miljön och de svenska jobbens konkurrenskraft.
          </note>
          <note type="speaker">
            Anf. 156 IBRAHIM BAYLAN (s) replik:
          </note>
          <note>
            Fru talman! Det är rörande att höra hur regeringen känner oro
            för vårt eventuella samarbete med Miljöpartiet och Vänsterpartiet.
            Jag kan bara påminna om att nuvarande majoritetspartier under
            tiden i opposition aldrig lade fram några infrastrukturmotioner
            tillsammans, utan var för sig. Det var i opposition. Det är ingenting
            ovanligt, men nu anklagar du oss för att vi går fram med var sin
            motion.
          </note>
          <note>
            Åsa Torstensson undrar vad vi har för politik. Hon lyssnade inte
            på mitt anförande där jag ju redogjorde för att vi behöver både
            vägar och järnvägar i vårt land. Men tyngdpunkten hos oss ligger
            på järnvägen, för vi måste höja kapaciteten för person- och godstrafik.
            Hon kan alltid läsa vår infrastrukturmotion, om hon inte ids lyssna
            i kammaren när hon till och med sitter här.
          </note>
          <note>
            Min fråga handlar om det miljövänliga. Stödet till kollektivtrafiken
            dras in i regeringens politik, och samtidigt höjs banavgifterna
            på järnvägen. Båda dessa åtgärder kommer att göra det dyrare för
            resenärer på tåget och i kollektivtrafiken. Varför vill regeringen
            göra det dyrare att använda sig av det som är miljövänligt?
          </note>
          <note type="speaker">
            Anf. 157 Statsrådet ÅSA TORSTENSSON (c) replik:
          </note>
          <note>
            Fru talman! Jag ska vara jättetydlig. Jag är inte orolig för
            oppositionen. Jag tycker bara att oppositionen bör tala om för
            de tittare runt om i landet i Göteborg, i Kalmar, i Dalsland som
            är intresserade av att få veta vilka vägar som inte ska byggas
            med anledning av att ni krokar arm med Miljöpartiet. Karin Svensson
            Smith har tydligt sagt att man inte ville lägga en krona på några
            nya vägar. Jag tycker att det är bara rimligt att skapa möjligheten
            för er att inför tv-tittarna redogöra för det.
          </note>
          <note>
            Dessutom vill jag tydliggöra att vi är väl införstådda med vilken
            situation som järnvägsresenärerna står inför. Det är därför som
            vi lägger 1 miljard kronor på att förbättra spåren i och kring
            de största städerna. Det är där som den spårbundna kollektivtrafiken
            finns. Det är på det sättet som staten tar ansvar för en bra och
            effektiv kollektivtrafik.
          </note>
          <note type="speaker">
            Anf. 158 IBRAHIM BAYLAN (s) replik:
          </note>
          <note>
            Fru talman! Jag har sällan varit med om ett statsråd som har
            så svårt att svara på en rak fråga. Regeringen lägger fram en
            proposition som gör att man ser framför sig att banavgifterna
            på järnvägen höjs. Dessutom föreslås att det så kallade vagnstödet
            till länshuvudmännen och till dem som kör kollektivtrafik ska
            dras in. Det logiska är att det blir dyrare att åka tåg respektive
            kollektivt.
          </note>
          <note>
            Min konkreta fråga är: Varför vill regeringen göra det dyrare
            att använda sig av kollektivtrafik och tåg som vi vet relativt
            sett är mer miljövänliga än till exempel vägtrafiken när det gäller
            personbilar eller godstrafiken på vägar? Varför vill regeringen
            göra det dyrare att åka kollektivt och åka på järnvägen?
          </note>
          <note type="speaker">
            Anf. 159 Statsrådet ÅSA TORSTENSSON (c) replik:
          </note>
          <note>
            Fru talman! Det dyraste för den enskilda resenären är att inte
            komma i tid. Det är den situationen som människor befinner sig
            i i dag eftersom ni har avstått från att tillföra tillräckliga
            resurser för till exempel den spårbundna trafiken. Kraftsamling
            Stockholm har skapat mycket bättre förutsättningar och mycket
            fler nöjda resenärer under de senaste två åren på grund av att
            vi har tillfört mer resurser till Banverket.
          </note>
          <note>
            Jag är mycket öppen för att hitta en differentiering av banavgifterna
            just som ett styrmedel. Vi har järnvägar i det här landet som
            det inte är ett speciellt hårt tryck på. I delar av det här landet
            finns det ytterligare kapacitet i järnvägsinfrastrukturen att
            nyttja. Då är det rimligt att vi prövar möjligheten med differentierade
            banavgifter så att vi kan styra godset till rätt del av järnvägsinfrastrukturen.
            Det är ett mycket enkelt sätt att nyttja kapaciteten på ett bättre
            sätt än i dag.
          </note>
          <note type="speaker">
            Anf. 160 PETER PEDERSEN (v) replik:
          </note>
          <note>
            Fru talman! Infrastrukturministern använder sig av de billiga
            knepen att försöka låtsas som om vi inte finansierar våra förslag.
            Jag ställer gärna upp på en tre, fem eller sex timmar lång diskussion
            eller debatt med infrastrukturministern så att vi kan reda ut
            dessa begrepp. Jag hävdar att vi finansierar våra förslag.
          </note>
          <note>
            Vi har en investeringsbudget. Vi finansierar järnvägsutbyggnaden
            precis på samma sätt som en industri, ett företag eller en kommun
            brukar finansiera sina investeringar. Min fråga är fortfarande:
            Varför anses det vara oansvarigt eller vara bristfälligt ekonomiskt
            sinnelag om man gör det i staten medan det är den främsta religionen
            när det gäller hur en kommun eller ett företag gör sina investeringar?
          </note>
          <note>
            Jag skulle vilja att infrastrukturministern definierar vad hon
            menar med full finansiering. Jag hävdar att alla förslag från
            den före detta majoriteten finansierades därför att vi finansierade
            via anslag varje år. Men just på grund av att vi gjorde det drog
            det ut på tiden och de blev dyrare. Då puttas några objekt bort
            i slutändan. Det är exakt detta synsätt som vi vill komma bort
            från. Men vi hade exakt samma finansieringsgrad då som ni anser
            att ni har nu. Om vi inte hade det vill jag att ministern ska
            lägga fram korten och bevisa att så inte är fallet. En planeringsram
            är inte samma sak som en budget som är finansierad.
          </note>
          <note type="speaker">
            Anf. 161 Statsrådet ÅSA TORSTENSSON (c) replik:
          </note>
          <note>
            Fru talman! Jag säger ingenting om oansvarighet. Jag säger bara
            att det är rimligt att Peter Pedersen talar om med vem han ska
            göra järnvägsinvesteringar på dessa nivåer med en separat investeringsbudget.
            Kom tillbaka tillsammans med Thomas Östros och beskriv om det
            är på det sättet som vänsteralliansen ska finansiera järnvägsinfrastruktur.
          </note>
          <note>
            Det som jag sade var till Ibrahim Baylan som trots skattechocker
            för löntagare inte mäktar med att med finansiering över ordinarie
            budget just komma till rätta med infrastrukturen utan man skjuter
            fortfarande fakturan framför sig.
          </note>
          <note>
            Jag återkommer till den infrastrukturproposition som mycket tydligt
            var ofinansierad, vilket också står i propositionen. Ni hade inte
            någon lösning på hur ni skulle finansiera detta. Det är resultatet
            av detta som vi har i dag med ofinansierade löften som många är
            frustrerade över runt omkring i landet.
          </note>
          <note type="speaker">
            Anf. 162 PETER PEDERSEN (v) replik:
          </note>
          <note>
            Fru talman! Det verkar tyvärr vara en utbredd plåga inom den
            nuvarande regeringen att man inte riktigt vet hur det svenska
            budgetsystemet fungerar eller vad som menas med utgiftstak och
            så vidare.
          </note>
          <note>
            Jag kan bara konstatera att ni lägger fram budgetar nu, precis
            som de tidigare majoriteterna har gjort, enligt den lag som vi
            har. Man anslår pengar varje år som fördelas på de olika utgiftsområdena.
            Det finns ingen skillnad där mellan den nuvarande regeringen och
            den tidigare. Det är bara något slags dimridåer som ni försöker
            lägga ut.
          </note>
          <note>
            Med facit i hand går förhoppningsvis nästa majoritet in på en
            ny linje jag hoppas det och jobbar för det och kan säga: Varför
            finansierade inte ni alla de fina löften som ni gav?
          </note>
          <note>
            Jag tycker att ni ska börja titta framåt och inte bara slänga
            saker bakåt. Ni finansierar inte era förslag. Vi vet först med
            facit i hand om ni har levt upp till era löften om att tyvärr
            framför allt bygga vägar. Jag hoppas att ni inte lyckas där. Men
            ni lovar en massa.
          </note>
          <note>
            Men med facit i hand kommer vi att kunna ha exakt samma kritik
            som ni nu har mot oss. En planeringsram är inte detsamma som en
            full finansiering. Det är ungefär som att ha en önskelista, om
            man ska använda den kritik som ni använder.
          </note>
          <note type="speaker">
            Anf. 163 Statsrådet ÅSA TORSTENSSON (c) replik:
          </note>
          <note>
            Fru talman! Nej, jag tittar inte bakåt. Det behöver jag inte
            göra för det är en verklighet här och nu. Ni har inte finansierat
            era löften. Ni har åkt runt tillsammans med Socialdemokraterna
            och tagit spadtag utan att ha en ekonomisk ram för de olika projekten.
            Där behöver jag inte titta bakåt i tiden. Det är bara att åka
            runt i landet.
          </note>
          <note>
            Peter Pedersen, vi har en nivåhöjning fram till 2021. Det går
            nu ut en ram till regionerna som de har att förhålla sig till
            och utifrån den ramen göra prioriteringar. Det löser inte alla
            problem, och det är jag den första att erkänna, för det är oerhört
            stora behov runt omkring i alla delar av landet. Men nu gäller
            det att hitta rätt prioriteringar för att skapa säkerhet och trygghet
            när det gäller jobben i alla delar av landet.
          </note>
          <note type="speaker">
            Anf. 164 KARIN SVENSSON SMITH (mp) replik:
          </note>
          <note>
            Fru talman! Jag skulle vilja ta upp resenärsperspektivet. Det
            står så fint i propositionen att man utgår från det. Men det som
            resenärer vill är att resa klimatvänligt. Fler och fler inser
            att de inte vill belasta vare sig klimatet eller luften med mer
            biltrafik utan åka mer kollektivt.
          </note>
          <note>
            Västtrafik står i begrepp att göra beställningar på 2,2 miljarder.
            Skånetrafiken vill beställa 49 nya tåg. SL har bestämt sig för
            att försöka satsa på spårvagnar. Busslinje 4 tar varje dag lika
            många resenärer som SJ. Hur ska de ha råd att göra detta när staten
            drar undan mattan för alla dessa finansieringar? Det är det som
            man gör när man tar bort bidraget till rullande materiel.
          </note>
          <note>
            Vi har det jättetrångt i storstadsområdena. Folk kommer inte
            med tågen, och man får stå när man åker om man kommer med. Varför
            vill ni göra det sämre för resenärerna?
          </note>
          <note type="speaker">
            Anf. 165 Statsrådet ÅSA TORSTENSSON (c) replik:
          </note>
          <note>
            Fru talman! Karin Svensson Smith och jag är helt överens om att
            det är dags att ha resenären, användaren, i fokus. Där har det
            varit stora brister.
          </note>
          <note>
            Däremot är vi inte överens om statens roll i detta. Staten ska
            se till att skapa en trygg och säker infrastruktur på järnvägssidan
            och på vägsidan eftersom kollektivtrafiken i Sverige behöver bra
            och säkra vägar likaväl som bra och trygg järnvägsinfrastruktur.
            Det är därför som det här och nu läggs stora resurser på järnvägsinfrastrukturen.
            Det är här och nu som det är frustrerande för kollektivtrafikresande.
            Människor måste vilja släppa ratten och åka spårbunden kollektivtrafik
            eller buss.
          </note>
          <note>
            Däremot har vi en mycket tydlig ansvarsfördelning när det gäller
            de lokala och regionala trafikhuvudmännens ansvar för svensk kollektivtrafik.
          </note>
          <note type="speaker">
            Anf. 166 KARIN SVENSSON SMITH (mp) replik:
          </note>
          <note>
            Fru talman! Under den rödgröna majoritetens tid inrättade vi
            ett vagnbidrag. 4,5 miljarder avsatte vi för att man skulle kunna
            köpa fler tåg. Dessa tåg finns och rullar nu i trafiken hos SL,
            Västtrafik och Skånetrafiken. Det hade varit hälften så många
            om vi inte hade gjort detta.
          </note>
          <note>
            Nu undrar dessa regioner hur de ska klara detta framöver. Den
            här regeringen sade inte att man inte tog klimathotet på allvar.
            Man sade att man tog det på allvar. Varför ska man halvera möjligheterna
            att köpa in materiel för att folk ska kunna få plats i kollektivtrafiken?
          </note>
          <note>
            Jag skulle också vilja att Åsa Torstensson berättar för oss här
            och för tittarna varför det bara är de som är dömda för rattfylleri
            som ska ha alkolås. Varför går man inte in med en fullskaleansökan
            till EU och säger att vi behöver alkolås i alla nya bilar? Det
            är inte rimligt att någon ska behöva omkomma på vägen på grund
            av att föraren är berusad. Varför begränsar man alkolåsen till
            dem som redan har begått ett brott och upptäckts?
          </note>
          <note type="speaker">
            Anf. 167 Statsrådet ÅSA TORSTENSSON (c) replik:
          </note>
          <note>
            Fru talman! I diskussionen om kollektivtrafiken är det viktigt
            att ställa frågan: Varför måste man äga ett fordon? Jag tycker
            inte alls att det är självklart att staten ska lägga resurser
            på inköp av fordon. Det kan finnas en lämplig marknad där man
            leasar fordon. Det är sådant som Karin Svensson Smith och vänsteralliansen
            naturligtvis inte finner i sin vardag. Jag kan därför mycket tydligt
            säga att det finns andra aspekter på detta.
          </note>
          <note>
            Det är mycket tydligt att statens roll är att ha en bra, trygg
            och säker infrastruktur och att se över ett regelsystem som skapar
            bättre kollektivtrafik för 2000-talets resenärer.
          </note>
          <note>
            Utredningen om alkolås är nu ute på remiss. Jag förväntar mig
            att kunna gå vidare med den nästa år.
          </note>
          <note type="speaker">
            Anf. 168 CHRISTER ENGELHARDT (s) replik:
          </note>
          <note>
            Fru talman! Angående Gotlandstillägget skriver regeringen i propositionen:
            Regeringens avsikt är att inom ramen för åtgärdsplaneringen eller
            på annat sätt hitta en lösning. Min fråga blir då: Åtgärdsplaneringen
            när då? Och vad betyder eller på annat sätt hitta en lösning?
          </note>
          <note>
            Jag skulle också vilja ställa en fråga om vägpris inom Gotlandstrafiken.
            Där svarade infrastrukturministern på en skriftlig fråga från
            mig att det inte fanns utrymme för detta inom de kommande åren.
            Då skulle jag vilja fråga statsrådet: När man nu lägger fram en
            infrastrukturproposition som sträcker sig fram till 2021, varför
            nämner man ingenting om detta i propositionen?
          </note>
          <note type="speaker">
            Anf. 169 Statsrådet ÅSA TORSTENSSON (c) replik:
          </note>
          <note>
            Fru talman! Jag kan passa på att förklara. I dagsläget har regeringen
            lämnat en inriktningsproposition vad gäller infrastrukturplanering
            fram till 2021. Den går nu ut till alla regioner och verk för
            hantering utifrån de ramar som ges efter att riksdagen har fattat
            beslut. Där lämnar man förslag på vad som ska åtgärdas. Dessa
            förs tillbaka till regeringen, och vid årsskiftet 2009/10 återkommer
            regeringen med konkreta beslut och åtgärdsplaner. Då kommer alltså
            de riktiga besluten om vilka delar av väg- och järnvägsinfrastrukturen
            som ska prioriteras, precis motsvarande det som nu gjordes i närtidssatsningen.
          </note>
          <note type="speaker">
            Anf. 170 CHRISTER ENGELHARDT (s) replik:
          </note>
          <note>
            Fru talman! Det var en liten redovisning av hur åtgärdsplanearbetet
            går till. Frågan är ändå när man i så fall tänker återkomma med
            ett svar i frågan om Gotlandstillägget. Frågan vad det betyder
            att på annat sätt hitta en lösning fick jag väl inte heller något
            direkt svar på.
          </note>
          <note>
            När det gäller vägprisfrågan, som man inte nämner någonting om
            i infrastrukturpropositionen trots att man i ett svar till mig
            har sagt att detta är något man inte kommer att kunna finansiera
            eller hitta en lösning på inom de kommande åren, skulle jag ändå
            vilja fråga: Varför nämner man ingenting om detta i infrastrukturpropositionen,
            som ändå sträcker sig till 2021? Vore det inte åtminstone lämpligt
            att skriva, som statsrådet redogjorde för tidigare här, att man
            har olika utredningar på gång? Kanske kunde man sätta till en
            utredning som kunde ta reda på vad vägpris innebär, vad det skulle
            kosta och hur det i så fall skulle finansieras.
          </note>
          <note type="speaker">
            Anf. 171 Statsrådet ÅSA TORSTENSSON (c) replik:
          </note>
          <note>
            Fru talman! Jag ville förtydliga detta med åtgärdsplanerna eftersom
            frågeställningen trots allt var varför vi hänvisar till åtgärdsplaneringen.
            Då är det rimligt att jag ger detta svar tillbaka. Det kommer
            som en del av det som ligger hos regionerna och verken och är
            deras ansvar. Det är därför Gotland självt ska vara involverat
            i detta.
          </note>
          <note>
            Just eftersom detta inte står med i infrastrukturpropositionen
            har vi i dagsläget inte valt att gå vidare med vägprisfrågan.
            Därmed är den inte död generellt sett, men den finns inte i ett
            aktivt arbete på departementet.
          </note>
          <note type="speaker">
            Anf. 172 CHRISTINA AXELSSON (s) replik:
          </note>
          <note>
            Fru talman! Det är härligt med de allmänpolitiska debatterna,
            för då får man chansen att vara lite lokalpatriot. Eftersom jag
            kommer från den vackra region där vi är nu, Stockholms län, vill
            jag väcka en liten fundering: Vad har den moderatledda regeringen
            med sin transportpolitik haft för påverkan på vardagen för stockholmarna?
          </note>
          <note>
            Faktum är att det har hänt ganska mycket. Det har blivit dyrare
            att åka med kollektivtrafiken, och vi har just hört av vår infrastrukturminister
            att det kommer att bli ännu dyrare att åka i Stockholm. Utformningen
            av trängselskatten har gjort att trängseln fortsätter men att
            folk betalar. Byggandet av Citybanan har man fördröjt med nästan
            ett år. Dessutom har vi ingen aning om vad som händer med de överenskommelser
            som har gjorts i den här regionen rörande viktiga trafikinsatser.
          </note>
          <note>
            Nu vill jag höra ministern ge svar: Vad kommer det att bli för
            positivt för oss som bor här?
          </note>
          <note type="speaker">
            Anf. 173 Statsrådet ÅSA TORSTENSSON (c) replik:
          </note>
          <note>
            Fru talman! Tack för den frågan, Christina Axelsson! Ni har nöjdare
            resenärer än vad ni haft på två år, trots att kollektivtrafikpriset
            har höjts. Det är fler som åker med kollektivtrafiken än vad det
            varit tidigare under socialdemokratisk regering. Är det inte skönt
            att vara stockholmare då?
          </note>
          <note type="speaker">
            Anf. 174 CHRISTINA AXELSSON (s) replik:
          </note>
          <note>
            Fru talman! Återigen får vi ett svar som inte är något svar utan
            ett icke-svar. Vad händer med de prioriteringar som vi har kommit
            överens om i regionen inom ramen för En bättre sits? Vi hade också
            en förhandlingsman som regeringen tillsatte. Vad hände med det?
            Hur mycket kostar det inte oss stockholmare att Citybanan har
            blivit fördröjd med ett år?
          </note>
          <note>
            Vi borde vara glada, säger infrastrukturminister Åsa Torstensson
            som antagligen åker bil till Regeringskansliet varje dag. Jag
            ska dock tala om att så glada är vi inte. Om man tittar i de undersökningar
            som gjorts av både Metro och City, de här gratistidningarna vi
            har som tittar lite extra på kollektivtrafiken, ser man att vi
            inte är så nöjda, i alla fall inte vi som åker med pendeln. Det
            är dock bra att ni har fortsatt satsningarna som vi började med
            den så kallade Marshallplanen.
          </note>
          <note>
            Nej, jag måste säga att jag tycker att den moderatledda regeringen
            för en Stockholmsfientlig politik.
          </note>
          <note type="speaker">
            Anf. 175 Statsrådet ÅSA TORSTENSSON (c) replik:
          </note>
          <note>
            Fru talman och kära tittare! Jag tror att många av tittarna åker
            med kollektivtrafiken i och kring Stockholm och kan se vad det
            har inneburit att vi har lagt nya resurser på Banverket och Kraftsamling
            Stockholm/Mälardalen. Vi har skapat bättre flöden med delaktighet
            av alla, inklusive Stockholms stad, länet och de kringliggande
            kommunerna. Detta har vi gjort just för att vi har satt pendlaren
            i fokus.
          </note>
          <note>
            Det hjälper inte att Christina Axelsson som oppositionspolitiker
            står här och är negativ. Den enskilde pendlaren ser skillnad sedan
            alliansregeringen tillträtt.
          </note>
          <note>
            Jag vill också säga till Christina Axelsson att jag går genom
            denna vackra stad till jobbet varje dag.
          </note>
          <note type="speaker">
            Anf. 176 EVA-LENA JANSSON (s) replik:
          </note>
          <note>
            Fru talman! Jag hörde att statsrådet nämnde nollvisionen, som
            handlar om noll döda i trafiken. Men det verkar också vara lika
            med noll när det gäller satsningar på att nå denna vision. NTF
            är en frivilligorganisation som jobbar med trafiksäkerhet, och
            där drar regeringen ned stödet. I stället lägger man över detta
            på Vägverket. Man tar alltså bort satsningar på frivilligorganisationerna
            och menar att det är någon annan som ska pytsa ut pengarna. NTF
            håller nu sakta men säkert på att avvecklas. Hundratusentals timmars
            jobb med trafiksäkerhet håller sakta men säkert på att försvinna.
          </note>
          <note>
            Då blir min fråga till Åsa Torstensson: Vad är det för bra med
            en sådan nollvision?
          </note>
          <note type="speaker">
            Anf. 177 Statsrådet ÅSA TORSTENSSON (c) replik:
          </note>
          <note>
            Fru talman! Jag tror att det är viktigt att se visionen om noll
            döda i trafiken som ett ständigt pågående arbete. Oberoende av
            om vi är i högkonjunktur eller lågkonjunktur måste vi hitta nya
            sätt att nå trafikanterna eftersom det ständigt kommer nya generationer
            trafikanter. Det är därför vi har arbetat med bättre körskoleutbildning
            för att identifiera den enskilde individens roll när det gäller
            att inte ta risker. Det är därför vi nu går vidare med en lagstiftning
            om alkolås för rattfylleridömda om de önskar behålla körkortet.
            Det är också därför vi har ändrat hastighetsnivåerna här i landet,
            just i syfte att minska antalet döda i trafiken.
          </note>
          <note type="speaker">
            Anf. 178 EVA-LENA JANSSON (s) replik:
          </note>
          <note>
            Fru talman! Jag fick inget svar på frågan: Vad var poängen med
            att avrusta NTF? Vad var poängen med att få bort frivilligorganisationerna
            från jobbet med trafiksäkerhet? Jag förstår inte det.
          </note>
          <note>
            Jag anser att det är jätteviktigt med det jobb som frivilligorganisationerna
            gör tillsammans med NTF. Vi har fackförbund som jobbar med utbildning,
            skolor som agerar på olika sätt och idrottsorganisationer som
            hjälper till med trafiksäkerhet. Detta avrustar regeringen, och
            så pratar man om nollvision. Nollvisionen är alltså noll pengar
            till trafiksäkerhetsarbete. Jag förstår inte det. Varför tycker
            regeringen att det är viktigt med en sådan nollvision?
          </note>
          <note type="speaker">
            Anf. 179 Statsrådet ÅSA TORSTENSSON (c) replik:
          </note>
          <note>
            Fru talman! Eva-Lena Jansson blir inte mer trovärdig för att
            hon upprepar noll resurser till trafiksäkerhet, eftersom jag valde
            att tala om vikten av att ständigt genomföra åtgärder oberoende
            av konjunktur.
          </note>
          <note>
            NTF har lika stora möjligheter i dag som förra året att med bra,
            tydliga och riktade insatser erhålla bidrag. Men de är inte riktade
            direkt från den statliga budgeten. Däremot skapar det förutsättningar
            för en mångfald av aktörer. Sveriges motorcyklistorganisation
            ser ett stort intresse i att vara en aktör och kunna erhålla medel
            för att kunna nå sina grupper som ibland är väldigt svåra att
            nå.
          </note>
          <note type="speaker">
            Anf. 180 KRISTER ÖRNFJÄDER (s) replik:
          </note>
          <note>
            Fru talman! Jag har två frågor till statsrådet. En är föranledd
            av statsrådets inledning och har att göra med hur statsrådet egentligen
            räknar. Jag undrar helt enkelt: Hur får statsrådet ihop argumenteringen,
            där hon först påstår att vår satsning som vi gjorde på väg 45
            var ofinansierad, när hon i nästa mening säger att vi tog pengarna
            från väg E 22 och flyttade dem till väg 45? Är inte statsrådet
            väl medveten om att båda sakerna var finansierade på precis det
            sättet att man flyttade pengarna. Precis som har sagts tidigare
            här i diskussionen använder ni precis samma budgetsystem.
          </note>
          <note>
            Jag en fråga till. I alla interpellationer och frågor som jag
            har ställt om Tjustbanan och Stångådalsbanan har det sagts att
            de skulle vara med i infrastrukturpropositionen. Var är de?
          </note>
          <note type="speaker">
            Anf. 181 Statsrådet ÅSA TORSTENSSON (c) replik:
          </note>
          <note>
            Fru talman! Det var nog helt rätt det som jag sade om finansieringen
            av väg E 45. Det räckte naturligtvis inte att ni plockade från
            13 olika projekt runt omkring i landet till väg E 45. Den var
            fortfarande inte finansierad. Därför tillför regeringen nu, tillsammans
            med den stora satsningen i Västsverige, 700 miljoner till E 45
            så att den kan byggas klar.
          </note>
          <note>
            Krister Örnfjäder, det hjälpte inte med 13 olika projekt runt
            omkring i landet. Väg E 45 blev ändå inte finansierad, och det
            är ett faktum.
          </note>
          <note type="speaker">
            Anf. 182 KRISTER ÖRNFJÄDER (s) replik:
          </note>
          <note>
            Fru talman! Det hör till saken att det var för fyra år sedan.
            Sedan dess har man haft en inflation på i storleksordningen 20
            procent inom Vägverket respektive Banverket. Statsrådet kommer
            nog också att uppleva att inflationen till stor del kommer att
            äta upp de medel som man avsätter vid ett givet tillfälle, precis
            på samma sätt som den kommer att påverka den budget som ni nu
            lägger fram. Det är inget speciellt konstigt.
          </note>
          <note>
            Nästa fråga var Stångådalsbanan och Tjustbanan. Jag har interpellerat
            ett antal gånger. Jag har en hög här med interpellationer och
            frågor respektive debattinlägg från förra allmänpolitiska debatten,
            och hela tiden har jag fått svaret att de ska komma i samband
            med infrastrukturpropositionen. Jag har försökt att hitta någonting
            någonstans som säger någonting om Tjustbanan och Stångådalsbanan
            i infrastrukturpropositionen. Vart har de tagit vägen?
          </note>
          <note type="speaker">
            Anf. 183 Statsrådet ÅSA TORSTENSSON (c) replik:
          </note>
          <note>
            Fru talman! Jag är mycket medveten om att det sker fördyringar
            av stora projekt. Därför vidtar vi åtgärder för att kunna styra
            upp projekten och ha koll på ekonomin. Jag tror att det är oerhört
            avgörande. Men inte desto mindre var E 45 inte fullständigt finansierad.
          </note>
          <note>
            Mycket riktigt har vi haft ett antal debatter om ett antal lågtrafikerade
            banor. Det finns ett kapitel i budgetpropositionen om lågtrafikerade
            banor och vikten av att de finns med i den regionala prioriteringen
            och att de sätts in i sitt sammanhang i arbetsmarknadsregioner
            för att kunna stärkas i sin funktion. Det handlar också om att
            de lågtrafikerade banorna ska ingå i ett trafiksystem som förhoppningsvis
            stärker dem, så de finns i allra högsta grad med.
          </note>
          <note>
            Men tillbaka till din konkreta fråga, en fråga som också Peter
            Pedersen ställde, om var de konkreta exemplen finns. Det finns
            inga konkreta objekt i inriktningspropositionen. De återkommer
            vi med när regionerna har arbetat och åtgärdsplanen fastställts
            vid årsskiftet 2009/10.
          </note>
          <note type="speaker">
            Anf. 184 MALIN LÖFSJÖGÅRD (m):
          </note>
          <note>
            Fru talman! Alliansregeringens övergripande mål är att bryta
            utanförskapet genom fler jobb i fler och växande företag. Väl
            fungerande kommunikationer är en av grundförutsättningarna för
            att lyckas med detta, för att kunna ta sig till arbetet samt för
            att kunna driva och utveckla företag. Men väl fungerande kommunikationer
            och transporter kräver en väl fungerande infrastruktur. Vi måste
            bygga smarta system där de olika transportslagen samverkar och
            med ett utökat miljöfokus på både person- och godstransporter.
          </note>
          <note>
            Fru talman! Infrastruktur som vägar, broar, spår med mera är
            något som många gånger tas för givet. Den där bron eller vägen
            har ju alltid funnits där och kommer alltid att finnas där, eller?
          </note>
          <note>
            På många håll i vårt land har vi infrastruktur som byggdes för
            länge sedan, som nu trafikeras av betydligt större trafikmängder
            än vad som var dimensionerat. Men även infrastruktur, till exempel
            en väg, åldras och behöver underhållas även om den inte slits
            så mycket av trafiken. När det till exempel gäller underhåll av
            en bro är det viktigt att åtgärder utförs vid rätt tid. Skjuter
            vi upp underhållsinsatserna riskerar vi inte bara själva konstruktionen,
            utan kostnaderna skenar. Att senarelägga underhållet av en bro
            bara några år innebär att kostnaderna för åtgärderna ökar minst
            fem gånger, kanske mer. Det är våra medborgares skattepengar vi
            pratar om, skattepengar som måste användas optimalt.
          </note>
          <note>
            Fru talman! Betydelsen av en väl fungerande infrastruktur är
            en grundförutsättning för att vårt samhälles alla olika funktioner
            ska kunna fungera. Utan infrastruktur kommer vi inte till arbetet,
            skolan eller dagis. Ambulansen kan inte ta sig fram snabbt och
            smidigt till sjukhuset så att sjuka kan få vård. Vi måste höja
            statusen på infrastrukturen i vårt land.
          </note>
          <note>
            Jag tänkte dra en parallell till sophämtning. I Sverige är det
            något som för det mesta fungerar bra. Sophämtningen finns bara
            där. Varje vecka töms mitt sopkärl, och det är inte mer med det
            till den dag sopkärlet inte töms. Då blir det kaos och panik.
            Så är det ibland med infrastrukturen. Den är någonting som vi
            tar för givet. Den finns bara där och ska fungera.
          </note>
          <note>
            Jag bor och arbetar i Stockholmsregionen, men det jag nu berättar
            om är inget unikt för vår region. Det finns många ute i vårt land,
            både i tätort och i glesbygd, som kan berätta om liknande situationer
            som är specifika för just deras region och väldigt viktiga för
            dem som bor där.
          </note>
          <note>
            Stockholmsregionens befolkning har de senaste 15 åren vuxit med
            ca 250 000 personer. Det motsvarar i storlek ett Malmö som har
            flyttat hit. Fram till 2030 förväntas regionen växa ytterligare
            med så mycket som en halv miljon människor. Men infrastrukturen
            i Stockholm har inte vuxit i takt med befolkningen eller ekonomin.
            Det riskerar att allvarligt hämma tillväxten och påverka inte
            bara Stockholms ekonomi utan hela Sveriges ekonomi. Man beräknar
            att varje pendlare i Stockholmsområdet förlorar sammanlagt en
            arbetsvecka per år på grund av köer och förseningar i transportsystemet.
          </note>
          <note>
            Hur sårbar Stockholms infrastruktur är fick vi bevis på när Essingeleden
            kördes på för några år sedan. Vi var nog också många som höll
            andan och fruktade det värsta när Tranebergsbron stängdes av tillfälligt
            i söndags.
          </note>
          <note>
            Fru talman! Ska Sverige kunna utvecklas och visa fortsatt tillväxt,
            viktiga faktorer för att kunna bygga framtidens välfärd, måste
            vi se till att säkra framtidens infrastruktur. För att rusta infrastrukturen
            och möta den klimatutmaning som redan är här måste vi arbeta på
            många fronter.
          </note>
          <note>
            Vi behöver en regering som alliansregeringen och politiker som
            tar frågan på största allvar. Det finns inga enkla lösningar.
            Vi måste arbeta långsiktigt med infrastrukturplaner med klar och
            tydlig finansiering och med fokus på människor och företag och
            den klimatutmaning som vi har framför oss.
          </note>
          <note>
            Vi politiker har ett ansvar. Vi måste sluta att tänka bara en
            mandatperiod framåt. Det gäller alla partier. Tyvärr gör alltför
            många det. Det handlar om omvalsstrategi. Vi politiker måste ta
            vårt ansvar. Vi måste våga fatta beslut. Vi vet hur lång tid det
            har tagit att komma fram till en lösning för Stockholm. Det är
            något som borde ha varit på plats för länge sedan.
          </note>
          <note>
            Våra ansvariga myndigheter, Vägverket, Banverket med flera måste
            se till långsiktiga lösningar, metoder och byggnadssätt som på
            bästa sätt utnyttjar varje satsad skattekrona. Samhällsekonomisk
            effektivitet och livscykelkostnad måste vara ledord, till exempel
            vid val av material. När det gäller vägarna är det traditionsenligt
            så att investeringskostnaderna har varit avgörande vid val av
            beläggningsmaterial, men det kan ju löna sig ekonomiskt och miljömässigt
            att satsa på mer slitstarka men kanske dyrare material som kräver
            betydligt mindre underhåll under sin livslängd. Anläggningsbranschen
            måste utvecklas och gamla traditioner brytas.
          </note>
          <note>
            Fru talman! Klimatutmaningen är oerhört viktig för framtidens
            infrastruktur, men vi löser inte problemet genom att bara satsa
            på utbyggnaden av spår. Vi måste arbeta med hela transportsystem
            och inte minst fordonen. Framtidens infrastruktur måste underlätta
            för människor att åka kollektivt och gods att transporteras på
            bästa sätt ur miljösynpunkt. I dag går 80 procent av Sveriges
            kollektivtrafik på väg. Det säger sig självt att vi inte kan bygga
            spår överallt, utan vi måste satsa även på vägarna. Hur ska vi
            annars få hela Sverige att fungera?
          </note>
          <note>
            Vi måste arbeta mer med forskning och utveckling för att på bästa
            och effektivaste sätt bygga framtidens infrastruktur och de fordon
            som kommer att trafikera våra olika trafiksystem i framtiden.
          </note>
          <note>
            Fru talman! Vi moderater och alliansen återupprättar trovärdigheten
            i trafikpolitiken genom en ny, realistisk infrastrukturplan och
            närtidssatsningar. Vi är eniga. Vi ser till helheten, hela transportsystemet,
            klimatutmaningen, människors och företags vardag, den långsiktiga
            planeringen och hållbarheten.
          </note>
          <note>
            Fru talman! Vi i alliansen arbetar för en bättre framtid för
            infrastrukturen i hela Sverige.
          </note>
          <note type="speaker">
            Anf. 185 IBRAHIM BAYLAN (s) replik:
          </note>
          <note>
            Fru talman! Under den förra mandatperioden infördes på försök
            en trängselskatt i Stockholm för att försöka minska trängseln
            och samtidigt kunna göra stora investeringar för att öka tillgänglighet
            och framkomlighet för kollektivtrafiken. Detta var ett försök
            som sedan gick till folkomröstning med resultatet att invånarna
            i Stockholm sade ja. Man sade också ja till att de resurser som
            trängselskatten drar in skulle användas till vägar och kollektivtrafik
            i Stockholmsregionen.
          </note>
          <note>
            Den här regeringen, som ursprungligen var emot hela idén men
            som sedan naturligtvis vände när det blev en succé, har under
            senare år svikit folkomröstningens resultat genom att använda
            de resurser som dras in via trängselskatten endast till vägar.
            Ingenting går till kollektivtrafiken i Stockholmsregionen.
          </note>
          <note>
            Min fråga är: Varför sviker den moderatledda regeringen folkomröstningsresultatet
            i Stockholm när det gäller trängselskatten?
          </note>
          <note type="speaker">
            Anf. 186 MALIN LÖFSJÖGÅRD (m) replik:
          </note>
          <note>
            Fru talman! Trängselskatten är ett system som finns, och då får
            vi utgå från det läget. Det är väldigt viktigt att vi satsar på
            kollektivtrafiken i Stockholm. Vi måste få stockholmarna att åka
            kollektivt än mer än vad man gör i dag. Vi har sagt att pengarna
            från trängselskatten ska satsas på till exempel Förbifart Stockholm.
            Det är också ett sätt att satsa på kollektivtrafiken. Jag sade
            nyss att en väldigt stor andel av kollektivtrafiken faktiskt går
            på väg. Det gör den också i Stockholm.
          </note>
          <note>
            När vi bygger Förbifart Stockholm kommer vi att kunna knyta ihop
            de södra och norra delarna av Stockholm på ett helt annat sätt.
            Vi vet att det kommer att gå väldigt mycket kollektivtrafik där
            bussar. Det är väldigt viktigt att vi satsar på detta och att
            vi kan genomföra Förbifart Stockholm så snart som möjligt.
          </note>
          <note type="speaker">
            Anf. 187 IBRAHIM BAYLAN (s) replik:
          </note>
          <note>
            Fru talman! Det är pinsamt att behöva rätta till uppgifter från
            en stockholmare om trafiken i Stockholm. Tunnelbanan och spårvagnarna
            här tar mer än vad bussarna i Stockholmsregionen gör.
          </note>
          <note>
            Min fråga var: Varför sviker man folkomröstningsresultatet? Stockholmarna
            röstade ju för att man skulle permanenta försöket, vilket den
            borgerliga majoriteten senare också röstade för i kammaren. Man
            röstade för att ha trängselskatten och att resurserna skulle användas
            både till kollektivtrafik och till vägar. Då är min fråga: Varför
            sviker man det resultatet? Det var den första frågan.
          </note>
          <note>
            Den andra gäller det som står i infrastrukturpropositionen om
            det arbete som har genomförts för att på lång sikt lösa de trafikproblem
            som finns i Stockholm. Det är väldigt diffusa besked om vad som
            ska hända med detta resultat som kommer i regeringens infrastrukturproposition.
            Jag vill fråga Malin Löfsjögård, som representant för Moderaterna
            från den här regionen, om ni inte är besvikna över att det inte
            händer så mycket mer av allt det goda arbete som lades ned över
            blockgränserna för att ta fram prioriteringar för att lösa Stockholmstrafikens
            problem.
          </note>
          <note type="speaker">
            Anf. 188 MALIN LÖFSJÖGÅRD (m) replik:
          </note>
          <note>
            Fru talman! Äntligen blev det en förhandling om Stockholm och
            den framtida infrastrukturen och transportsystemet. Det var verkligen
            på tiden tycker jag. Min kritik gäller alla partier. Det här borde
            man ha kommit överens om mycket tidigare. Då hade vi nog haft
            ett helt annat system på plats i dag.
          </note>
          <note>
            Jag vill också påminna om att det som var bra med förhandlingen
            var att det blev en blocköverskridande överenskommelse, men tyvärr
            valde Socialdemokraterna att inte ställa sig bakom hela skrivningen
            om Stockholmsförhandlingen. Det tycker jag är väldigt tråkigt.
          </note>
          <note>
            När det gäller infrastrukturpropositionen vill jag säga att det
            nu går uppdrag, och det kommer direktiv från regeringen, till
            verken och regionerna att ta fram åtgärdsplaner. De skrivningar
            som finns om Stockholm nämner just problematiken med storstadsområdet.
            Vi har en trafiksituation och ett system som har gått i taket.
            Vi måste göra kraftiga insatser. Det ska komma fram i åtgärdsplanering,
            och där kommer jag att jobba väldigt hårt för att det ska komma
            stockholmarna till del.
          </note>
          <note type="speaker">
            Anf. 189 CHRISTINA AXELSSON (s) replik:
          </note>
          <note>
            Fru talman! Jag kan ta vid där Ibrahim Baylan slutade. Prioriteringarna
            är ju gjorda. Vi var överens om prioriteringarna, och vi har varit
            överens om dem. Den här uppgörelsen som kom i december 2007 var
            faktiskt inte den första blocköverskridande uppgörelsen som kom
            till stånd.
          </note>
          <note>
            Därför skulle jag vilja fråga: På vilket sätt kommer regeringen
            att ta hand om detta när man redan nu, i den här propositionen
            Framtidens resor och transporter , har dragit bort det statsbidrag
            som skulle möjliggöra för oss att köpa fler spårvagnar för att
            ha mer spårbunden trafik i den här regionen? Malin Löfsjögård
            måste ändå hålla med mig om att det behövs mer kollektivtrafik
            på spår här för att minska utsläppen i regionen.
          </note>
          <note type="speaker">
            Anf. 190 MALIN LÖFSJÖGÅRD (m) replik:
          </note>
          <note>
            Fru talman! Det är helt riktigt som Christina Axelsson säger,
            att vi måste få fler att åka kollektivt i Stockholmsregionen,
            och det gäller inte bara här utan i hela vårt land.
          </note>
          <note>
            Alliansen i landstinget har sedan valet 2006 satsat flera miljarder
            mer än den förra s-ledda majoriteten på just kollektivtrafiken
            i Stockholms län. Det har också gjort att vi har fler resenärer,
            fler nöjda resenärer och fler resenärer som köper månadskort.
            Det är en viktig uppgift för oss att få folk att åka kollektivt.
            Landstinget har också jobbat mycket för att få tågen och bussarna
            att gå i tid. Det är en viktig faktor.
          </note>
          <note type="speaker">
            Anf. 191 CHRISTINA AXELSSON (s) replik:
          </note>
          <note>
            Fru talman! Jag blir lite förvånad. Jag frågade inte om landstingets
            insatser. Jag frågade vad regeringen gör.
          </note>
          <note>
            Vår kollektivtrafik har hittills fått pengar från staten för
            att man ska kunna köpa in till exempel spårvagnar, som det har
            resonerats om här tidigare. Jag får väl fråga Malin Löfsjögård
            så här i stället: Vad tror du? Tror du att fler kommer att åka
            med kollektivtrafiken när den blir dyrare, när vi kanske inte
            kan bygga de här nya spåren beroende på att man inte få den medfinansieringen
            från staten och när banavgifterna kommer att höjas i vår region?
            Jag tror inte det, och det är därför jag säger att den moderatledda
            regeringen för en Stockholmsfientlig politik.
          </note>
          <note type="speaker">
            Anf. 192 MALIN LÖFSJÖGÅRD (m) replik:
          </note>
          <note>
            Fru talman! Jag tycker att det är rimligt att vi prövar differentierade
            banavgifter, som infrastrukturministern sade tidigare. Det är
            rimligt att vi använder banavgifterna som ett verktyg för att
            styra till exempel godstransporterna. Vi måste faktiskt utnyttja
            vårt järnvägsnät på ett bättre sätt än vad vi gör i dag.
          </note>
          <note>
            Kollektivtrafiken är ett lokalt ansvar. Jag tycker inte att det
            är statens uppgift att äga fordonen. Jag vet att vi har helt olika
            sätt att se på det här.
          </note>
          <note>
            Statens huvudansvar är att skapa bra och säker infrastruktur
            som ska finnas tillgänglig. Det gäller vägar, spår och annat.
          </note>
          <note type="speaker">
            Anf. 193 KRISTER ÖRNFJÄDER (s) replik:
          </note>
          <note>
            Fru talman! Malin Löfsjögård lämnade en kommentar som jag tyckte
            var rätt intressant: Man ska tänka längre än fyra år. Då undrar
            jag hur hon ställer sig till att man exempelvis har eget kapital
            respektive investeringsbudget för infrastruktur. Då kan man ju
            verka och tänka längre än fyra år.
          </note>
          <note>
            Hon pratar också om att man gör så mycket mer och står för så
            mycket mer. Det är ert sätt att planera trots att ni lever efter
            samma regelsystem som vi gör. Då undrar jag om ni nu, när ni lägger
            fast objekten i infrastrukturplaneringen, kommer att se till att
            de per automatik också blir inflationsuppräknade. Det är väl i
            så fall det enda sättet att garantera att det som ni kommer att
            bestämma 2009 kommer att gälla 2021.
          </note>
          <note type="speaker">
            Anf. 194 MALIN LÖFSJÖGÅRD (m) replik:
          </note>
          <note>
            Fru talman! En skillnad mellan vår proposition och hur Socialdemokraterna
            jobbade tidigare är att när Socialdemokraterna lade fram sin infrastrukturplan
            2004 var den underfinansierad med 60 miljarder. Man visste inte
            hur man skulle finansiera de objekten. Så har inte regeringen
            gjort när man lagt fram den proposition som riksdagen nu ska ställning
            till. Den är finansierad. Det är höjda anslag fram till 2021.
          </note>
          <note>
            Sedan finns det problem, och det är prisutvecklingen på material
            och arbete samt inflationshöjningar. Det är någonting som man
            hela tiden måste beakta i projekt. När man gör de här åtgärdsplanerna
            och förslagen nu måste man verkligen ta fram rimliga tidsplaner
            och rimliga kostnadsbedömningar. Det förutsätter jag att man gör,
            och det står också i infrastrukturpropositionen.
          </note>
          <note type="speaker">
            Anf. 195 KRISTER ÖRNFJÄDER (s) replik:
          </note>
          <note>
            Fru talman! Det tråkiga med det här är att det där ju inte är
            sant. Man lade visst fram en fullt finansierad plan 2004. Men
            man gjorde det utifrån att man skulle ta det ur driftsbudgeten,
            precis som allting annat precis som ni kommer att få bestämma
            i framtiden, åtminstone de närmaste två åren, om vi ska lägga
            pengar på infrastruktur, barnbidrag, höjda ersättningar för dem
            som är arbetslösa eller andra former av arbetsmarknadspolitiska
            åtgärder. Det är precis samma pengar och precis samma system.
          </note>
          <note>
            Vi vet lika lite nu hur det kommer att se ut om ett antal år
            som den regering gjorde som lade fram förslaget 2004. Det är den
            verklighet och den situation som man befinner sig i just då som
            bestämmer hur man ska göra. Pengarna läggs därför ut varje år
            utifrån den verklighet som man har i budgetläget år från år.
          </note>
          <note>
            Antingen försöker ni alltså vilseleda folk medvetet, eller också
            har ni inte en aning om hur det går till att lägga en budget.
          </note>
          <note type="speaker">
            Anf. 196 MALIN LÖFSJÖGÅRD (m) replik:
          </note>
          <note>
            Fru talman! Om nu planen från 2004 var fullt finansierad kan
            man faktiskt fråga sig hur Vägverket och Banverket i sin genomgång
            för inte så länge sedan kunde komma fram till att investeringarna
            släpade efter med 80 miljarder, 30 miljarder på vägsidan och 50
            miljarder på järnvägssidan. Eller har Vägverket och Banverket
            fel?
          </note>
          <note type="speaker">
            Anf. 197 KARIN SVENSSON SMITH (mp) replik:
          </note>
          <note>
            Fru talman! Jag måste ta Malin Löfsjögård ur en villfarelse.
            Det är ingen här som har föreslagit att staten ska äga fordonen
            i regionaltrafiken. Det vi har gjort från den rödgröna sidan är
            att vi gav ett 50-procentigt statsbidrag som möjliggjorde för
            SL, Skånetrafiken, Västtrafik och andra regionala bolag att köpa
            in vagnmateriel och få hälften betalt av staten. De äger vagnarna,
            och det ska de fortsätta göra, hoppas jag, om inte ni ändrar på
            det förhållandet.
          </note>
          <note>
            Problemet för resenärerna är att trafikhuvudmännen får mindre
            möjlighet att köpa mer när man nu behöver mer. Då undrar jag hur
            Malin Löfsjögård kan tycka att Stockholmarna ska ta det att fler
            blir stående på perrongerna, att SL:s majoritet inte kan realisera
            sitt förslag om att ha spårvagnslinje här därför att man varken
            kommer att ha råd att köpa in spårvagnar eller att lägga spår
            på grund av att ni inte har något utpekat uppdrag och dessutom
            tar bort bidraget till vagnmateriel.
          </note>
          <note type="speaker">
            Anf. 198 MALIN LÖFSJÖGÅRD (m) replik:
          </note>
          <note>
            Fru talman! Jag tycker återigen att vi ska gå tillbaka till vad
            statens roll och statens ansvar är. Jo, det viktigaste för staten
            när det gäller infrastruktur är att den ska skapa bra, trygg och
            säker infrastruktur. Det ska finnas vägar, spår och annat som
            man behöver. Kollektivtrafiken är ett lokalt ansvar.
          </note>
          <note>
            Jag tycker att det viktigaste för staten, om vi nu ska få ordning
            på den situation som vi i Sverige faktiskt befinner oss i när
            det gäller infrastrukturen, är att se till att infrastrukturen
            är i det skick den ska vara och att vi har infrastruktur där vi
            ska ha infrastruktur. Det måste staten koncentrera sig på.
          </note>
          <note type="speaker">
            Anf. 199 KARIN SVENSSON SMITH (mp) replik:
          </note>
          <note>
            Fru talman! Men spåren ska inte vara att titta på, utan det är
            ju meningen att det ska gå fordon, tåg, på dem. Det är ingen glädje
            med nya spår om man inte har råd att ha mer vagnar på dem. Resenärerna
            bryr sig inte så mycket om det är staten eller landstinget. De
            bryr sig om tågen kommer eller inte. Den politiska uppgiften borde
            vi lösa.
          </note>
          <note>
            Ni prioriterar skattesänkningar för de rika i stället för att
            resenärerna ska få mer kollektivtrafik.
          </note>
          <note>
            Förbifart Stockholm, som är kostnadsberäknad till någonstans
            mellan 25 och 30 miljarder, är ingenting som kollektivtrafikbranschen
            frågar efter. Jag kommer precis från persontrafikmässan. Bussbranschen
            och Svensk Kollektivtrafik vill ha prioritet i gatuutrymmet. Inte
            en enda av dem frågade efter fler vägar, utan de frågade efter
            att de får mer utrymme på de vägar som redan finns.
          </note>
          <note>
            Jag undrar om du har tagit del någonting av vad Svensk Kollektivtrafik
            och bussbranschen har ställt för krav. De vill ha ändrade skatteregler
            och de vill ha andra möjligheter, men ingen av dem har krävt fler
            vägar.
          </note>
          <note type="speaker">
            Anf. 200 MALIN LÖFSJÖGÅRD (m) replik:
          </note>
          <note>
            Fru talman! Vi kan återigen titta på Stockholm och vårt trafik-
            eller transportsystem i Stockholm. Vi vet att det inte fungerar
            i dag. Det är otroligt sårbart. Jag tror att var och en här faktiskt
            höll andan i söndags, när man stängde av Tranebergsbron. Lyckligtvis
            var det inte någon skada.
          </note>
          <note>
            Att säga att vi inte skulle behöva Förbifart Stockholm eller
            att den inte är efterfrågad är felaktigt. Jag förstår att kollektivtrafikbranschen
            och bussbranschen efterfrågar insatser på det vägnät vi har. Det
            är självklart, och där ska vi också göra satsningar. Men Förbifart
            Stockholm behövs. Vi måste knyta ihop de norra och de södra delarna
            av Stockholm. Vi måste också få en förbifart som tar oss runt
            Stockholm. Man ska inte, som i dag, komma på E 4:an och behöva
            åka in och runda Karolinska sjukhuset för att åka till Norrland.
          </note>
          <note type="speaker">
            Anf. 201 LARS GUSTAFSSON (kd):
          </note>
          <note>
            Fru talman! Väl fungerande transporter är avgörande för vår välfärd.
            Inte sällan sätts detta faktum i den allmänna debatten i motsats
            till miljön. Det fordras inte stor kunskap för att inse att ett
            väl fungerande transportsystem faktiskt skulle minska belastningen
            på miljön jämfört med i dag. Det är därför glädjande att regeringen
            har presenterat sin proposition Framtidens resor och transporter
            , där man påtalar vikten av samordning mellan olika transportslag
            samtidigt som anslagen också följer denna linje.
          </note>
          <note>
            För att en infrastruktursatsning ska kunna genomföras måste denna
            innehålla resurser som finns till handa när de olika projekten
            är klara för genomförande. Så har tyvärr inte alltid varit fallet
            tidigare. Detta har medfört ryckighet och förseningar för en lång
            rad väg- och järnvägsprojekt som på intet sätt har varit till
            nytta för vare sig miljön eller trafiksäkerheten.
          </note>
          <note>
            Fru talman! Val av transportslag måste anpassas och relatera
            till var de ska byggas. Således kan det inte finnas någon motsats
            mellan väg, järnväg och sjöfart. En fullt utbyggd järnväg skulle
            i praktiken innebära en avlastning av godstrafik på väg med ca
            5 procent. Orsaken till detta är att många godstransporter är
            korta eller går till orter där spårbunden trafik inte är realistiskt
            möjlig. En trafiksäker väg är dessutom mer miljövänlig än en trafikfarlig
            och underdimensionerad sådan.
          </note>
          <note>
            Utveckling av alternativa drivmedel och motorteknik är därför
            en mycket viktig faktor för att värna både välfärden och miljön.
            Det är också viktigt för miljön att boende i glesbygd fortsatt
            har tillgång till drivmedel liksom utbyggd tillgång till alternativa
            drivmedel. Det är ingen vinst att åka miltals för att tanka sin
            bil samtidigt som ortens lanthandel med tankställe måste läggas
            ned.
          </note>
          <note>
            Häromdagen träffade jag en svensk företagare, från norra Sverige,
            som hade konstruerat ett lastsystem som ökar godskapaciteten för
            styckegods med 2530 procent. Systemet provas nu av det världsvida
            transportföretaget DHL med gott resultat. Genom en enda konstruktiv
            utveckling av befintlig funktion kommer man att kunna minska antalet
            fordon med mer än 20 procent om detta genomförs. Tala om miljövinst
            utan förbud! Dessutom minskar skadefrekvensen på godset från 15
            till 5 procent. Detta minskar kostnaderna för företagen och därmed
            också för kunderna.
          </note>
          <note>
            Fru talman! Lösningarna för morgondagens transporter ligger inte
            i fler förbud utan i fler alternativ för människor i hela landet.
          </note>
          <note type="speaker">
            Anf. 202 CHRISTINA AXELSSON (s) replik:
          </note>
          <note>
            Fru talman! Jag vill tacka Lars Gustafsson för det här, för jag
            tror att det är oerhört viktigt att vi satsar på ny teknik och
            nya tekniska lösningar. Det visar också ITPS i den rapport som
            lades fram i somras. Det har nyss kommit ut små lätthanterliga
            skrifter om den. ITPS säger också att man måste satsa på tåg om
            man ska uppnå klimatmålen 20-20-20, det vill säga 20 procent effektivare
            transporter och 20 procent mindre utsläpp till 2020.
          </note>
          <note>
            Därför vill jag fråga Lars Gustafsson vad han tror kommer att
            bli fallet. Kommer det att bli dyrare att åka med kollektivtrafiken
            i den region som jag företräder och även i Göteborg och Malmö?
            Kommer man att ta bort bidraget till rullande materiel? Tror Lars
            Gustafsson att vi på så sätt kommer att uppnå de miljömål vi har
            satt upp?
          </note>
          <note type="speaker">
            Anf. 203 LARS GUSTAFSSON (kd) replik:
          </note>
          <note>
            Fru talman! Jag vet bara att jag nyligen var i Region Halland
            och var med och fattade ett beslut om att köpa in tågvagnar för
            88 miljoner. Men vi har ju ett borgerligt landsting, och ekonomin
            var klar. Jag kan inte svara för andra regioner.
          </note>
          <note>
            Jag vet också att i den plan som SJ hade för Region väst när
            det gäller järnvägar skulle förbifarten Varberg, den sista biten
            av Västkustbanan, vara färdig 2019. Det är fem sex år efter Hallandsåstunneln.
            Det tycker inte jag är någon bra politik. Jag kan ge många fler
            exempel på detta.
          </note>
          <note>
            Jag tycker faktiskt att den förda politiken har varit lite tom
            i plånboken på grund av att man har haft de här ryckigheterna.
            Det gäller inte bara den förra mandatperioden, utan så här har
            det varit under en längre period när det gäller svensk kommunikationsutbyggnad.
          </note>
          <note type="speaker">
            Anf. 204 CHRISTINA AXELSSON (s) replik:
          </note>
          <note>
            Fru talman! Det är väl också därför vi socialdemokrater när vi
            lägger fram vårt motförslag till regeringens proposition lägger
            på 40 miljarder, Lars Gustafsson. Vi vill göra mer just för att
            vi ska få en snabbare utväxling av det vi vill göra.
          </note>
          <note>
            Lars Gustafsson svarade inte på min fråga om huruvida fler kommer
            att åka med kollektivtrafiken, som ju behövs förutom de tekniska
            landvinningar som han redogjorde för. Vi måste få fler att åka
            med kollektivtrafiken. Tror Lars Gustafsson att det kommer att
            bli så om det blir ännu dyrare?
          </note>
          <note type="speaker">
            Anf. 205 LARS GUSTAFSSON (kd) replik:
          </note>
          <note>
            Fru talman! Det finns ingenting hittills som talar för att utvecklingen
            av kollektivtrafiken har minskat. Den har ju kraftigt ökat. Jag
            förstår inte riktigt frågeställningen.
          </note>
          <note>
            Det viktiga är dock att det finns fordon, vägar och spår. Det
            lägger denna regering fram förslag på. Det nya socialdemokratiska
            förslaget på området skulle innebära att ni hade en urholkad budget
            på 90 miljarder tidigare.
          </note>
          <note type="speaker">
            Anf. 206 BETTY MALMBERG (m):
          </note>
          <note>
            Fru talman! Många av oss minns nog den hurtfriska sångstrofen
            Vi bor på landet, så snart vi kan det. Det är ord som jag tror
            beskriver en större sanning än vi först tycker. Inom oss när vi
            nog alla en längtan till de fria vidderna och vill slippa storstadsstressen.
            Sommartid lämnar många asfaltsöknarna för att ge sig ut i öppna
            landskap eller bland skog och blader.
          </note>
          <note>
            Väl hemkomna berättar de sedan på fikarasten hur skönt det var
            att slippa mejlen. De gör sig lustiga över hur dålig mottagning
            det var på mobilen. Vem har inte skojat om hur man har tvingats
            balansera på en specifik sten för att kunna kommunicera med omvärlden?
            De talar om obehagliga mötessituationer på smala krokiga vägar
            och uttrycker förvånat att det bara fanns två förbindelser per
            dag till orten i fråga.
          </note>
          <note>
            Men det de beskriver och skrattar åt i fikarummet är samtidigt
            vardag för många. Under sådana förhållanden finns och verkar familjer,
            servicenäring och företagare runt om i landet varje dag. För oss
            är det inte så charmigt att inte kunna svara när det ringer. Och
            man kan ändå inte föra ett samtal. Det är inte så charmigt att
            inte kunna komma ut på nätet eller att sista tåget eller bussen
            gick klockan fem. för oss är kommunikationer mer av en daglig
            utmaning där de många årtiondena av bristande satsningar och underhåll
            i infrastruktur märks extremt tydligt. Men vi är också sunt tänkande.
            Vi förstår att satsningarna i första hand måste ske där det bor
            flest människor. Men någon gång måste det också bli vår tur. Därför
            tycker jag att det är glädjande att alliansregeringen nu skaffar
            fram underlag för att se på hur man fortsatt kan hitta en statligt
            finansierad utbyggnad av mobilt bredband. Bredband och mobiltelefoni
            tillhör infrastruktursatsningar i modern tid. Det måste jämföras
            med den gamla Teliautbyggnaden på 1900-talet, och det måste komma
            alla till del.
          </note>
          <note>
            När det gäller markbunden infrastruktur har alliansregeringen
            nyligen presenterat två förslag i vilka satsningar på infrastruktur
            glädjande nog ökar med 3,8 miljarder under en lång följd av år.
            Det innebär att landet bättre kan vårda och underhålla de stora
            värden som redan finns nedplöjda i asfalt och räls men också att
            man kan bygga i kapp en del tidigare givna löften.
          </note>
          <note>
            Hos oss i Östergötland rör det till och med förhoppningar som
            gavs redan på 1940-talet, då Motala kommun inrättade ett vägreservat
            för att anlägga en bro, Skepparpinan, just för att slippa tung
            trafik genom centrum. Nu har man fått klartecken efter 66 år!
          </note>
          <note>
            Genom den nyss framlagda infrastrukturpropositionen har alliansregeringen
            skickat flera viktiga signaler till Infrastruktur-Sverige. Det
            handlar om att optimera nyttan genom att hitta samverkan, helhetssyn
            och klimattänkande. Men det handlar också om att man öppnar upp
            för medfinansiering och prioriterar via samhällsnytta och översyn
            av den fysiska planeringsprocessen. Detta är viktiga och efterlängtade
            inslag. Beträffande det sistnämnda vet jag att det är många som
            lockas av att införa en motsvarighet till de danska anläggningslagarna.
          </note>
          <note>
            Det är både klokt och rimligt att samhällsnyttoberäkningar ska
            ligga till grund för en politisk värdering av olika objekt. Men
            här återstår en del arbete för att de ska bli tillförlitliga och
            faktiskt kunna fälla rättvisa avgöranden mellan satsningar på
            till exempel järnväg eller väg.
          </note>
          <note>
            I proppen uttalas också att regeringen har för avsikt att göra
            en fördjupad studie av höghastighetståg. I den tidigare utredningen
            som alliansregeringen tillsatte redan våren 2008 för att belysa
            de marknadsmässiga och samhällsekonomiska förutsättningarna för
            att bygga höghastighetsbanor framkom att förutsättningarna för
            det här är goda och att stråken Götalandsbanan och Europabanan
            i så fall bör prioriteras. Det här är mycket intressant och skapar
            hisnande perspektiv för tillväxt och miljö inte minst för oss
            som bor i Östergötland.
          </note>
          <note>
            I dagsläget finns det nämligen en allvarlig kapacitetsbrist för
            både person- och godstrafik i vad som är ett av landets viktigaste
            järnvägsstråk. Underhållet är eftersatt och trängseln är mycket
            stor både i tågen och på spåret. Något radikalt skulle för länge
            sedan ha behövts göras. Vi behöver förbättra och vidareutveckla
            den 100-åriga transportlösning som Södra stambanan utgör.
          </note>
          <note>
            Glädjande nog finns det en lösning på problemet, nämligen projektet
            Ostlänken. Det är ett 150 kilometer långt dubbelspår på sträckan
            mellan Järna och Linköping. Spåret är tänkt att byggas med höghastighetsstandard
            och skulle då också kunna utgöra den första etappen på Götalandsbanan
            och Europabanan. Ostlänken blir därmed en del av den EU-prioriterade
            transportkorridoren mellan Stockholm och Öresundsregionen samt
            mellan Stockholm och Göteborg. Den kommer att få stor betydelse
            för människorna i hela södra Sverige.
          </note>
          <note>
            Fru talman! Alltifrån oss på landet i Stenkilsby med 15 bofasta
            till de boende i södra Sverige finns det nu stora förhoppningar
            inför framtida infrastruktursatsningar. Jag känner stor tillförsikt
            inför det arbete som alliansregeringen hittills initierat och
            presenterat för att människor ska kunna bo och verka i hela vårt
            land understödda av säkra, moderna och väl fungerande kommunikationer.
          </note>
          <note type="speaker">
            Anf. 207 KARIN SVENSSON SMITH (mp) replik:
          </note>
          <note>
            Fru talman! Jag tänkte också prata om Ostlänken. Jag förstår
            inte hur man kan känna tillförsikt om man ser att ni i närtidssatsningen
            har lagt 75 procent på vägar och 25 procent på järnvägar. Det
            finns ingen möjlighet i världen att man skulle rymma någon satsning
            på Ostlänken och resten av höghastighetstågen inom ramen för den
            infrastrukturproposition alliansregeringen har lämnat till riksdagen.
          </note>
          <note>
            Jag tror att det är ytterligt viktigt att man bestämmer sig för
            hur man vill göra med framtiden. Vi såg sådana mycket kloka beslut
            när vi var med trafikutskottet i Spanien och i Parisregionen i
            maj detta år. I Spanien har man bestämt sig för att minst 90 procent
            av befolkningen ska ha högst fem mil till närmaste höghastighetsspår
            senast år 2020. I Paris fick vi veta att man inte satsar någonting
            på vägutbyggnad. 80 procent går till spårburen kollektivtrafik,
            och resterande 20 procent går till cykelvägar och trafiksäkerhetsåtgärder
            som inte gör vägarna bredare. Man sade: Vi löser inga problem
            genom att vidga vägsystemet. Då bjuder vi bara in till mer trafik
            och flyttar pengarna i tid och rum.
          </note>
          <note type="speaker">
            Anf. 208 BETTY MALMBERG (m) replik:
          </note>
          <note>
            Fru talman! Visst är det så. Sverige lider brist på höghastighetsspår.
            Den borgerliga regeringen har inte suttit vid makten under de
            senaste tolv åren. Det förvånar mig, när man i dag i Europa har
            550 mil av spår med höghastighetsstandard, att vi inte har kommit
            någonstans i Sverige.
          </note>
          <note>
            Jag tycker också att det är beklagligt att Karin Svensson Smith
            kan angripa nuvarande regering, när man under sina mandatperioder
            inte brytt sig om att ens tillsätta utredningar för att se på
            hur höghastighetsstandard och höghastighetståg skulle kunna införlivas
            i Sverige.
          </note>
          <note>
            Den samhällsnyttokalkyl som finns framräknad för bland annat
            Ostlänken ger siffran 22 miljarder i samhällsnytta. Jag tror att
            sådana tal och sådana underlag kommer att kunna möjliggöra en
            bättre prioritering mellan viktiga objekt.
          </note>
          <note type="speaker">
            Anf. 209 KARIN SVENSSON SMITH (mp) replik:
          </note>
          <note>
            Fru talman! Jag skulle rekommendera Betty Malmberg att ta kontakt
            med dem som räknar på Banverket, för de räknar inte på samma sätt.
            Tyvärr finns det en överenskommelse mellan trafikverken och Sika
            som innebär att man räknar på en tio år gammal värdering av klimatskadorna.
            Utsläpp av ett kilo koldioxid kostar 1 krona och 50 öre. Det blir
            ytterligt få järnvägsprojekt som kommer att kunna räknas hem med
            den metoden.
          </note>
          <note>
            Det rimliga hade varit att propositionen hade sagt att man ska
            uppdatera invärdena i den samhällsekonomiska analysen. Det skulle
            ge en rimlig fördelning. Det har ni inte haft.
          </note>
          <note>
            Det saknas också en avsiktsförklaring. Man säger att man ska
            utreda, och det brukar ibland tyda på att man vill göra någonting,
            men inte riktigt klarar ut det. Menar man allvar ska man ha en
            avsiktsförklaring: Vi vill bygga det här!
          </note>
          <note>
            Du nämner själv hur många kilometer och mil höghastighetsspår
            det finns i Europa. Vi borde ha detsamma. Men det ryms inte när
            ni ska ha Förbifart Stockholm i er proposition.
          </note>
          <note type="speaker">
            Anf. 210 BETTY MALMBERG (m) replik:
          </note>
          <note>
            Fru talman! Jag känner till det Karin Svensson Smith tar upp
            om de olika beräkningskalkylerna för samhällsnyttan. Det är en
            brist. Det är en fruktansvärd brist att man under alla dessa år
            inte ens har bemödat sig om att forska på området.
          </note>
          <note>
            Men jag vet också att detta är uppmärksammat. Banverket och Vägverket
            arbetar för närvarande för att göra bättre jämförelser och för
            att jämka ihop sina beräkningar. Detta är oerhört väsentligt och
            skulle ha gjorts för mycket länge sedan.
          </note>
          <note>
            Dessvärre har man inte kommit ända fram. Med de nya analyserna
            kommer man inte att se de totala effekterna på delar av sträckan.
            Man ser bara från mål till ändpunkt. Detta är inte tillfredsställande.
            Men med tanke på den insikt som regeringen nu har och att man
            i alla fall använder begreppet samhällsnyttoberäkningar hoppas
            jag innerligt att vi som politiker får ett mycket bättre underlag
            att fatta beslut från.
          </note>
          <note type="speaker">
            Anf. 211 CHRISTINA AXELSSON (s) replik:
          </note>
          <note>
            Fru talman! Jag tackar Betty Malmberg så mycket.
          </note>
          <note>
            Betty Malmberg sade att det är bra att det finns förslag om att
            bygga ut mobilt bredband. Jag undrar var de förslagen finns. Jag
            har regeringens infrastrukturproposition här. Jag har läst den
            tidigare, och gjorde en snabbkoll. Det finns inga sådana förslag
            alls här. Det är det som fattas.
          </note>
          <note>
            Jag tror att Betty Malmberg har läst vår socialdemokratiska motion,
            som är ett svar på propositionen. Det är där detta föreslås. Vi
            skriver att det är en brist att regeringen inte har tagit upp
            det här. Vi skriver att regeringen snarast bör återkomma till
            riksdagen med en proposition som innehåller förslag på hur vi
            kan fortsätta utbyggnaden och komma fram snabbare. Annars tänker
            vi lägga fram förslag själva. Men det är ju regeringen som ska
            komma med dem. Jag hoppas att Betty Malmberg kommer att trycka
            på ja-knappen när den frågan behandlas här i riksdagen i höst.
          </note>
          <note type="speaker">
            Anf. 212 BETTY MALMBERG (m) replik:
          </note>
          <note>
            Fru talman! Jag kanske var otydlig. Om jag inte läste rätt innantill
            ber jag om ursäkt. Vad jag sade var att regeringen nu har arbetat
            för att skaffa fram underlag för de här strategierna. Jag har
            inte sagt att det står i infrastrukturpropositionen. Men utredningar
            har presenterats. En kom vid sommaren. Sedan kommer det ytterligare
            en utredning. Eller är den redan lagd? Det vågar jag inte svära
            på. Men det var det jag refererade till. Där finns i alla fall
            en andemening att man ska utarbeta en strategi för detta.
          </note>
          <note type="speaker">
            Anf. 213 CHRISTINA AXELSSON (s) replik:
          </note>
          <note>
            Fru talman! Det är bra att man har utrett frågan. Utredningar
            i all ära, men den politiska viljan saknas. Nu har Betty Malmbergs
            parti regerat i två år och inte kommit med några skarpa förslag
            på området. Jag tycker att det är märkligt, men hoppas att Betty
            Malmberg nu kommer att gå i bräschen för att vi ska få förslag
            på detta, för att regeringen ska återkomma till riksdagen.
          </note>
          <note>
            Jag frågar igen Betty Malmberg: Kommer du att trycka på ja-knappen
            när vi behandlar denna fråga i riksdagen under hösten?
          </note>
          <note type="speaker">
            Anf. 214 BETTY MALMBERG (m) replik:
          </note>
          <note>
            Fru talman! Jag delar inte Christina Axelssons uppfattning att
            utredningar är värdelösa eller bara fördröjer. Det handlar om
            att vi måste ha tillräckligt gott underlag att fatta beslut utifrån.
            Jag är väl införstådd med att det inte är det som realiserar vad
            vi vill åstadkomma. Men vi måste ha en utredning. Den utredning
            som har tillsatts och det svar som har kommit visar en ganska
            konkret viljeinriktning. Man talar om 2013. Den politiska viljan
            måste fram.
          </note>
          <note>
            Jag är drabbad själv. Jag tillhör dem som får gå upp på fjärde
            pinnsteget på en stege utvändigt för att över huvud taget få kommunikation.
          </note>
          <note>
            Var fanns det här och vart har det tagit vägen? Det är detta
            jag är så ledsen över. Var det i slutet av 90-talet vi talade
            om bredband åt alla? Det var en välkänd paroll. Men detta fick
            vi aldrig del av.
          </note>
          <note type="speaker">
            Anf. 215 KRISTER ÖRNFJÄDER (s):
          </note>
          <note>
            Fru talman! Ämnet för vår debatt är transport och infrastruktur.
            Jag vill för tydlighetens skull sätta in detta i ett större sammanhang.
          </note>
          <note>
            Vi socialdemokrater vill att hela Sverige ska leva. Vi vill därför
            att den regionala utvecklingspolitiken ska bidra till att skapa
            en hållbar tillväxt i hela landet med väl fungerande och hållbara
            arbetsmarknadsregioner och en god servicenivå i alla delar av
            landet. En bra livsmiljö med ett brett utbud av social service,
            utbildning och kultur höjer allas livskvalitet och stärker regionernas
            attraktions- och tillväxtkraft för både företag och enskilda personer.
          </note>
          <note>
            Fru talman! Den regionala utvecklingspolitiken är mycket beroende
            av det som beslutas på andra politikområden, som exempelvis utbildning,
            skatter, forskning och inte minst infrastruktur. Socialdemokraterna
            inledde i regeringsställning en stor satsning på infrastrukturen.
            Det handlar om allt från byggprojekt för att klara storstadsområdena
            till att säkra väg- och järnvägsnätet i hela landet.
          </note>
          <note>
            Vi ser infrastrukturen som en strategisk resurs för att klara
            framtida strukturomvandlingar och förutsätter därför att regeringen
            inte stoppar den planerade utbyggnaden av vägar och järnvägar.
            Vidare förutsätter vi att regeringen i sitt fortsatta arbete med
            att se över flygplatser och hamnar tar hänsyn till deras stora
            betydelse för den regionala utvecklingen i hela Sverige.
          </note>
          <note>
            Vidare vill vi understryka hur viktigt det är att alla människor
            ska kunna ta del av den moderna teknikens möjligheter, inte minst
            eftersom tillgången till moderna IT-strukturer är viktig för tillväxt
            och företagande i de delar av Sverige som är glest befolkade.
          </note>
          <note>
            Fru talman! Regionförstoring är en viktig förutsättning för hela
            Sveriges möjlighet till ekonomisk utveckling. Regionförstoring
            innebär en geografiskt utökad arbetsmarknad genom framför allt
            arbetspendling. Arbetspendling över kommungränserna är inte någon
            ny företeelse, och sedan 1970-talet har antalet arbetsmarknadsregioner
            minskat från 187 till 85. Längst i denna utveckling har man kommit
            runt storstäderna och universitets- och högskoleorter.
          </note>
          <note>
            Det är bra och nödvändigt för både företag och enskilda att regionerna
            på detta sätt kan utvecklas, men som jag tidigare har nämnt: Så
            ska det vara för hela Sverige.
          </note>
          <note>
            I mitt hemlän Kalmar län har vi fortsatt stora behov av infrastruktursatsningar.
            I den plan som nyligen har presenterats av den borgerliga regeringen
            har vi fått en mycket liten del av de satsningar som regeringen
            säger sig vilja genomföra. I den norra delen av länet kommer det
            inte att hända någonting alls. I stället tar regeringen bort de
            250 miljoner som den socialdemokratiska regeringen anslog i sin
            plan. Det var pengar som skulle ge möjlighet till företag och
            boende i Västerviks kommun att gå från att vara en egen arbetsmarknadsregion
            till en större arbetsmarknadsregion med Linköping genom satsning
            på Tjustbanan och Stångådalsbanan.
          </note>
          <note>
            När jag vid tidigare tillfällen har tagit upp den här frågan
            med statsrådet Åsa Torstensson har hon alltid hänvisat till infrastrukturpropositionen.
            Nu har den kommit. Tjustbanan och Stångådalsbanan finns inte med.
            Budskapet från den borgerliga regeringen blir då enligt min slutledning
            att Västerviks kommun och norra Kalmar län får klara sig själva.
          </note>
          <note>
            Äldrepolitik m.m.
          </note>
          <note type="speaker">
            Anf. 216 PER SVEDBERG (s):
          </note>
          <note>
            Fru talman! Rubriken Äldrefrågor m.m. spänner över mycket. Jag
            ska försöka snäva in det en aning och diskutera äldres situation
            ur ett hälsoperspektiv.
          </note>
          <note>
            Man kan konstatera att äldres situation vad gäller läkemedel
            och hanteringen av den egna hälsan lämnar mycket övrigt att önska.
            Äldre får mediciner för att hålla sig lugna och inte ställa till
            bekymmer och besvär. Någonstans har det gått fel.
          </note>
          <note>
            Utifrån ett perspektiv av åldrande som vi ju alla lever med har
            jag svårt att tänka mig att vi har någon lust att gå in i en ålderdom
            där vi får medicin för att hålla oss lugna. Där har vi ett gemensamt
            ansvar för att se till att de äldre får den omsorg de är värda.
          </note>
          <note>
            Lösningen skiljer sig mellan blocken. Alliansregeringen har sin
            modell och vi har vår. Man kanske kan likna det lite vid den skattesituation
            vi har, där de äldre får betala mer skatt än de som arbetar. Det
            är orättvist. Vi socialdemokrater vill ha en rättvis politik där
            alla är inkluderade.
          </note>
          <note>
            Att övermedicineringen är ett bekymmer för den enskilde blir
            därigenom också ett jättebekymmer för samhället. Det finns forskning
            som tyder på att en alltför kraftig medicinering får följdeffekter
            som fallskador och andra fysiska åkommor, till exempel magsår.
            Man kan få en snabbare utveckling av demens. Det här är ett stort
            och allvarligt bekymmer.
          </note>
          <note>
            I livets slut är man kanske i en situation där man inte kan göra
            sig hörd. Då behövs det ett samhälle och en profession som kan
            tyda de tecken som finns och kommer. Därför är det viktigt att
            den geriatriska delen i hälso- och sjukvården får ett större utrymme.
            Ingen av oss vill väl hamna i en situation där vi känner oss otrygga?
          </note>
          <note>
            Jag roade mig med att intervjua några av mina lokala kamrater
            som numera mest sitter hemma och gör ingenting. De funderade lite
            på hur vi har hamnat där vi är nu. Personalen springer allt snabbare.
            Personalen har allt svårare att ta sig tid. Den tid som Kalle
            skulle behöva handlar kanske inte så mycket om att han behöver
            hjälp med matlagning och sådant, men han kanske behöver den tiden
            för att få möjlighet att berätta om sin ungdom. Han kanske till
            och med behöver den tiden för att ta sig till sin kamrat, som
            bor en kilometer därifrån, för att få en tryggare och rikare ålderdom.
          </note>
          <note>
            En annan del som alliansregeringen var väldigt bestämd med var
            att man ska förändra systemen rakt av. En del är apotekssystemet.
            Erfarenheterna från mitt hemlän är att apoteken och apotekspersonalen
            har varit till stor hjälp när det har gällt läkemedelsgenomgångar
            för äldre. En av de stora frågorna är vart denna verksamhet nu
            tar vägen. Är det landstingen som ska ta över den och finansiera
            den på eget sätt, eller ska det vara ett samspel mellan apotek
            och hälso- och sjukvård?
          </note>
          <note>
            Hälso- och sjukvården har en stor del i äldres liv. På äldre
            dar kommer sjukdomarna krypande. I det läget behöver hälso- och
            sjukvården ha mer medel. I vår budgetmotion har vi satsat 1 miljard
            mer än regeringen som en del i att få till stånd en ökad utveckling
            mellan hälso- och sjukvården och övriga aktörer som handhar äldre.
          </note>
          <note>
            Vi kommer nu att få lyssna på samtliga företrädare. Ministern
            är inte här än, men det kanske beror på att vi är lite tidigt
            ute. Men jag tror att det finns en enighet om att äldre har en
            värdighet, och den måste man faktiskt försöka värna. Det kommer
            den här diskussionen och debatten att belysa: Vi har olika sätt
            och metoder att göra det. Jag inväntar övriga talares åsikter
            och hoppas få replikera på det de har att säga.
          </note>
          <note type="speaker">
            Anf. 217 KENNETH JOHANSSON (c) replik:
          </note>
          <note>
            Fru talman! Jag ska be att få replikera på Per Svedberg. Det
            fanns en del i Per Svedbergs anförande som jag kan hålla med om.
            Annars var det inte så mycket nytt.
          </note>
          <note>
            Problemet för alla vänsterpartiers företrädare är den politik
            som de för och som välfärden ska byggas på. Deras politik leder
            till färre jobb. Det leder till fler i utanförskap. Och det leder
            till allvarliga konsekvenser när det gäller att kunna utveckla
            och behålla den välfärd som betyder så mycket, inte minst för
            våra äldre medborgare. De försämrar högst avsevärt för kommuners
            och landstings möjligheter att fullgöra sin uppgift.
          </note>
          <note>
            Min fråga är om Per Svedberg inte inser att hans och de övriga
            vänsterpartiers politik allvarligt äventyrar välfärden.
          </note>
          <note type="speaker">
            Anf. 218 PER SVEDBERG (s) replik:
          </note>
          <note>
            Fru talman! Nu börjar vi om. Först ger Kenneth Johansson en ganska
            lång bakgrundsbeskrivning, vilket kan behövas ibland, men den
            har vi nu hört några gånger. Vi behöver kanske inte köra den fler
            varv.
          </note>
          <note>
            Skillnaden mellan oss, Kenneth Johansson, är att den politik
            som vi står för är en rättvis politik. Det är inte rättvisa att
            pensionärer ska betala mer skatt än övriga. Eller tycker Kenneth
            Johansson, Centerpartiet, att det är rättvist att pensionärer
            med låg ersättning ska betala mer skatt än de som har jobb och
            hög ersättning? Det kan inte vara på det sättet, för det är ganska
            så orättvist. Om Kenneth Johansson gör en inventering i Dalarna
            visar det sig att samtliga pensionärer är upprörda över denna
            situation.
          </note>
          <note type="speaker">
            Anf. 219 KENNETH JOHANSSON (c) replik:
          </note>
          <note>
            Fru talman! Visst behöver vi köra flera varv, för det Per Svedberg
            gör är att köra en vals.
          </note>
          <note>
            Det måste ges tydliga besked om att vänsterpartiernas politik
            handlar om chockhöjda skatter. Det handlar också om att vi får
            60 000 färre jobb. Man kan räkna på vad det betyder om Per Svedbergs
            hemkommun förlorar skatteintäkter och de möjligheter som alliansregeringen
            bidragit till, nämligen att fler människor har jobb. Det har tydligen
            inte Per Svedbergs parti och övriga vänsterpartier insett.
          </note>
          <note>
            Vänsterpartierna har direkta förslag som försämrar kommunernas
            och landstingens intäkter. Det gäller halveringen av arbetsgivaravgifterna
            för unga, ett icke fullt ut kompenserat förstatligande av fastighetsavgiften;
            jag kan räkna upp en lång rad förslag.
          </note>
          <note>
            Beträffande Per Svedbergs motfrågor ser jag fram emot ett kommande
            replikskifte.
          </note>
          <note type="speaker">
            Anf. 220 PER SVEDBERG (s) replik:
          </note>
          <note>
            Fru talman! Så var vi där igen. Äldrepolitik m.m. är rubriken
            på dagens debatt. Som ordförande i utskottet företräder Kenneth
            Johansson alliansregeringen. Tycker Kenneth Johansson att det
            är rättvist att pensionärer ska betala högre skatt än vi andra?
            Vi tycker att det är djupt orättvist. Det vore väl bättre om Kenneth
            Johansson och jag betalade högre skatt så att pensionärerna fick
            mer pengar över? Det är det som är en rättvis socialdemokratisk
            politik.
          </note>
          <note type="speaker">
            Anf. 221 MARGARETA B KJELLIN (m) replik:
          </note>
          <note>
            Fru talman! Per Svedberg talade om äldreomsorg med mera. Jag
            tyckte att det mest var med mera.
          </note>
          <note>
            När det handlar om skattesituationen får vi inte glömma att fler
            är i arbete vilket medfört att äldre fått en betydligt högre pension.
            När vi passerat 2009 har de fått 1 000 kronor mer i månaden om
            de har en genomsnittlig inkomstbaserad pension. Är det fel, Per
            Svedberg, att föra en politik som innebär att välfärden stärks
            och pensionerna ökar? Är det skillnad på att få mer pengar i plånboken
            på grund av sänkt skatt i stället för högre pension? Är det inte
            livssituationen för pensionären som är det viktiga?
          </note>
          <note>
            Låt mig ta upp det som sades om hur mycket personalen får springa
            och så vidare. Per Svedberg och jag kommer från samma valkrets
            och till och med samma kommun. Socialdemokraterna styr i kommunen,
            och de är också ansvariga för personaltätheten där. Vi har sett
            hur bristen på geriatriker minskat. Det har ni tagit ansvaret
            för, eller?
          </note>
          <note type="speaker">
            Anf. 222 PER SVEDBERG (s) replik:
          </note>
          <note>
            Fru talman! Det Margareta B Kjellin nu säger är att pensionärerna
            av nuvarande regering inte kan förvänta sig en rättvis hantering
            när det gäller skattesituationen. Det är en klar och tydlig signal.
          </note>
          <note>
            Jag ställer inte upp på alliansens jobbpolitik, och Margareta
            B Kjellin kommer aldrig att få mig att ställa upp på den. Sättet
            ni argumenterar på och sättet det slår mot dem som ingenting har
            är djupt orättvist. Det kan man inte krypa undan. Man kommer inte
            ifrån det. Vi bär alla ansvaret för att samhället ska leva, utvecklas
            och blomstra, men det innebär inte att man ska lägga bördorna
            på dem som ingenting har.
          </note>
          <note>
            Vad gäller våra kommuner borde samhället vara mer intresserat
            av att satsa på att utveckla personalen inom äldreomsorgen.
          </note>
          <note type="speaker">
            Anf. 223 MARGARETA B KJELLIN (m) replik:
          </note>
          <note>
            Fru talman! Det var ett mycket tydligt och intressant besked.
            Socialdemokraterna kommer inte att arbeta för att fler ska vara
            i arbete. De kommer att arbeta för den höga arbetslöshet som fanns
            när de hade regeringsmakten.
          </note>
          <note>
            Beträffande hur det är i vår hemkommun och kommunens ansvar kontra
            statens vill jag säga att regeringen tillför oändligt mycket mer
            pengar till äldreomsorgen än vad den tidigare regeringen ens varit
            i närheten av. Förutom att vi kvalitetssäkrar äldreomsorgen med
            mer pengar tillför vi också mer pengar till äldreboenden. Det
            har gjort att man även i vår hemkommun börjat återuppbygga det
            som raserades under den förra mandatperioden.
          </note>
          <note>
            Per Svedberg måste väl se att alliansens politik ger högre kvalitet
            i äldreomsorgen. Den sätter människan i centrum, och det finns
            ett stort grundvärde att leva för.
          </note>
          <note type="speaker">
            Anf. 224 PER SVEDBERG (s) replik:
          </note>
          <note>
            Fru talman! En jobbpolitik kan faktiskt vara rättvis. Vi tycker
            att samhällsutvecklingen ska vara rättvis. Den ska inte bygga
            på orättvisor. Man ska inte ställa folk mot varandra. Med det
            resonemang som Margareta B Kjellin för blir det en oerhörd diskriminering
            av de äldre genom att de äldre ska vara de som plåstrar det vi
            har och ska ha i framtiden. Nej, det är fel modell. Vi behöver
            alla bidrag, och jag säger det igen: Margareta, Kenneth och jag
            är de som kan betala mer till dem som har det sämst. Så är det.
          </note>
          <note>
            Kompetensstegen plockade alliansregeringen bort. Den var ett
            mycket viktigt verktyg för kommuner och landsting för att utveckla
            och utbilda personalen inom äldreomsorgen.
          </note>
          <note type="speaker">
            Anf. 225 EVA OLOFSSON (v):
          </note>
          <note>
            Fru talman! Liksom Per Svedberg hyser även jag stor oro för frågan
            om läkemedel och äldre, men eftersom vi nästa fredag har en aktuell
            debatt om det ska jag i stället koncentrera mig på lite andra
            frågor som gäller äldreomsorgen.
          </note>
          <note>
            En av de allra viktigaste frågorna för oss i Vänsterpartiet är
            den som gäller äldre kvinnor och män som inte längre klarar av
            att bo hemma utan hjälp från hemtjänsten. När man inte klarar
            av det utan behöver flytta till ett äldreboende är det viktigt
            att också i fortsättningen ha makt över sin egen vardag. Man ska
            kunna påverka hur vardagen ser ut. Man ska kunna fortsätta med
            de intressen man har, med det som är viktigt för var och en.
          </note>
          <note>
            Vi i Vänsterpartiet vill ha verklig valfrihet i vardagen. Med
            det menar vi inte det som alliansen i första hand menar när de
            talar om valfrihetsreformer med privatiseringar och vinstintressen
            i äldreomsorgen. Det tycker vi inte hör hemma där. Vi menar att
            den äldre kvinnan eller mannen ska kunna påverka insatserna, hur
            och av vem de utförs och när man får hjälpen.
          </note>
          <note>
            Det är också nödvändigt att man i äldreomsorgen tittar över gamla
            rutiner och riktlinjer för hemtjänsten och på äldreboendena som
            kanske inte är till så stor nytta och begränsar valfriheten för
            äldre. Vi vill tydliggöra detta i socialtjänstlagen, och vi har
            avsatt pengar i vår budget för att stimulera kommunerna i det
            viktiga utvecklingsarbetet.
          </note>
          <note>
            Verklig valfrihet handlar också om tillräckliga resurser. Om
            personalen på äldreboendet går på knäna krymper valfriheten. Det
            första som får stryka på foten är promenader, tiden att sitta
            och prata med var och en, det vill säga det meningsfulla innehållet
            i vardagen. Om hemtjänsten har för lite resurser, inte tar in
            vikarier när folk är borta, när vårdbiträdet och undersköterskan
            stressar mellan vårdtagarna, ber inte den äldre om det man egentligen
            vill ha gjort utan visar i stället stor förståelse för att den
            personal man tycker om måste skynda till nästa.
          </note>
          <note>
            Om det blir hårdare bedömningar i äldreomsorgen i fråga bistånd
            och insatser i hemtjänsten, svårare att få ett äldreboende eller
            det blir färre äldreboendeplatser minskar valfriheten. Det behövs
            fler händer samt mer hjärna och hjärta i äldreomsorgen.
          </note>
          <note>
            Vi i Vänsterpartiet satsar på välfärdsnära jobb, ett välfärdslyft
            med 25 000 fler i äldreomsorgen de närmaste tre åren. Vi behöver
            fler undersköterskor, närvarande chefer i verksamheten, fler sjuksköterskor,
            arbetsterapeuter, sjukgymnaster och flera andra yrkesgrupper.
          </note>
          <note>
            Personalen är äldreomsorgens viktigaste resurs. Det är i mötet
            mellan personalen och den äldre den riktigt bra äldreomsorgen
            uppstår. Vi i Vänsterpartiet vill behålla den engagerade personal
            som i dag jobbar i äldreomsorgen. Vi vill att kvinnor och män
            ska söka sig till äldreomsorgen i framtiden eftersom det är så
            härligt att jobba med människor, det är ett meningsfullt jobb,
            ett jobb med utvecklingsmöjligheter, där heltid och möjligheten
            att leva på den egna lönen är en självklarhet. Så ser det inte
            ut i dag, och så kommer det ännu mindre att bli med alliansens
            politik tyvärr.
          </note>
          <note>
            Vi vill ha lagstiftning för rätten till heltid med deltid som
            en möjlighet. Vi avsätter 10 miljarder under fyra år till kommunerna
            så att kommunerna ska kunna göra jobbet med att få bort den lönesättning
            på kvinnodominerade jobb som diskriminerar kvinnor. Vi gör i årets
            budget en kompetenssatsning med 4 miljarder på tio år. Det kan
            inte vara rätt i en så viktig verksamhet som äldreomsorgen att
            mellan 30 och 40 procent inte har den yrkesinriktade gymnasieutbildning
            de ska ha, det vill säga omvårdnadsprogrammet. Påbyggnadsutbildningar
            behövs i hög grad inom äldreomsorgen, till exempel för att jobba
            med demenssjuka, rehabilitering och många fler områden. Bara 1213
            procent har sådan utbildning.
          </note>
          <note>
            Vi återinför utbildningsvikariaten. Visst är det en bra idé att
            det när äldreomsorgens personal går på utbildning ska vara möjligt
            för kommunerna att ta in vikarier, det vill säga en arbetslös
            kan få ett jobb.
          </note>
          <note>
            Vi gör tvärtemot den borgerliga regeringen när det gäller statsbidragen
            till kommunerna. Det pratades tidigare om att man satsade så mycket
            pengar på äldreomsorgen, men man pratade lite från alliansen om
            att statsbidragen till kommunerna fryses. Nästa år innebär det
            500 miljoner mindre till Västra Götaland och 1 500 färre jobb
            i Västra Götaland. Det är inte något som mitt hemlän behöver när
            man varslar överallt, på Volvo och hos underleverantörer, och
            arbetslösheten ökar.
          </note>
          <note>
            Regeringens frysning skulle minska kommunernas utrymme med 89
            miljarder fram till 2011. Om det är något kommuner behöver för
            en långsiktig planering för en bra äldreomsorg är det att veta
            förutsättningarna för sin ekonomi framöver. Vi vill ha ett välfärdslyft,
            en verklig valfrihet med tillräckliga resurser, med en värdesäkring
            av kommunbidragen, med fler äldreboendeplatser och trygghetsboenden,
            med heltid med hela lönen också för dem som jobbar i kommunerna.
          </note>
          <note type="speaker">
            Anf. 226 BARBRO WESTERHOLM (fp) replik:
          </note>
          <note>
            Fru talman! Först ber jag om ursäkt för att jag kom för sent.
            Det beror på att bröstcancerorganisationen hade ett evenemang
            som inte tog slut och att den här debatten började för tidigt.
          </note>
          <note>
            Det låter som att vi har mycket gemensamt över parti- och blockgränserna
            i fråga om målen för äldreomsorgen, Eva Olofsson. Men det handlar
            om metoderna för att nå målen. Häromåret framförde 17 fackliga
            organisationer och 5 pensionärsorganisationer ett manifest i Almedalen.
            Man sade att det finns resurser i äldreomsorgen men att det saknas
            en dirigent som samordnar dem. Har inte Vänsterpartiet några funderingar
            om hur de befintliga resurserna används i dag?
          </note>
          <note type="speaker">
            Anf. 227 EVA OLOFSSON (v) replik:
          </note>
          <note>
            Fru talman! Jo, det har vi naturligtvis. Jag hoppas att jag får
            höra mer från alliansen om dirigenten. Jag har inte sett en tydlig
            dirigent där heller.
          </note>
          <note>
            En valfrihetsreform med många utförare innebär inte för mig att
            man samordnar och håller samman äldreomsorgen mer utan snarare
            en risk för en mer splittrad äldreomsorg som försvårar samarbetet
            mellan hälso- och sjukvården och kommunen. Dessutom riskerar antalet
            tillfälliga anställningar och deltider att öka, vilket inte ger
            en bättre sammanhållen äldreomsorg.
          </note>
          <note>
            Vi skulle gärna se att hemsjukvården gick över helt och hållet
            till kommunerna. Vi tror att vi skulle få en bättre sammanhållen
            äldreomsorg. Hemsjukvården är delad i dag. Den finns i hälften
            av kommunerna, och för den andra hälften av kommunerna ligger
            den i landstingen. Vi skulle gärna se att kommunerna fick anställa
            läkare. Vi ser gärna att satsningar görs med samverkanskrav mellan
            kommuner och landsting.
          </note>
          <note type="speaker">
            Anf. 228 BARBRO WESTERHOLM (fp) replik:
          </note>
          <note>
            Fru talman! Den andra frågan jag tänkte ställa gäller valfriheten.
            Nu kommer LOV:en. Det är den lag som ger en verklig valfrihet
            genom att den enskilde kan välja utförare. Det är inte med priset
            man konkurrerar längre utan med kvalitet och kompetens. Är inte
            det i sanning en valfrihetsmöjlighet för de äldre?
          </note>
          <note type="speaker">
            Anf. 229 EVA OLOFSSON (v) replik:
          </note>
          <note>
            Fru talman! Vi har en annan syn på valfriheten, som jag sade
            i mitt inledningsanförande. Vi har väckt en motion till LOV:en.
            Verklig valfrihet för oss är inte i första hand att välja utförare
            utan att ha ett inflytande över insatserna, hur de utförs, när
            och vilken person som kommer. Det kommer inte automatiskt när
            man väljer utförare.
          </note>
          <note>
            Verklig valfrihet för oss är också kopplad till frågan om tillräckliga
            resurser. Även om vi ska diskutera den fråga Barbro ställde förra
            gången, nämligen vad vi gör med de resurser vi har, anser jag
            inte att det finns tillräckligt många äldreboendeplatser i dag
            eller tillräckligt med personal i äldreomsorgen.
          </note>
          <note>
            Jag skulle vilja ställa en fråga till Barbro. Du kan inte svara
            nu, men du ska prata senare. Vore det inte bra med en lagstiftning
            med ett kollektivavtal, rätt till meddelarfrihet, möjlighet att
            styra var verksamheterna ska ligga, möjlighet att bryta avtalstiden
            om någon missköter sig? Det här finns inte med i förslaget till
            lag om valfrihetssystem som regeringen har lagt fram. Det har
            stora brister.
          </note>
          <note type="speaker">
            Anf. 230 KENNETH JOHANSSON (c) replik:
          </note>
          <note>
            Fru talman! Vänsterpartiets budget framstår som generös mot kommunerna.
            Det talas om 49 miljarder kronor. Men när man läser mellan raderna
            ser man att den dominerande delen är kompensation för att Vänsterpartiet
            vill sänka grundavdraget. Så mycket netto blev det inte.
          </note>
          <note>
            Vänsterpartiet får tydligen inte vara med i samarbetet mellan
            Socialdemokraterna och Miljöpartiet. Vänsterpartiet har helt riktigt
            föreslagit att bidraget ska indexeras, men det har inte Socialdemokraterna
            eller Miljöpartiet föreslagit. Om det ska vara något intressant
            i budskapet, om det finns någon skärpa eller skarphet i det, finns
            det någon realism i att ni dels inte får vara med runt bordet,
            dels är de enda som har lagt fram det förslaget?
          </note>
          <note type="speaker">
            Anf. 231 EVA OLOFSSON (v) replik:
          </note>
          <note>
            Fru talman! Jag utgår från att vi kommer att fortsätta våra diskussioner.
            Jag är helt säker på vi kan se det i reaktionerna på det som har
            hänt att det finns en stor vilja hos dem som vill ha en annan
            regering, en rättvis politik. Volvoarbetaren i Göteborg får en
            a-kassa på ungefär 60 procent av lönen på grund av försämringarna
            och nuvarande tak. Samtidigt blir de av med jobbskatteavdraget.
            Det som de ska leva på i framtiden krymper väldigt mycket.
          </note>
          <note>
            Det finns många som vill ha en rättvis politik, en satsning på
            jobb, utbildning och rättvisa, och de vill att Vänsterpartiet,
            Miljöpartiet och Socialdemokraterna ska jobba tillsammans. Jag
            hoppas att det kommer att få genomslag. Sedan är vi tre olika
            partier. Vi har drivit den här frågan, och vi drev den också när
            vi var med i samarbetet.
          </note>
          <note>
            89 miljarder i minskade intäkter när det gäller statsbidrag till
            kommunerna äter upp den satsning ni står och skryter över. Det
            är inte 1,3 miljarder mer till äldreomsorgen eller 1 miljard till
            sjukhusvården de är borta.
          </note>
          <note type="speaker">
            Anf. 232 KENNETH JOHANSSON (c) replik:
          </note>
          <note>
            Fru talman! Om det skulle bli så att ni får ihop det och ni ska
            presentera något gemensamt konstaterar jag, som jag sade i den
            förra repliken, att varken Socialdemokraterna eller Miljöpartiet
            vill indexera bidraget till kommunerna på det sätt som Vänsterpartiet
            vill. Vad är då beskedet? Finns det någon gemensam uppfattning?
            Jag konstaterar för min del att det inte gör det. Vad är då det
            besked Eva Olofsson har att ge till dem som eventuellt skulle
            tro på det hon säger?
          </note>
          <note type="speaker">
            Anf. 233 EVA OLOFSSON (v) replik:
          </note>
          <note>
            Fru talman! Vi har ju varit med och samarbetat i en lång rad
            år. Då ökade bidragen till kommunerna, och det var något som Vänsterpartiet
            drev hårt.
          </note>
          <note>
            Vi har en väldigt bra samsyn när det gäller kompetensutveckling
            för personalen. Vi kan se att den kompetensmiljard som s, v och
            mp införde 20052007 ännu inte har följts upp med något.
          </note>
          <note>
            Vi kommer, som ni kommer att få se, att vara ganska eniga i kritiken
            när det gäller lagen om valfrihet, de brister den har när det
            gäller anställdas rättigheter och möjligheten att styra så att
            man får en rättvis och jämn fördelning efter behov i fråga om
            äldreomsorg.
          </note>
          <note>
            Det finns en hel mängd andra sådana här frågor där vi ligger
            ganska nära varandra. Men som partier har vi också olika ställningstaganden,
            och det ska vi ha. En demokrati utan en levande diskussion mellan
            alla partier blir ingen bra demokrati.
          </note>
          <note type="speaker">
            Anf. 234 MARIANNE KIERKEMANN (m) replik:
          </note>
          <note>
            Fru talman! Eva Olofsson pratade om några punkter som jag tänkte
            ta upp, bland annat när man inte klarar att bo kvar hemma och
            man ska ha makt över sin vardag och valfrihet i vardagen. Eva
            säger att man ska ha makt över hur tjänsterna utförs och av vilken
            person.
          </note>
          <note>
            Det kan väl inte vara obekant att den som har hemtjänst från
            kommunen kan få besök av upp till 40, 50 och till och med 60 olika
            personer under en ganska kort period. Då säger Eva Olofsson att
            det inte kommer automatiskt i och med att man väljer utförare.
            Jo, det är precis just det som det gör. Då kan man nämligen tala
            om det: Om inte de här personerna man kan naturligtvis inte få
            samma jämt kommer till mig väljer jag att byta utförare.
          </note>
          <note>
            Sedan gäller det att det är svårare att få äldreboendeplatser
            och att man ska ha fler äldreboendeplatser. När då Göteborg lägger
            ned 400 platser förstår jag inte riktigt resonemanget.
          </note>
          <note type="speaker">
            Anf. 235 EVA OLOFSSON (v) replik:
          </note>
          <note>
            Fru talman! Vi anser i Vänsterpartiet att det ska finnas fler
            äldreboendeplatser. Jag vet att den diskussionen pågår i Göteborg
            i dag. Tyvärr är inte Vänsterpartiet med i samarbetet i Göteborg
            just nu, vilket Marianne kanske vet. Men vi har varit det.
          </note>
          <note>
            Jag tror att Göteborg behöver ha en bättre samordning av sin
            äldreomsorg än vad man har i dag. Men de behöver också veta att
            statsbidragen inte fryses utan att man får en långsiktig ekonomisk
            hållbarhet för äldreomsorgen. Göteborg är i dag skakat av de varsel
            och de många fler arbetslösa man kommer att få.
          </note>
          <note>
            Det viktigaste för äldreomsorgen i Göteborg är att de inte får
            beskedet om frusna statsbidrag utan får ett besked att de kommer
            att ha en långsiktigt hållbar kommunal ekonomi där de kan planera
            äldreomsorgen framöver.
          </note>
          <note type="speaker">
            Anf. 236 MARIANNE KIERKEMANN (m) replik:
          </note>
          <note>
            Fru talman! Man kan naturligtvis säga att man inte är med i den
            allians som styr i Göteborg i dag. Men vad gäller just äldreboendeplatserna
            var det faktiskt Eva Olofsson som styrde äldreomsorgen i Göteborgs
            kommun under förra mandatperioden, och jag vet att man då lade
            ned 250 demensplatser i Göteborg. Att man nu plötsligt skulle
            behöva fler platser och det inte finns några resurser till det
            stämmer inte.
          </note>
          <note>
            Regeringen har satsat 500 miljoner på att utöka de platser som
            ni lyckades rasera under ett par mandatperioder tidigare. Dessutom
            var det inte så att de 500 miljoner som Eva Olofsson pratade om
            indexreglerades. Statsbidragen indexreglerades inte tidigare heller.
          </note>
          <note type="speaker">
            Anf. 237 EVA OLOFSSON (v) replik:
          </note>
          <note>
            Fru talman! Nu tycker inte jag att alliansen behöver säga att
            bara för att Socialdemokraterna inte indexreglerade dem därför
            att det var något som Vänsterpartiet ville ska ni inte heller
            göra det. Det är väl att skylla ifrån sig.
          </note>
          <note>
            Jag tycker också att det är intressant att säga att antalet äldreboendeplatser
            fortsätter att minska, enligt Socialstyrelsen. Jag tycker att
            det är bekymmersamt att det minskar i Göteborg men också på andra
            ställen i landet. De flesta kommunerna är ju borgerligt styrda
            i dag. Investeringsstödet som ligger används till hälften.
          </note>
          <note>
            Då ställer jag frågan: Är det inte så att minskade resurser till
            personal i äldreomsorgen och att man är osäker om kommunernas
            ekonomi är det största hotet mot fler särskilda äldreboendeplatser?
            Man bygger ju inte en kåk i första hand för att man får den ekonomiska
            stimulansen, som är en så liten del av kostnaden för äldreboendet,
            utan det gör man när man har ekonomi för att ha personal som jobbar
            på äldreboendet framöver.
          </note>
          <note type="speaker">
            Anf. 238 Statsrådet MARIA LARSSON (kd):
          </note>
          <note>
            Fru talman! Man ska kunna känna sig trygg med att bli gammal
            i Sverige. Att skapa trygghet och tillit till äldreomsorgen, se
            till att den finns när man behöver den och att den har god kvalitet
            är den utmaning som regeringen tar på stort allvar. Därför är
            jobbpolitiken så viktig, för det är när människor har jobb och
            kan betala skatt som vi skapar resurser till bland annat en bra
            äldreomsorg.
          </note>
          <note>
            Regeringen välkomnar också att fler äldre vill stanna i arbetslivet.
            Det är faktiskt utvecklingen just nu. Därtill får de nästan ett
            dubbelt jobbskatteavdrag. Det är glädjande att se att allt fler
            vill allt längre. Arbete ger för många glädje och meningsfullhet
            i livet.
          </note>
          <note>
            När den dagen kommer att man behöver vård och omsorg ska äldre
            personer och deras anhöriga kunna lita på att de erbjuds en värdig
            omsorg och en omvårdnad av hög kvalitet. Vi säger att särskilt
            fokus ska ligga på de sköraste individerna, de som kan ha störst
            svårigheter att göra sin egen röst hörd.
          </note>
          <note>
            Mycket inom äldreomsorgen fungerar väl. Jag har haft förmånen
            att besöka ett antal platser de senaste åren. Men ibland finns
            också tydliga brister. Låt mig nämna något om de brister vi ser
            och vilka åtgärder regeringen har satt in vi har satt in en rad
            av åtgärder och ett omfattande förbättringsarbete.
          </note>
          <note>
            Det medicinska omhändertagandet och för första gången också det
            sociala innehållet finns det i dag stimulansbidrag till, för att
            förbättra ute i kommuner och landsting, med 1,35 miljarder kronor
            per år. Det är ett angeläget arbete.
          </note>
          <note>
            Det behöver också byggas, precis som vi hörde nyss, fler äldrebostäder,
            särskilda boendeplatser. Därför finns det för första gången med
            den nya regeringen ett investeringsstöd, som har funnits sedan
            2007, på 500 miljoner varje år för att ge rabatt till byggandet.
            Mer än hälften av Sveriges kommuner har en brist. Vi vill hjälpa
            till att göra det billigare för olika entreprenörer att kunna
            bygga. Äldreboendedelegationen arbetar också i sin slutfas på
            förslag som rör förbättringar i bostadsförsörjningen för äldre.
          </note>
          <note>
            Jag upptäckte när jag tillträdde som statsråd att vi vet väldigt
            lite om vilken kvalitet som äldreomsorgen håller. Det hade den
            tidigare regeringen inte intresserat sig för. Regeringen driver
            därför aktivt utvecklingen med öppna redovisningar och jämförelser
            av vårdens och omsorgens kvalitet, ett nationellt system för öppna
            jämförelser med effekter, kostnader och kvalitet redovisade. Det
            är satt på plats. Där kan man titta på varje äldreboende redan
            i dag.
          </note>
          <note>
            Till våren kommer vi också att kunna se hemtjänstens prestationer.
            I höst har Socialstyrelsen, som sköter detta på vårt uppdrag,
            skickat ut 140 000 enkäter där de äldre själva och deras anhöriga
            får tycka till om kvaliteten. Det är en självklarhet att det är
            de äldre som bäst kan avgöra hur kvaliteten ser ut. Men först
            nu är det någon som frågar dem.
          </note>
          <note>
            De anhöriga som vårdar behöver få ett bättre stöd. Det gör en
            fantastisk arbetsinsats och är verkligen värda uppmuntran men
            också stöd och hjälp i sin viktiga uppgift. Vi håller för närvarande
            på och bereder ett lagförslag där skrivningen i socialtjänstlagen
            blir ska i stället för bör. Kommunen ska pröva anhörigvårdares
            behov av stöd, alltså en skyldighet för kommunen.
          </note>
          <note>
            Två nationella kompetenscentrum har blivit satta på plats under
            våren. Det är ett för anhörigfrågor och ett för demensfrågor.
            De finns i Kalmar respektive Stockholm. Arbetet inom vården och
            omsorgen har blivit alltmer kvalificerat. Att rekrytera, utbilda
            och behålla kompetent personal är en stor utmaning. Regeringen
            har därför tillsatt en utredning, Yrkeskrav i äldreomsorgen, som
            ska lämna förslag på en nationell strategi för hur kompetensförsörjningen
            ska kunna säkras. Äldreomsorgen är en framtidsbransch. Där kommer
            det att finnas jobb. Där ska det också finnas utvecklingsmöjligheter
            för personalen.
          </note>
          <note>
            Herr talman! Äldre personer vill som alla andra bestämma över
            sig själva, sin egen vardag och sitt eget boende. Det är min och
            regeringens målsättning att se till att de får göra det. Vi vill
            flytta makten från politiker till de äldre själva att bestämma
            över sin vardag också när de behöver vård och omsorg.
          </note>
          <note>
            Därför har regeringen lämnat en ny proposition om en lag om valfrihetssystem,
            LOV. Genom att öppna för en mångfald av utförare offentliga, privata,
            ideella och kooperativa blir alternativen fler för de äldre när
            de ska välja hemtjänst eller boende. Det ger möjlighet att välja
            bort när man inte är nöjd. Det ger möjlighet att bestämma vem
            som ska hjälpa till med morgonduschen.
          </note>
          <note>
            Det finns 280 miljoner kronor som bidrag till kommuner som år
            2009 vill börja förbereda och utveckla valfrihetssystem. Totalt
            har 177 kommuner sökt stimulansbidraget. Det är fler än vi förväntat,
            och det är mycket glädjande. Det är alltså mer än hälften av landets
            kommuner som nu planerar för att införa valfrihetssystem.
          </note>
          <note>
            Vi ser nu en frihetsreform som börjar ta form. Den vänder upp
            och ned på det synsätt som har varit förhärskande i Sverige under
            så lång tid att det är någon annan som ska bestämma åt de äldre.
            Äntligen kan äldre personer få bestämma vem som ska utföra hemtjänsten,
            vilket äldreboende de vill bo på. Äntligen! Alltför länge har
            politikerna bestämt åt de äldre.
          </note>
          <note>
            Socialdemokraterna, Vänsterpartiet och Miljöpartiet säger nej
            till lagstiftningen. De vill fortsätta att bestämma åt de äldre.
            Vi vill förflytta makten. De äldre måste få bestämma själva. Min
            förhoppning är att också politikerna i de resterande 113 kommunerna
            ska våga släppa ifrån sig makten till de äldre själva.
          </note>
          <note>
            Herr talman! Som jag sade inledningsvis behöver särskild hänsyn
            tas till hur en värdig omsorg kan tillförsäkras de allra mest
            utsatta individerna. Det är de som är multisjuka och har de största
            behoven. Det kan handla om personer med demenssjukdom eller andra
            som på något sätt inte förmår att förmedla sin egen vilja.
          </note>
          <note>
            Var och en är en unik person där personalen på ett boende måste
            hitta nyckeln till vad det är som gör den personen glad. Vad engagerar
            den personen? Hur vill han eller hon bli bemött? Människosyn och
            värderingar kostar inga pengar. Men det gäller att etiken görs
            synlig och tydlig i den dagliga verksamheten för att kvaliteten
            ska utvecklas och för att tilliten till äldreomsorgen ska öka.
          </note>
          <note>
            Regeringen arbetar för en radikalt ändrad inställning till våra
            gamla och deras behov. Det handlar om värdighet i vardagen, ett
            värdigt bemötande och ett välbefinnande hos den äldre också när
            man behöver vård och omsorg.
          </note>
          <note>
            Värdighetsutredningen har på regeringens uppdrag föreslagit en
            nationell värdegrund för äldreomsorgen. Syftet är att tydliggöra
            hur omsorgen ska inriktas på att den äldre ska få leva ett värdigt
            liv och känna välbefinnande. Den föreslagna värdegrunden är ett
            perspektivskifte i synen på den äldre personen. Att få vara den
            person man varit tidigare i livet med intressen och förmågor också
            när man behöver vård och omsorg är målet.
          </note>
          <note>
            Äldreomsorgens fantastiska personal ställs ofta inför svåra beslut
            och pressade situationer. En värdegrund som delas av alla medarbetare
            har mycket stor betydelse för att säkra god kvalitet på verksamheten.
            Margareta Franzen, som har arbetat som vårdbiträde, som undersköterska
            och som chef inom äldreomsorgen sade följande: Min övertygelse
            är att en väl inarbetad värdegrund är en av de bästa investeringarna
            en organisation kan göra.
          </note>
          <note>
            Många kommuner har insett behovet och utvecklat egna värdegrunder
            inom äldreomsorgen för att på så sätt sätta fokus på förhållningssätt
            och bemötande. Alliansregeringen har avsatt 200 miljoner kronor
            de närmaste tre åren för att stödja införandet av en värdegrund
            i äldreomsorgen.
          </note>
          <note>
            Värdegrunden behöver delas av de äldre men också av politiker,
            chefer och inte minst personal. Det är ett omfattande arbete som
            kräver både tid och engagemang. Då räcker det inte med att lagstifta.
            Då måste det också finnas pengar till fortbildning.
          </note>
          <note>
            Herr talman! Allians för Sverige arbetar för en radikalt ändrad
            inställning till våra gamla. Jag vill bli betraktad som en människa
            och inte som en åldring, sade en 87-årig dam så klokt till mig.
            Hon hade varit pianolärare. Men numera var det sällan någon som
            frågade om hon ville spela trots att hon fortfarande kunde. Jag
            tycker att vi ska fråga.
          </note>
          <note type="speaker">
            Anf. 239 EVA OLOFSSON (v) replik:
          </note>
          <note>
            Herr talman! Det är kort om tid. Jag väljer därför att ställa
            frågor om boende.
          </note>
          <note>
            Vi kanske är överens om att de särskilda boendeplatserna är för
            få. Socialstyrelsen skriver i sin lägesrapport att de fortsätter
            att minska. Det finns ett investeringsstöd. Men det tar lång tid
            innan ett investeringsstöd slår igenom. Ungefär hälften är använt
            av det som är avsatt nu i år. Det är rapporter vi har via Boverket,
            så dem tror jag inte att man ska försöka att ifrågasätta.
          </note>
          <note>
            Jag vill fråga Maria Larsson: Räcker det med investeringsstödet
            för att få fler äldreboendeplatser, eller behövs det något mer?
            Jag tror att man behöver öka resurserna så att kommunerna har
            råd med driften av äldreboendena. Det är bakgrunden till att Vänsterpartiet
            säger att det behövs ökade resurser och mer personal i äldreomsorgen.
          </note>
          <note>
            Jag skulle vilja veta vad Maria Larsson skulle vilja göra utöver
            investeringsstödet för att få fler platser i särskilt boende och
            fler äldreboendeplatser.
          </note>
          <note type="speaker">
            Anf. 240 Statsrådet MARIA LARSSON (kd) replik:
          </note>
          <note>
            Herr talman! Den regering som Eva Olofsson understödde hade inget
            investeringsstöd. Den lät kommunerna klara sig själva när det
            gällde att bygga. Den här regeringen har infört ett investeringsstöd
            för att skjuta på i byggandet av platser.
          </note>
          <note>
            Totalt är det ganska många kommuner som har ansökt. Det är ganska
            många nya platser som också har kommit till med hjälp av investeringsstödet.
            Jag har haft förmånen att åka runt och inviga ett antal av dem.
            Det är roligt och glädjande att se hur praktiskt och vackert man
            bygger. Det är nödvändigt. Hälften av kommunerna har själva talat
            om att de har brist på platser.
          </note>
          <note>
            Det tar lång tid att planera, precis som Eva Olofsson säger.
            Att göra en planering för ett bostadsbyggande eller äldreomsorgsbyggande
            tar sin tid. Därför förväntar jag mig att tillströmningen kommer
            att bli stor också fortsättningsvis. Investeringsstödet inrättades
            år 2007. Vi vet att det är fördröjning i de politiska besluten
            ibland.
          </note>
          <note>
            När det gäller frågan om personal i äldreomsorgen kan jag notera
            att Vänsterpartiet inte har några begränsningar när det gäller
            att följa några som helt budgetrestriktioner. Jag får återkomma
            till svaret på den frågan alldeles strax.
          </note>
          <note type="speaker">
            Anf. 241 EVA OLOFSSON (v) replik:
          </note>
          <note>
            Herr talman! Då ska jag upplysa ministern om att vår budget är
            finansierad. Vi sänker inte skatterna för dem som är rikast, utan
            vi använder det till välfärdsjobb. Det är så vi har finansierat
            mer personal i äldreomsorgen.
          </note>
          <note>
            Men de platser i äldreboenden som Maria Larsson har invigt har
            man ju planerat och beslutat om att bygga långt innan investeringsstödet
            kom. Det tar ju så pass lång tid.
          </note>
          <note>
            Vad jag är intresserad av är: Finns det några andra planer från
            regeringen och från ministern för att man ska få fler särskilda
            boendeplatser? När jag pratar med folk i kommunerna säger de så
            här: Självklart söker vi när det finns ett bidrag. Vi kan bygga
            ett lite bättre boende. Men det kommer inte fler platser här.
            För detta är en så liten del av kostnaden för att driva ett äldreboende.
          </note>
          <note>
            Om vi verkligen vill ha fler äldreboendeplatser och det vill
            Vänsterpartiet måste vi göra något mer.
          </note>
          <note>
            Sedan tänkte jag bara påminna om att vi hade en nationell utvecklingsplan
            där det här förslaget fanns från s, v och mp också före valet.
          </note>
          <note type="speaker">
            Anf. 242 Statsrådet MARIA LARSSON (kd) replik:
          </note>
          <note>
            Herr talman! Det är klart att det inte finns några som helst
            begränsningar när man höjer skatterna med 46 miljarder. Men det
            som händer, Eva Olofsson, när man gör det är att man får ett antal
            färre jobb i det här landet.
          </note>
          <note>
            Någonstans mellan 60 000 och 100 000 färre jobb hade vi haft
            om Vänsterpartiets budgetmotion hade gått igenom. Dessutom hade
            skatten för en undersköterska höjts med 4 000 om året. Det är
            jag inte säker på att undersköterskorna i äldreomsorgen skulle
            uppskatta.
          </note>
          <note>
            Tack vare att vi har en jobbpolitik där vi har satt fokus på
            att öka antalet jobb har vi också mer resurser ute i kommunerna,
            ute i landstingen och på det nationella planet. Det är grunden.
            Det är förutsättningen för en god generell välfärd. Det är det
            här som inte Vänsterpartiet vill inse.
          </note>
          <note>
            Man lyfter dessutom på budgettaket och har inga som helst begränsningar
            när det gäller att dela ut pengar. Det är jättefint att vara generös,
            men det är väldigt oansvarigt. Vi är en regering som är ansvarsfull.
          </note>
          <note type="speaker">
            Anf. 243 PER SVEDBERG (s) replik:
          </note>
          <note>
            Herr talman! Det är trevligt att se ministern. Hon pratar en
            hel del om kvalitet och kvalitetsutveckling. Det är bra, tycker
            jag. Det för mig osökt in på tanken på det här med värdighetsgarantin,
            som kom upp i slutet av hennes anförande.
          </note>
          <note>
            Jag är djupt oroad över den diskussion som regeringen för vad
            gäller värdighetsgarantin och principerna för den. Jag hade förmånen
            att diskutera det här lite med statssekreteraren i Almedalen,
            hur utformningen och hur situationen skulle bli utifrån begreppet
            värdighetsgaranti.
          </note>
          <note>
            Kommer det att bli en basnivå för kommunerna att uppnå, eller
            var kommer vi att hamna? Kommer det att finnas tilläggstjänster
            så att du kan köpa dig en utvecklad värdighetsgaranti, så att
            du helt plötsligt, om du har pengar, kan få mer värdighet? Det
            är en intressant fråga, eftersom systemet utvecklas och det öppnas
            för valfrihet och för ytterligare aktörer som kan ha ett större
            spektrum av tjänster som de säljer. Det är min fråga.
          </note>
          <note type="speaker">
            Anf. 244 Statsrådet MARIA LARSSON (kd) replik:
          </note>
          <note>
            Herr talman! Det här är någonting nytt som alliansregeringen
            har startat. Det är en lite främmande diskussion innan man blir
            van vid den, men en värdegrundsdiskussion handlar om människosyn.
          </note>
          <note>
            Vi har länge haft en värdegrund i förskolans verksamhet och i
            skolans verksamhet. Jag är övertygad om att detta behövs också
            i äldreomsorgens verksamhet.
          </note>
          <note>
            Med respekt för att den här utredningen fortfarande är ute på
            remiss och jag inte har fått remissvaren vill jag ändå säga att
            jag har sett att exempelvis de fackliga parterna var väldigt positiva
            när utredningen lade fram sitt förslag. De tycker själva att de
            skulle behöva det här på golvet, i äldreomsorgen, när man jobbar.
            Man välkomnar en tydlig värdegrund och en pågående etisk diskussion
            ute i verksamheterna. Pensionärsorganisationerna var också positiva.
          </note>
          <note>
            Det är för mig väldigt viktiga utgångspunkter att de äldre själva
            och personalrepresentanterna känner ett stort behov av det här.
            Så när remissvaren är inlämnade ska vi fortsätta med propositionsskrivande.
          </note>
          <note type="speaker">
            Anf. 245 PER SVEDBERG (s) replik:
          </note>
          <note>
            Herr talman! Värdegrund och värdighetsgaranti är två skilda saker,
            som jag ser det. Där behöver nog regeringen vara lite tydligare.
            I och med att man för en diskussion där det plötsligt är helt
            okej att pensionärer ska betala mer skatt än övriga medborgare
            är ju frågan: Ingår det i någon typ av värdighet?
          </note>
          <note>
            Vad gäller LOV:en måste jag ställa frågan: För vem är LOV:en
            till? Är den till för de äldre eller för de aktörer som finns
            på marknaden? Det behöver nog också klargöras en aning. Som man
            bygger systemet nu är det lätt att se att aktörerna på marknaden
            har rätt bra förutsättningar att spela in i det här.
          </note>
          <note type="speaker">
            Anf. 246 Statsrådet MARIA LARSSON (kd) replik:
          </note>
          <note>
            Herr talman! Allt vårt arbete syftar förstås till att stärka
            den äldres möjligheter att få inflytande, att få ett självbestämmande.
            Vi vet nämligen att det är så viktiga faktorer för hälsan.
          </note>
          <note>
            Det är precis det här som en värdighetsgaranti ska kunna medverka
            till. Det är precis det här som LOV:en ska kunna medverka till.
          </note>
          <note>
            Men skillnaden mellan mitt parti, när det gäller alliansens utformning
            av LOV:en, och Socialdemokraterna är att ni inte vill låta de
            äldre bestämma själva. Ni har sagt nej till LOV:en. Ni har lämnat
            in en motion där ni säger: Nej, detta vill vi inte ha.
          </note>
          <note>
            För mig är det en självklar utgångspunkt att de äldre måste få
            bestämma själva. Jag är så glad att 177 kommuner har sagt ja till
            det här. 25 procent av dem är faktiskt socialdemokratiskt styrda.
            En har egen vänstermajoritet. Ute på kommunnivå ser man behovet
            av det här. Jag beklagar att inte Socialdemokraterna i riksdagen
            har förstått detsamma.
          </note>
          <note type="speaker">
            Anf. 247 CHRISTINA AXELSSON (s) replik:
          </note>
          <note>
            Herr talman! Det är en intressant diskussion vi för här. Jag
            skulle vilja ställa två frågor till ministern.
          </note>
          <note>
            Första frågan är om det stärker de äldres möjligheter att de
            får betala mer i skatt den dag de slutar sitt arbete och uppbär
            pension, den inkomst som de har sparat för senare dagar i form
            av pension. Det är min första fråga.
          </note>
          <note>
            Min andra fråga gäller det här med allas lika värde. Varför ska
            det vara dyrare att bedriva färdtjänstsverksamhet i Stockholmsregionen,
            i och med att man numera tvingas betala trängselskatt också för
            färdtjänstbilar?
          </note>
          <note>
            De två frågorna vill jag ha svar på.
          </note>
          <note type="speaker">
            Anf. 248 Statsrådet MARIA LARSSON (kd) replik:
          </note>
          <note>
            Herr talman! När det gäller Stockholmsproblematiken har jag inte
            kunskap nog för att gå in i den frågan. Jag är inte heller företrädare
            för Stockholm, utan jag är företrädare för Sveriges regering.
            Då väljer jag att svara på den andra frågan i stället.
          </note>
          <note>
            Den nya pensionsreformen kom till 2003. Den tidigare regeringen,
            den socialdemokratiska regering som Christina Axelsson understödde
            och representerade, gjorde inte någon förändring för att höja
            pensionerna, inte för dem som hade det sämst ställt och inte för
            några andra heller. Man lät pensionerna ligga stilla och bara
            räknas upp motsvarande de uppräkningar som skulle göras.
          </note>
          <note>
            Det vi har gjort är att vi tydligt har uttalat att vi ser att
            pensionärerna som grupp har släpat efter. Därför vill vi göra
            förändringar. Vår inriktning var väldigt tydlig. Vi ville ge mest
            åt dem som har det svårast, alltså åt dem som är garantipensionärer.
          </note>
          <note>
            Det var inriktningen på vår reform, och för första gången har
            faktiskt pensionerna nu räknats upp, höjts, utöver det som är
            den vanliga uppräkningen.
          </note>
          <note type="speaker">
            Anf. 249 CHRISTINA AXELSSON (s) replik:
          </note>
          <note>
            Herr talman! Jag finner det här svaret märkligt. Det är faktiskt
            så att ni har försämrat för pensionärerna i och med införandet
            av pensionärsskatten. Men låt oss lämna det!
          </note>
          <note>
            Jag finner det ännu mer konstigt att ministern står här och säger:
            Jag företräder inte Stockholm.
          </note>
          <note>
            Jag hoppas verkligen att ministern företräder hela landet. Men
            det är klart, ministern är väl lika Stockholmsfientlig som de
            andra ministrarna i den här regeringen.
          </note>
          <note>
            Jag vill i alla fall fråga, för det är ni som har infört detta
            med att man ska betala trängselskatt för färdtjänstbilar i Stockholmsregionen:
            Varför gjorde man det, och handlar det om allas lika värde?
          </note>
          <note type="speaker">
            Anf. 250 Statsrådet MARIA LARSSON (kd) replik:
          </note>
          <note>
            Herr talman! När det gäller jobbskatteavdraget kom det till som
            en reform för att öka utbudet. Vi får faktiskt gå tillbaka dit,
            Christina Axelsson, för det är det som frågan handlar om.
          </note>
          <note>
            Det kom som en reform för att öka arbetskraftsutbudet, och det
            är därför som 180 000 personer i det här landet har kunnat gå
            från utanförskap till arbete.
          </note>
          <note>
            Det bygger den framtida välfärden.
          </note>
          <note>
            Dessutom har vi sagt att pensionärerna ska ha en standardhöjning,
            och vi har påbörjat det arbetet nu. Vi har gjort en första insats,
            och jag är väldigt och glad och stolt över att säga att de pensionärer
            som har det svårast, de som har det sämst, har fått en rejäl påökning.
          </note>
          <note>
            När det gäller trängelskatterna rekommenderar jag Christina Axelsson
            att ställa den frågan till berört statsråd.
          </note>
          <note type="speaker">
            Anf. 251 MARINA PETTERSSON (s) replik:
          </note>
          <note>
            Herr talman! Jag vill fråga Maria Larsson om trygghet på äldre
            dar som är så viktigt och om jobb för den som är pensionär och
            ska betala pensionärsskatt. Maria Larsson säger att det här är
            oerhört viktigt. Vi har en demografisk utveckling som kanske kräver
            att vi måste jobba längre. Maria Larsson säger att det är önskvärt
            och att vi ser att fler jobbar efter 65 år.
          </note>
          <note>
            Hon gläds åt att fler pensionärer vill stanna längre. Maria Larsson,
            det är inte alla som kan jobba efter 65 år. En del är sjuka, och
            en del orkar inte. Jag tycker att det ökar klyftorna. Du kanske
            också ställer pensionär mot pensionär. Hur ser Maria Larsson på
            den saken?
          </note>
          <note type="speaker">
            Anf. 252 Statsrådet MARIA LARSSON (kd) replik:
          </note>
          <note>
            Herr talman! Självklart är hälsan olika för oss som olika individer.
            En del har förmånen att få ha hälsan högt upp i åren. Andra drabbas
            av ohälsa betydligt tidigare. Det jag sade var att med tanke på
            att allt fler i dag blir allt äldre i vårt land och får behålla
            hälsan ser många det som en merkvalitet att kunna stanna i arbetslivet
            längre. Det ska alltid vara frivillighet, men möjligheten ska
            finnas.
          </note>
          <note>
            De som har valt att stanna lite längre, från 65 år upp till 67
            år, har blivit fler. Jag tror att det har flera orsaker, dels
            att man känner sig piggare, friskare och vitalare, dels att vi
            har många jobb som inte längre är så fysiskt slitsamma. Vi vet
            att intellektet sannerligen hänger med upp i åren. Många forskare
            är som bäst i 70-årsåldern. Så det finns inte den typen av begränsningar.
            Då tycker jag att vi från statens och samhällets sida ska säga:
            Ni är självklart välkomna att stanna kvar i arbetslivet om ni
            själva vill.
          </note>
          <note type="speaker">
            Anf. 253 MARINA PETTERSSON (s) replik:
          </note>
          <note>
            Herr talman! Vi har sett ökade klyftor i samhället under den
            här tvåårsperioden som alliansregeringen har regerat. För mig
            är det väldigt konstigt och en stor orättvisa att den som inte
            orkar ska betala mer i skatt än den pensionär som orkar och kan
            stanna lite längre efter 65 år.
          </note>
          <note>
            Man kan fråga sig: Är det ökade klyftor i samhället som är regeringens
            mål och vision när det gäller den framtida politikens effekter
            i Sverige? Är det ökade klyftor mellan den som är arbetslös och
            den som har arbete, den som är sjuk och den som är frisk eller
            den pensionär som är sjuk och den som får behålla hälsan efter
            65 och kan och orkar jobba?
          </note>
          <note type="speaker">
            Anf. 254 Statsrådet MARIA LARSSON (kd) replik:
          </note>
          <note>
            Herr talman! Socialdemokraterna ägnar sig väldigt mycket åt att
            använda några ord upprepande precis som att de skulle bli en sanning
            då. Man talar om ökade klyftor och rättvisa som om det vore en
            självklarhet att deras politik skulle leda till rättvisa. Så är
            det faktiskt inte. Rättvisa är väl att fler kan komma tillbaka
            från ett utanförskap och få jobb, egen försörjning? Det är 180
            000 fler än när vi tog över makten från er. 60 000100 000 av dem
            har tillkommit på grund av den politik vi har skapat.
          </note>
          <note>
            Den senaste socialdemokratiska perioden hade 300 000 personer
            socialbidrag. I dag är det 210 000. Det är klart att vi har förbättrat
            för jättemånga människor i det här landet. Det handlar inte om
            ökade klyftor. Det handlar om minskade klyftor. Så vi får nog
            vara lite mer noggranna med orden.
          </note>
          <note type="speaker">
            Anf. 255 MARGARETA B KJELLIN (m):
          </note>
          <note>
            Herr talman! Jag träffade för ett tag sedan Ulla och hennes man.
            De är pensionärer, och de bor kvar i sitt hem som de har levt
            i sedan barnen var små. Ulla har MS, och hennes man är allmänt
            skröplig och har svårt att gå.
          </note>
          <note>
            Ullas MS har blivit värre, och hon har varit på sjukhuset under
            en tid för medicinering och vård. Det är dags att lämna sjukhuset.
            Efter kontakter med biståndsbedömare och arbetsterapeuter beslutas
            att Ulla ska få hemtjänst och hjälpmedel.
          </note>
          <note>
            Ulla bor i en kommun där kommunen har monopol på hemtjänsten.
            Det var då Ulla började att fundera på om hon var myndig. Ulla
            hade hört sin mamma berätta om när kvinnor fick rösträtt, om sin
            egen erfarenhet av att själv få bestämma över sitt liv, vem hon
            skulle gifta sig med, hur hon skulle använda sin lön och hur hon
            skulle använda sin pension.
          </note>
          <note>
            Men helt plötsligt som pensionär och sjuk skulle Ulla inte få
            bestämma själv över vem som skulle ge henne omvårdnad. Inte heller
            skulle hon få bestämma vilka hjälpmedel hon bäst behövde eller
            vem som skulle ge den service som hon och hennes man så väl behövde
            för att de skulle kunna känna sig delaktiga i samhället.
          </note>
          <note>
            För det gör kommunpolitikerna. Ulla kände att hon blev omyndigförklarad.
          </note>
          <note>
            Jag kan visst förstå den oro som en kommunpolitiker har och kan
            känna över att tappa kontrollen. Jag har själv varit kommunpolitiker
            i 30 år. Det är lätt att tro att det kommunen gör är bäst och
            billigast. Det är lätt att glömma människan när man sitter fast
            i budgetar och nämndmöten. Och det kan vara lätt som riksdagsledamot
            att glömma människan när kommunpolitiker trycker på.
          </note>
          <note>
            Det är nödvändigt, herr talman, att börja att fundera över vad
            som är politikens ansvar. Är det att ha kontroll över vad varje
            människa får för insatser och av vem? Är det viktigast att det
            är kommunen som är utförare av vård och omsorg? Är det viktigast
            att veta vilka som utför vad och när hos varje enskild?
          </note>
          <note>
            Nej, herr talman, det viktigaste för oss politiker och förtroendevalda
            måste vara att sätta människan i centrum, att ge möjligheterna
            till dem som behöver insatser att välja vem som ska ge omvårdnad,
            vem som ska ge service, vilka hjälpmedel som bäst hjälper dem
            i vardagen.
          </note>
          <note>
            Alliansregeringen genomför ett antal reformer för att stärka
            kvaliteten inom äldreomsorgen. Vi har tillfört medel till fler
            äldreboenden. Vi tillför också medel för att höja kvaliteten inom
            äldreomsorgen.
          </note>
          <note>
            Jag tror att vi står inför många fler utmaningar, både när det
            gäller boende och ensamhetsproblem. Vi vet att många äldre är
            undernärda. De är över- och felmedicinerade. Jag tycker att det
            känns skönt att vi har förstärkt kvaliteten i äldreomsorgen genom
            mer pengar i budget.
          </note>
          <note>
            Vi kommer, som vi har hört, nu under hösten att besluta om en
            ny lag om valfrihetssystem inom äldre- och handikappomsorgen.
            Det pågår försök i tre län om fritt val av hjälpmedel.
          </note>
          <note>
            Vad blir då konsekvenserna om människorna får välja vårdgivare,
            sina hjälpmedel, vem som lagar deras mat eller ger annan service,
            det vill säga när de nya lagarna träder i kraft? Blir det dyrare?
            Nej, priset blir detsamma. Man väljer utifrån kvalitet.
          </note>
          <note>
            Blir det mer okontrollerat? Nej, tvärtom. Kvalitetskontrollen
            blir tydligare, och det gäller samma regler för alla.
          </note>
          <note>
            Blir de äldre kunder på en marknad? Ja, det kanske man kan säga.
            Men vill de inte vara det eller om det känns obekvämt har de rätten
            att välja en kommunal hemtjänst.
          </note>
          <note>
            Kan kommunerna ta ansvar för vad som händer med skattepengarna
            om man har ett valfrihetssystem? Ja, det vill jag hävda bestämt.
            I valfrihetssystemet är det nämligen inte pengarna som avgör vem
            som ska utföra vården. Det är en fastställd peng, och det är kvaliteten
            som är vägledande.
          </note>
          <note>
            Lagen är ju frivillig, men som vi hörde statsrådet säga är det
            över 170 kommuner som har sökt om stimulansmedel. De som säger
            nej hävdar att det blir dyrare. De hävdar att privata vårdgivare
            kommer att tjäna pengar på sjuka och svaga. De hävdar också ibland
            att vården blir efterfrågestyrd i stället för behovsstyrd. Men
            kostnaden för vårdinsatserna blir inte högre med en annan utförare
            när det är kommunen som fastställer kvalitetsregler och pris.
            Vårdtimmarna blir inte heller fler, eftersom biståndsbedömningen
            är lika oavsett om det är kommunal hemtjänst eller lagen om valfrihetssystem
            som råder. Det är samma summa. Det enda som sker är faktiskt att
            Ulla och hennes man får en möjlighet att välja.
          </note>
          <note>
            Herr talman! När lagarna om valfrihet klubbas i Sveriges riksdag
            har Ullas möjligheter att påverka sin vardag ökat. Hon får rätten
            att välja vårdgivare, hon får välja den vårdgivare som ger den
            bästa kvaliteten, och hon får möjlighet att välja de hjälpmedel
            som hon tycker är bäst.
          </note>
          <note>
            Slutligen vill jag poängtera att det är Ulla och hennes behov
            som ska stå i centrum. Vi som förtroendevalda måste komma ihåg
            människors rätt till självbestämmande, och där tycker jag att
            kommunpolitiker ska hålla sina klåfingriga fingrar borta.
          </note>
          <note type="speaker">
            Anf. 256 PER SVEDBERG (s) replik:
          </note>
          <note>
            Herr talman! Ja, Margareta, det var inte så himla länge sedan
            du var aktiv kommunpolitiker och kanske inte höll fingrarna borta.
          </note>
          <note>
            Det är det som är det intressanta. När man har kravet på sig
            att ha kontroll på ekonomin, när man har kravet på sig att fördela
            resurserna efter de behov som finns, var hamnar vi då om vi öppnar
            för ett system med marknadsstyrda behov? Var hamnar den äldre
            som bor uppe i Brännbo och som varje gång jäntan kommer säger:
            Jag är så glad när jäntan kommer! Var är hennes valfrihet? Kommer
            hon att få den valfrihet som Margareta står här och bedyrar att
            hon ska få?
          </note>
          <note>
            Frågan blir: Hur kommer kommunen att hantera detta?
          </note>
          <note type="speaker">
            Anf. 257 MARGARETA B KJELLIN (m) replik:
          </note>
          <note>
            Herr talman! Per Svedberg frågar om hur Emma, eller vad hon hette,
            i Brännbo ska få sin valfrihet. Om hon är så nöjd med just den
            jänta som kommer kommer hon självklart att välja dem. Det kostar
            ju inte mer pengar. Det är inte marknaden eller priset som styr.
            Det är kvaliteten som styr. Alltså är priset fastlagt. Det är
            ingen skillnad på vad hemtjänstinsatsen kostar om kommunen bedriver
            den eller om någon av flickorna som jobbar inom hemtjänsten har
            knoppat av och bedriver den som en egen verksamhet.
          </note>
          <note>
            Det är de äldres möjligheter att välja som blir det viktiga.
            De kan välja den kvalitet som är bäst för dem. I alla lägen myndigförklarar
            man de äldre så att de kan bli sina egna väljare av den vård de
            vill ha.
          </note>
          <note type="speaker">
            Anf. 258 PER SVEDBERG (s) replik:
          </note>
          <note>
            Herr talman! Vi är helt överens om att det är de äldre som vet
            vad de vill ha. Om det råder det inget tvivel.
          </note>
          <note>
            Men när man börjar plussa ihop de här olika sakerna som Margareta
            pratar om och därtill lägger det som kommer i framtiden blir det
            mer komplicerat. Då kanske den äldre som har det väldigt gott
            ställt väljer ett alternativ med ett större utbud av tilläggstjänster.
            Blir inte det en lite skev utveckling av det du står här och pratar
            om nu?
          </note>
          <note>
            Då plötsligt blir det ändå marknaden som står för utbudet och
            marknaden som styr på ett sätt som jag inte ställer upp på. Det
            är klart att den som har mycket pengar kan köpa till några extratjänster
            och välja ett visst bolag. Men den som inte har den möjligheten
            utan sitter och betalar den extraskatt som man betalar som pensionär
            och inte har de ekonomiska styrmedlen hur gör man då?
          </note>
          <note type="speaker">
            Anf. 259 MARGARETA B KJELLIN (m) replik:
          </note>
          <note>
            Herr talman! De extratjänster man kan köpa måste man också i
            dag köpa av någon annan, för de utförs nämligen inte av hemtjänsten.
            Hur tror Per Svedberg att det går ihop i dag? Vem är det som drar
            fram spisen och torkar bakom den? Inte är det hemtjänsten. Inte
            byter de gardiner, och inte putsar de fönster. De tjänsterna får
            man antingen köpa av någon tack och lov finns det hushållsnära
            tjänster så det är lite billigare för pensionärerna i dag eller
            så är det anhöriga eller fullt pris som gäller. Ingen hemtjänst
            utför det som är möjliga tilläggstjänster. Så det spelar faktiskt
            ingen roll, utan där måste vi se till att det finns fler som erbjuder
            tjänsterna. Blir det konkurrens mellan dem kan priserna faktiskt
            sänkas.
          </note>
          <note type="speaker">
            Anf. 260 EVA OLOFSSON (v) replik:
          </note>
          <note>
            Herr talman! Jag skulle först vilja korrigera Margareta. Hemtjänsten
            i Göteborg putsar faktiskt fönster, och vill man ha gardiner bytta
            finns det gratis fixartjänst i hela Göteborg. Hemtjänsten tror
            jag också skulle dra ut spisen och städa bakom den. De gör mer
            än Margareta tror, men det finns kanske kommuner som har riktlinjer
            som är onödiga.
          </note>
          <note>
            Jag skulle vilja fråga Margareta om hon ser någon koppling mellan
            äldres valfrihet och resurser, för om det nu är brist på äldreboendeplatser
            hjälper det ju inte så mycket om det finns flera utförare att
            välja mellan. Är det valfrihet att ställa sig i kö som gäller?
          </note>
          <note>
            Jag skulle också vilja fråga Margareta om det är konkurrensneutralt
            att privata företag får ha tilläggstjänster men inte de kommunala.
            Sveriges Kommuner och Landsting, kommunernas intresseorganisation,
            anser inte det.
          </note>
          <note>
            Jag skulle också vilja fråga om Margareta tror att det är bra
            att man inte har med krav på kollektivavtal och meddelarfrihet
            i lagen om valfrihet om man vill göra äldreomsorgen till en attraktiv
            arbetsplats.
          </note>
          <note type="speaker">
            Anf. 261 MARGARETA B KJELLIN (m) replik:
          </note>
          <note>
            Herr talman! Man kan sammanfattningsvis svara på många av frågorna
            med att säga att det faktiskt är kommunerna som ställer krav på
            vilka kriterier som ska vara vägledande för dem som ska godkännas
            som utförare av tjänster inom lagen om valfrihet. Tycker kommunen
            att det ska vara meddelarfrihet, kollektivavtal och så vidare
            må kommunen skriva in det. Det är en fullständig valfrihet i detta.
          </note>
          <note>
            Att höra att hemtjänsten putsar fönster på många ställen är fascinerande.
            Jag möter det inte i norra Sverige, och i socialdemokratiskt styrda
            kommuner har jag absolut inte träffat på det, utan antingen är
            det anhöriga som utför det eller så köper man tjänsterna.
          </note>
          <note>
            Kan vi se till att människor får möjlighet att få sådana tjänster
            utförda till ett lägre pris tycker jag att det bara är till fördel
            för alla äldre.
          </note>
          <note type="speaker">
            Anf. 262 EVA OLOFSSON (v) replik:
          </note>
          <note>
            Herr talman! Det är bara att konstatera att man ibland måste
            titta utanför den egna kommunen.
          </note>
          <note>
            Jag skulle vilja ställa en helt annan fråga till Margareta. Jag
            har läst igenom alliansens budget väldigt noga. Det stod ingenting
            om äldre med utländsk bakgrund, vilket förvånade mig något, eftersom
            det är ganska många sidor i budgeten om vad man vill och hur det
            ser ut i dag.
          </note>
          <note>
            Vi kan konstatera att äldre med utländsk bakgrund använder offentlig
            vård och omsorg mindre än svenskfödda. Man kan också konstatera
            att kommunerna skulle behöva samarbeta mycket mer med invandrarorganisationer
            kring detta.
          </note>
          <note>
            Vi har förslag från Vänsterpartiet om hur man ska lyfta upp och
            synliggöra detta och hur man kan avsätta pengar för att stimulera
            kommunerna. Vi behöver en nationell strategi och vi måste se till
            att Socialstyrelsen när de ser på anhörigstödet tar upp anhörigstödet
            till dem som är födda i utlandet och finns här i Sverige. Det
            sista är inte minst viktigt eftersom anhöriga där gör större insatser
            än anhöriga till svenskfödda.
          </note>
          <note>
            Vad vill alliansen göra?
          </note>
          <note type="speaker">
            Anf. 263 MARGARETA B KJELLIN (m) replik:
          </note>
          <note>
            Herr talman! Om gardinupphängning och fönsterputs ingår i kommunens
            hemtjänster kommer det också att ingå i LOV:en utan extra tjänster.
            Har man gjort den bedömningen i kommunen behöver det alltså inte
            finnas någon oro.
          </note>
          <note>
            När det gäller äldre med invandrarbakgrund är det ett stort bekymmer.
            Jag tittar på de delarna och tycker att det är viktigt att se.
            Det behövs till exempel nya språkkunskaper, och även där öppnar
            vi möjligheten för andra utförare med främmande språk att starta
            verksamhet genom lagen om ett valfrihetssystem.
          </note>
          <note type="speaker">
            Anf. 264 CHRISTINA AXELSSON (s) replik:
          </note>
          <note>
            Herr talman! Jag skulle vilja ställa en fråga. Eftersom statsrådet
            Maria Larsson inte känner sig ansvarig för de beslut som man fattar
            i regeringen rörande att man ska betala trängselskatt även för
            färdtjänst i Stockholm undrar jag hur Margareta Kjellin känner
            för den frågan. Är det inte väldigt orättvist att det ska vara
            dyrare att bedriva färdtjänst i vår huvudstad än på den ort eller
            i den stad som Margareta Kjellin kommer från?
          </note>
          <note>
            Jag reagerade lite grann på det som Margareta Kjellin sade om
            att det blir billigare om det blir fler. Hemtjänsten är en personalintensiv
            verksamhet. Det tror jag att vi kan vara överens om oavsett på
            vilken sida av diket vi sitter. Det är viktigt att vi har kollektivavtal
            och att vi följer de lagar och regler som finns på arbetsmarknaden.
            Då kan inte antalet aktörer vara det som gör att det blir billigare.
          </note>
          <note type="speaker">
            Anf. 265 MARGARETA B KJELLIN (m) replik:
          </note>
          <note>
            Herr talman! När det gäller trängselskatt har jag den bestämda
            uppfattningen att priset på färdtjänst eller sjukresor skiljer
            sig över landet beroende på att man fastställer dem lokalt. Det
            finns ingen rättvisa i det över huvud taget. Varför kostar en
            sjukresa 20 kronor mer än en resa med kommunal färdtjänst? Är
            det någon rättvisa i det? Man kan inte lagstifta om allt.
          </note>
          <note>
            Hemtjänsten är personalintensiv. Man har kommunala fackliga avtal
            och det är rätt och bra. Men är man flera och jobbar på ett annat
            sätt hittar man möjligheter. Det ser vi till exempel när kommunala
            verksamheter blir självstyrande. De hinner med fler pensionärer
            och de är mer nöjda med sitt arbete och kan påverka sin arbetssituation
            mycket mer. Vi får också en nöjdare äldregrupp.
          </note>
          <note type="speaker">
            Anf. 266 CHRISTINA AXELSSON (s) replik:
          </note>
          <note>
            Herr talman! Min fråga om färdtjänsten gällde inte vad den enskilda
            personen betalar utan att det är dyrare att bedriva färdtjänst
            eftersom man får lov att betala trängselskatt. Det är något som
            Margareta Kjellin och de borgerliga partierna i riksdagen har
            kommit fram med ett förslag om. Det tycker jag är Stockholmsfientligt
            och fel mot alla som behöver färdtjänst i denna region och för
            all del mot alla som betalar skatt också, för vi får ju dela den
            bördan.
          </note>
          <note>
            Jag tyckte att ditt svar var svävande, Margareta Kjellin. Nu
            vill jag ha ett klart besked. Ska vi ha kollektivavtal för alla
            hemtjänstutövare? Ska vi också se till att de har det innan vi
            ger dem möjlighet att utföra tjänsterna?
          </note>
          <note type="speaker">
            Anf. 267 MARGARETA B KJELLIN (m) replik:
          </note>
          <note>
            Herr talman! Jag börjar med det sista. Det är kommunen som ställer
            de kraven. Då måste det kommunala självstyret få vara avgörande.
            Det skulle aldrig falla mig in att bestämma om människor måste
            vara med i ett fackförbund eller inte. Jag tycker dock att det
            är bra om man är det.
          </note>
          <note>
            När det gäller trängselskatten och hur den hanteras måste jag
            säga som statsrådet, nämligen att det inte ligger på socialutskottets
            bord att avgöra detta. Men när nu Socialdemokraterna i Stockholms
            stad drev igenom att man skulle ha trängselskatt får man ta konsekvenserna
            av det. Det blir dyrare för alla att bo i Stockholm. Å andra sidan
            säger man ute i landet att riksdagen är alldeles för Stockholmsvänlig
            och lägger alldeles för mycket pengar på utbyggnaden av Stockholms
            trafikleder.
          </note>
          <note type="speaker">
            Anf. 268 KENNETH JOHANSSON (c):
          </note>
          <note>
            Herr talman! Välfärd är att färdas väl genom livet. Det är mycket
            viktigt för alla och envar att så länge jag kan och önskar få
            vara med och bidra, känna kamratskap i arbetet och föreningslivet
            och fortsatt kunna påverka, vara delaktig, sedd och hörd. Vi behöver
            gemenskap och vänner att umgås med. Jag vill fortsätta att vara
            den jag är och alltid har varit även om jag blir dement och sängliggande.
          </note>
          <note>
            Vården och omsorgen ska finnas där. Den ska vara av hög kvalitet
            med bra och värdigt bemötande gentemot mig och andra. Vi har alla
            våra drömmar och ska så ha, för var och en av oss är unik. Därför
            är det viktigt att vi har en grundtrygghet som bygger på ett samhälle
            som svarar upp mot att vi även på ålderns höst ska få bestämma
            över våra liv. Vi ska ha en valfrihet och mångfald i boendet,
            i valet av vem som ska erbjuda hemtjänsten och så vidare.
          </note>
          <note>
            Politikens uppgift är att ge förutsättningar. Det krävs resurser,
            ekonomiska och personella. Genom att alliansregeringens och Centerpartiets
            politik gett oss en stark ekonomi kan stora satsningar göras på
            välfärdsområdena och resurserna till kommuner och landsting förstärkas.
            Fler i jobb och färre i utanförskap ger gladare och nöjdare människor
            men även stora resurser att satsa på välfärden.
          </note>
          <note>
            Det är därför som jag upprepar från replikskiftet att det är
            totalt fel tänkt av vänsterpartierna att i dessa finansorons tider
            med en avmattad konjunktur höja skatter och göra fler människor
            arbetslösa. Det är att skapa otrygghet och ett kallare samhälle
            när vi så väl behöver ett varmare samhälle.
          </note>
          <note>
            Jag vill särskilt lyfta fram Centerpartiets och alliansregeringens
            åtgärder för att göra det lättare att få vård. Det betyder mycket
            även för äldre. Det handlar om vårdgaranti och vårdval, om att
            synliggöra vårdresultaten och att underlätta entreprenörskapet
            inom vården, om kvalitetssatsningar och om att utveckla folkhälsoarbetet.
            Det är viktiga åtgärder för såväl gammal som ung.
          </note>
          <note>
            Omregleringen av apoteksmarknaden är ett utmärkt exempel på hur
            vi kan förbättra tillgängligheten, få fler apotek och en bättre
            service på området för såväl gammal som ung.
          </note>
          <note>
            Fritt val inom äldre- och handikappomsorgen har, som statsrådet
            Maria Larsson sade, ett brett stöd över landet, till och med i
            de röda kommunerna. Det är utmärkt. Nu går vi vidare. Jag hoppas
            att det är många som nappar på möjligheterna.
          </note>
          <note>
            Det blir förstärkningar när det gäller anhöriginsatser; lagstiftningsförslag
            är på gång. I budgeten finns ytterligare medel redovisade.
          </note>
          <note>
            Investeringsstödet för äldreboenden fortsätter, liksom stimulansmedel
            för läkemedelsgenomgångar, utvecklad demensvård, förebyggande
            arbete, kost och nutrition och så vidare.
          </note>
          <note>
            Den sociala tillsynen har stor betydelse och att den samordnas
            med hälso- och sjukvården är utmärkt.
          </note>
          <note>
            Frivilliginsatserna i olika former ger mervärden. Åtgärder och
            förslag har presenterats.
          </note>
          <note>
            Herr talman! Det kommer mera. LSS-kommitténs förslag är ute på
            remiss i syfte att vi ska nå målet som är ett samhälle tillgängligt
            för alla. Det låter självklart, men vi har långt kvar innan vi
            når det. Vi måste använda blåslampa, höja tempot och vidta en
            rad åtgärder för att rätta till den saktmodighet som tidigare
            regeringar har haft på detta område.
          </note>
          <note>
            Äldreboendedelegationer, kompetensförsörjning, cancerstrategi,
            vistelsebegreppet som ses över, äldreguider, kvalitetsindikatorer,
            brukarundersökningar, äldrebarometrar jag skulle kunna göra listan
            ännu längre. Det är mycket som är på gång. Det kommer, som sagt,
            mera.
          </note>
          <note>
            Herr talman! En trygg ålderdom innebär också ekonomisk trygghet.
            Nu görs en satsning på 2 miljarder kronor speciellt riktad till
            pensionärerna och med en fördelningspolitisk profil att det är
            de sämst ställda som ska gå först.
          </note>
          <note>
            En trygg ålderdom innebär också att vi även som äldre ska våga
            vistas på gator och torg. Därför är satsningar på fler synliga
            poliser ute i samhället något som ska läggas på pluskontot.
          </note>
          <note>
            Jag och Centerpartiet ser fram emot att få fortsätta att medverka
            till en tryggare och värdigare ålderdom och ser detta som en rättighet
            och en grundsten i ett modernt välfärdssamhälle.
          </note>
          <note type="speaker">
            Anf. 269 PER SVEDBERG (s) replik:
          </note>
          <note>
            Herr talman! Kenneth Johansson, socialutskottets ordförande,
            på ålderns höst vill vi nog alla ha det ganska bra. Det tror jag.
          </note>
          <note>
            Men hur förklarar då Kenneth Johansson att vi på ålderns höst
            plötsligt ska betala mer skatt? Jag kommer att vara ganska envis
            i fråga om det eftersom det inte är rättvist. Jag kommer därför
            att återkomma till detta, Kenneth Johansson, gång på gång. Jag
            vet att man i mitt närområde är mycket upprörd över att människor
            på ålderns höst drabbas av detta då de ska leva det liv som de
            inte kunde göra när de var arbetsföra. Vad händer då?
          </note>
          <note>
            En rättvis fördelning av de gemensamma resurser som vi har i
            samhället kan aldrig vara fel, Kenneth Johansson, eller hur?
          </note>
          <note type="speaker">
            Anf. 270 KENNETH JOHANSSON (c) replik:
          </note>
          <note>
            Herr talman! Jag tycker att Per Svedberg ska hålla sig till korrekta
            beskrivningar. Det är ingen som har höjt någon skatt. Det finns
            ingen pensionärsskatt som har höjts. Vad det handlar om, vilket
            tidigare har uppgetts, är att det har införts ett skatteavdrag
            för inkomster. Det är ett skatteavdrag som ger tillväxt och jobb,
            som leder till en bättre samhällsekonomi och en bättre pension
            och som ger förutsättningar och möjligheter för att vi ska kunna
            satsa på välfärd, vård och omsorg. Alla är vinnare på att vi har
            fler människor i arbete, vilket ger inkomster och välfärd. Det
            tycker jag är en enkel matematik.
          </note>
          <note>
            Per Svedberg ger fel beskrivning. Det är ett skatteavdrag på
            inkomster. Vi har inte höjt någon pensionärsskatt. Det borde vara
            ett klart och tydligt besked.
          </note>
          <note>
            När vi talar om fördelningspolitik vill jag fråga: Varför är
            det fel att börja med dem som har sämst ekonomi?
          </note>
          <note type="speaker">
            Anf. 271 PER SVEDBERG (s) replik:
          </note>
          <note>
            Herr talman! Om Kenneth Johansson är så ivrig när det gäller
            att det ska vara rättvist borde man väl kunna ha ett skatteavdrag
            för pensionärer så att pensionärer får samma utfall som om de
            jobbade? I min värld är pensionen inarbetad lön. Det är ingenting
            som bara faller ned. Det är väl detta som skiljer oss åt en aning.
          </note>
          <note>
            Jag ska inte fara runt speciellt mycket mer i fråga om detta.
            Jag får väl fler tillfällen till det.
          </note>
          <note>
            Jag har en annan fråga. Kenneth Johansson hyllade apoteksreformen.
            Det är spännande. Samtliga pensionärsorganisationer och pensionärer
            som jag har träffat är oerhört glada och tillfreds med det apoteksbolag
            som vi har i dag. Man är nöjd med deras tjänster, och man tycker
            att utbudet och servicen är bra.
          </note>
          <note>
            Kommer ni i dagens konjunkturläge att gå vidare med utförsäljningen
            av Apoteket? Vad kommer att hända med de intäkter som staten möjligen
            skulle kunna få då?
          </note>
          <note type="speaker">
            Anf. 272 KENNETH JOHANSSON (c) replik:
          </note>
          <note>
            Herr talman! Jobbskatteavdrag går till dem som har ett jobb.
            Det betyder att om en pensionär väljer, orkar och vill fortsätta
            att arbeta går det även till den personen. Så är det.
          </note>
          <note>
            Vår inriktning är att nu som ett första steg satsa på dem som
            har de minsta ekonomiska marginalerna. Socialdemokraterna lyckades
            under tolv år inte genomföra några höjningar för dem. Nu gör vi
            det. Vi satsar på en fördelningspolitik där vi sätter dem med
            de ekonomiskt sämsta förutsättningarna främst. Det är alliansregeringens
            uppfattning.
          </note>
          <note>
            När det gäller omregleringen av apoteksmarknaden är det uppenbart
            att Per Svedberg går på PRO-möten. PRO har varit och är mot en
            omreglering. Men om han går på någon av de andra pensionärsorganisationernas
            möten, till exempel på ett SPF-möte, får han höra en hyllning.
            Där finns det stöd för en bättre service i glesbygd, i landsbygd
            och i staden. Ökad tillgänglighet må ju vara bra.
          </note>
          <note type="speaker">
            Anf. 273 EVA OLOFSSON (v) replik:
          </note>
          <note>
            Herr talman! Det är naturligtvis helt vansinnigt att beskatta
            människor olika beroende på om de har jobb, är pensionärer, sjuka
            eller arbetslösa.
          </note>
          <note>
            Kenneth Johansson talade om ett varmare samhälle. Jag undrar
            hur varmt det känns att vara varslad i dag i Västra Götaland med
            lägre a-kassa och den oro som det innebär.
          </note>
          <note>
            Jag undrar hur varmt det känns att vara så kallad förtidspensionär
            i Sverige i dag. Jag vet inte vad Kenneth Johansson tror. Jag
            har en god vän som är i den sitsen. Det som jag får höra är att
            det inte bara handlar om att man inte får sin ekonomi att gå ihop,
            mår skitdåligt och oroar sig hela tiden. Det handlar om hela synsättet
            som gör att man känner sig nedtryckt, att man inte blir trodd
            på att man är sjuk och att man ska få gå och oroa sig för sin
            ekonomi. Så fort det kommer en utgift som man inte visste om klarar
            man inte av det. Man får fundera på om man kommer att hamna hos
            kronofogden. Det känns inte så väldigt varmt.
          </note>
          <note>
            Jag skulle till slut vilja fråga: Anser Kenneth Johansson, som
            tillhör Centerpartiet som var ett folkrörelseparti, att det ska
            finnas kollektivavtal och meddelarfrihet och konkurrensneutralitet
            mellan tilläggstjänsterna när det gäller lagen om valfrihet som
            ska tillämpas inom äldre- och handikappomsorg?
          </note>
          <note type="speaker">
            Anf. 274 KENNETH JOHANSSON (c) replik:
          </note>
          <note>
            Herr talman! Jag har stor respekt för att personer som har blivit
            varslade befinner sig i en mycket otrygg situation. Jag har också
            stor respekt för det arbete som regeringen nu gör för att möta
            den oro som måste tas på djupaste allvar. Jag har stor respekt
            för de insatser som har gjorts och den ordentliga uppbackning
            som budgeten ger för att man ska kunna vidta ett antal åtgärder
            som är viktiga för att på ett klokt sätt, utifrån lokala förutsättningar,
            möta de orosmoln som verkligen finns.
          </note>
          <note>
            Det är just bland förtidspensionärer som det varmare samhället
            i vårt alternativ kommer. Det handlar om att vi minskar utanförskapet
            med 180 000 personer. Det som Vänsterpartiet har gjort är att
            se till att man förbättrar arbetslöshetssiffror och annat genom
            att förtidspensionera bort folk. Det tycker jag är ett kallt samhälle.
          </note>
          <note>
            Jag ska återkomma i min nästa replik om kollektivavtalen.
          </note>
          <note type="speaker">
            Anf. 275 EVA OLOFSSON (v) replik:
          </note>
          <note>
            Herr talman! Jag undrar om Kenneth Johansson och alliansregeringen
            är beredda att ändra det faktum att förtidspensionärer har mindre
            bostadsbidrag än vanliga pensionärer. Det vore bra om man i alla
            fall kunde bli likabehandlad där.
          </note>
          <note>
            Det finns en viktig sak när man talar om värme. Visst finns det
            kritik mot att vi inte tidigare tillräckligt bra har jobbat med
            rehabilitering för människor som inte hade jobb. Men det finns
            en del människor som kommer att vara förtidspensionärer. Ska de
            alltid så att säga ha det så varmt som det är här längst ned när
            man inte kommer till himlen för den sakens skull i alliansens
            Sverige?
          </note>
          <note>
            Jag skulle vilja fråga en annan sak också. Kenneth Johansson
            har varit ordförande i LSS-kommittén. Från Vänsterpartiets sida
            är vi ganska förvånade, och i vår budget har vi föreslagit en
            satsning på kompetensutveckling för dem som jobbar i verksamheter
            för funktionshindrade. Det finns ingen sådan satsning från alliansregeringen,
            men det finns stora behov. Det finns personer som saknar grundutbildning.
            Det behövs vidareutbildning och kompetensutveckling inom stora
            områden. Vad vill alliansen göra?
          </note>
          <note type="speaker">
            Anf. 276 KENNETH JOHANSSON (c) replik:
          </note>
          <note>
            Herr talman! När det gäller förtidspensionerade: Vi såg hur folk
            förtidspensionerades på löpande band av den regering som Vänsterpartiet
            stödde. Vi såg hur unga människor förtidspensionerades. Vi såg
            att det icke skedde ett tillräckligt aktivt arbete för att rehabilitera
            och se till att detta inte skulle behöva inträffa.
          </note>
          <note>
            Sedan tvingas även vi inse att det finns personer för vilka extraordinära
            åtgärder behöver vidtas.
          </note>
          <note>
            Min och Centerpartiets utgångspunkt är att alla ska ha en möjlighet
            att vara delaktiga utifrån de förutsättningar som de har.
          </note>
          <note>
            Jag är vän av kollektivavtal. Det är en fråga för arbetsmarknadens
            parter. Huruvida detta ska in i ett avtal avgörs av respektive
            kommun.
          </note>
          <note>
            LSS-kommittén har föreslagit en ordentlig satsning när det gäller
            kompetensutveckling av personal som arbetar med handikappade.
            Jag utgår från att detta är någonting som man återkommer med från
            regeringen efter remissbehandlingen.
          </note>
          <note type="speaker">
            Anf. 277 CHRISTINA AXELSSON (s) replik:
          </note>
          <note>
            Herr talman! Det är mycket intressant att lyssna till den här
            debatten och höra alla argument för att pensionärer ska ha en
            högre skatt eller inte få jobbskatteavdrag.
          </note>
          <note>
            Jag tänkte ställa en fråga. Kenneth Johansson är ungefär i min
            ålder vad jag kan förstå och har säkert många kamrater som redan
            har gått i pension.
          </note>
          <note>
            Då kan man säga så här: Vilka av dem skulle ha velat jobba kvar
            och vilka av dem skulle ha kunnat jobba kvar? Jag vet av mina
            nära, och jag har också läst rapporter och annat, att mindre än
            10 procent av byggnadsarbetarna pensioneras som byggnadsarbetare
            vid 65 års ålder. Och vad beror det på? Jo, på att de blir utslitna
            tidigare. Ska vi säga till dem: Kamrat, jobba lite längre så får
            du ett jobbskatteavdrag du också! Är det den framtiden som vi
            ska ge till våra kamrater?
          </note>
          <note type="speaker">
            Anf. 278 KENNETH JOHANSSON (c) replik:
          </note>
          <note>
            Herr talman! Christina Axelsson behöver inte lära mig vad kroppsarbete
            betyder. Christina Axelsson behöver inte lära mig, som kommer
            från kretsar inom jordbrukarrörelsen där man har jobbat med kroppen
            i hela sitt liv, att det kommer en dag då man inte orkar längre
            och att man då ska ha rätt och möjligheter att både vila och göra
            annat. Det som är poängen och skillnaden mellan vår syn är att
            alla inte är lika.
          </note>
          <note>
            Jag har också exempel på vänner som mycket väl vill fortsätta
            och som gör det. Det är möjligheten att få göra egna val, att
            samhället ser att var och en av oss är unik, som jag tycker är
            poängen. Och det är det som vi lanserar som vår politik.
          </note>
          <note>
            Dra inte alla över en kam och försök inte säga att inte jag vet
            vad kroppsarbete handlar om, för då blir jag upprörd!
          </note>
          <note type="speaker">
            Anf. 279 CHRISTINA AXELSSON (s) replik:
          </note>
          <note>
            Herr talman! Ja, Kenneth Johansson, nu blev jag upprörd. Om du
            känner till allt det här, hur kan du då gå med på att vi ska straffa
            dem som faktiskt inte har orkat med och som blivit utslagna av
            arbetslivet så att de inte kan jobba efter 65 år? Varför ska vi
            straffa dem med att ge dem en ökad skatt?
          </note>
          <note>
            Det här är något som jäser, inte bara bland pensionerade byggnadsarbetare
            utan också bland pensionerade välfärdsproffs, det vill säga barnskötare,
            undersköterskor och så vidare. De orkar inte heller efter 65 år.
            Vad ska vi säga till dem? Ledsen, men nu är det så här att de
            som haft ett jobb som gör att de orkar jobba några år till får
            jobbskatteavdrag. Men du som har intjänat din pension under ett
            helt arbetsliv får det inte.
          </note>
          <note>
            Tycker verkligen Kenneth Johansson att det är rättvist?
          </note>
          <note type="speaker">
            Anf. 280 KENNETH JOHANSSON (c) replik:
          </note>
          <note>
            Herr talman! Christina Axelsson fortsätter med en vulgärpropaganda,
            skulle jag vilja påstå. Det handlar inte om att höja skatten.
            Upp till bevis! Vad är det ni pratar om? Det är fel. Vad det handlar
            om är ett jobbskatteavdrag för dem som oavsett ålder har ett arbete
            och en inkomst därifrån. Det handlar också om att alliansregeringen
            lyfter fram en tvåmiljarderssatsning på pensionärerna, på dem
            som har de sämsta ekonomierna.
          </note>
          <note>
            Det är mycket avslöjande att Socialdemokraterna och Christina
            Axelsson inte har lagt två strån i kors för att satsa på de ekonomiskt
            sämst ställda. Jag tycker att det är väldigt avslöjande. Det är
            en bakvänd fördelningspolitik. Ni säger ju på första maj att ni
            står för dem med svagare ekonomi. Men visa det då! Ge ert stöd
            när vi vill höja pensionen för de sämst ekonomiskt ställda pensionärerna.
          </note>
          <note type="speaker">
            Anf. 281 MARYAM YAZDANFAR (s) replik:
          </note>
          <note>
            Herr talman! Med hösten, regnet och rusket kommer också mörkret.
            Kenneth Johansson pratade om trygghet på gator och torg för äldre.
            När man blir äldre blir man kanske, berättigat eller oberättigat,
            mer orolig för sin personliga säkerhet och trygghet, men man ska
            inte behöva vara orolig. Ett sätt att inte behöva vara orolig
            är att vara försäkrad om att det finns en polismyndighet och bra
            brottsbekämpande myndigheter.
          </note>
          <note>
            Senast i augusti fick vi höra att polisen räknar med att gå med
            604 miljoner i underskott för 2009. Det vet man redan nu. Hur
            ser Kenneth Johansson på det när det gäller att garantera äldres
            trygghet på gator och torg?
          </note>
          <note type="speaker">
            Anf. 282 KENNETH JOHANSSON (c) replik:
          </note>
          <note>
            Herr talman! Det är mycket brottsförebyggande och preventivt
            arbete som kan göras och görs. Det görs också utökade ekonomiska
            satsningar i budgeten på olika delar av polis- och justitieväsendet.
          </note>
          <note>
            Det pågår ett arbete, och det trodde jag frågeställaren visste,
            för att öka antalet poliser, synliga på gator och torg, så att
            vi successivt ska komma upp till målet 20 000 poliser i landet.
            Det är den politik som vi driver och lägger fram tillsammans med
            det kanske allra viktigaste, att ha en samhällsplanering som gör
            att man får trygga miljöer så att man slipper känna oro som gammal
            och även som ung.
          </note>
          <note type="speaker">
            Anf. 283 MARYAM YAZDANFAR (s) replik:
          </note>
          <note>
            Herr talman! Med all respekt för Kenneth Johansson, men talet
            om 20 000 poliser börjar mer och mer kvalificera sig till att
            bli etta på den borgerliga floskeltoppen. När vi ser till fakta
            ser vi att polisen redan nu alarmerar om att man kommer att gå
            med underskott med 604 miljoner för 2009. 11 av 21 polismyndigheter
            minskar antalet civilanställda, vilket kommer att innebära att
            poliser kommer att få sitta och göra skrivbordsjobb. Det ökar
            inte tryggheten ute på gator och torg. Tvärtom gör det många äldre
            oroliga. Och framför allt gör det mig orolig att ni i riksdagens
            talarstol kan stå och prata om 20 000 poliser när vi vet att verkligheten
            därute ser helt annorlunda ut.
          </note>
          <note>
            Tror Kenneth Johansson verkligen att den borgerliga regeringen
            kommer att komma upp i 20 000 poliser när polisen redan nu redovisar
            ett underskott på 604 miljoner för 2009?
          </note>
          <note type="speaker">
            Anf. 284 KENNETH JOHANSSON (c) replik:
          </note>
          <note>
            Herr talman! Svaret på frågan om jag tror att vi uppnår det är
            ja.
          </note>
          <note type="speaker">
            Anf. 285 BARBRO WESTERHOLM (fp):
          </note>
          <note>
            Herr talman! Jag tänker tala om valfrihet och självbestämmande
            vid livets slutskede.
          </note>
          <note>
            Hälso- och sjukvården kan i dag bota så mycket mer än för hundra
            år sedan. Får man diabetes kan man leva med den väldigt många
            år. Det finns bra hjärtmediciner. Man kan operera allt möjligt.
            Man kan också lindra livet för människor som har utslagna njurar
            dialys. Man kan transplantera. Man kan sondmata. Man kan respiratorbehandla.
            Och vården har blivit väldigt bra på det här. Men är det alltid
            så att människor vill ha den här vården och behandlingen? Många
            gamla människor vittnar om att de vill vara med och bestämma om
            de vill ta emot alla dessa insatser eller kanske få lämna livet
            i lugn och ro med vård och omsorg.
          </note>
          <note>
            Läkarsällskapet har tagit fasta på detta och utifrån hälso- och
            sjukvårdslagens paragraf om människors självbestämmande när det
            gäller vård och behandling utarbetat nya etiska principer. I de
            etiska principerna står det väldigt tydligt att om man är beslutskapabel
            har man rätt att tacka nej till behandling som kan betraktas som
            vetenskap och beprövad erfarenhet. Man kan också be att få slippa
            fortsätta en behandling som man kanske haft i många år.
          </note>
          <note>
            Det är naturligtvis knepigare för vården när det gäller människor
            som inte är vid medvetande. Här kan det då vara till hjälp med
            ett livsslutsdirektiv eller ett livstestamente. Sådana används
            i Danmark. Där finns det till och med ett centralt register över
            livstestamentena som är till hjälp för vården när man inte riktigt
            vet hur den äldre skulle ha velat ha det.
          </note>
          <note>
            Vi har haft en utredning i Sverige som har lagt fram ett förslag
            om motsvarande det danska systemet. Det finns sedan 2004 i Justitiedepartementet.
            Jag hoppas att regeringen gör något åt det här, för vi skulle
            behöva en motsvarande lagstiftning och möjlighet i Sverige som
            den man har i Danmark.
          </note>
          <note>
            Vi har haft fallbeskrivningar som har varit ganska uppseendeväckande,
            till exempel Joakim Alpgård som efter många års respiratorsbehandling
            ville få den avslutad. Han fick beskedet att det skulle vara fråga
            om dråp, och därför åkte han utomlands och avslutade sitt liv.
            Det har senare visat sig att han skulle ha fått sin vilja igenom
            här i Sverige, men det är oklart vad som egentligen gäller. Det
            är min förhoppning med det här anförandet att statsrådet ger Socialstyrelsen
            i uppdrag att se närmare på den här frågan. Den är viktig.
          </note>
          <note>
            Det finns också en annan fråga som kom fram vid Statens medicinsk-etiska
            råds seminarium i januari, och det är att det händer att läkare
            blir ombedda att skriva ut läkemedel till patienter för att möjliggöra
            för patienten att ta livet av sig med de här läkemedlen. Det är
            naturligtvis inte reglerat, och det borde regleras.
          </note>
          <note>
            Jag vill också ta upp en annan fråga som borde penetreras närmare,
            och det är att en fjärdedel av självmorden i Sverige begås av
            människor som är 65 år och äldre. Den högsta självmordsfrekvensen
            bland män finns hos äldre män, men vi vet inte varför de tar sig
            av daga. Vi måste ta reda på vad det är som de har mött tidigare
            som gör att de fattar det drastiska beslutet att ta sig av daga.
            Det har sagts mig att det skulle kosta ca 100 000 kronor att göra
            en sådan studie. Det går att göra en registerstudie. Det känns
            viktigt att göra detta.
          </note>
          <note>
            Sedan vill jag ta upp en helt annan sak som jag upplevde när
            jag var på bröstcancerorganisationens årsmöte. Det gäller detta
            med mammografi. Vi erbjuder inte mammografi till kvinnor som är
            75 år och äldre. I dag visar det sig att dessa äldre kvinnor är
            i sämre skick än yngre kvinnor vars tumörer har upptäckts med
            mammografi. Det är också någonting som man måste göra någonting
            åt. Det känns som en diskriminering av äldre kvinnor att man inte
            inbegriper dem i den här hälsoundersökningen.
          </note>
          <note type="speaker">
            Anf. 286 MARINA PETTERSSON (s):
          </note>
          <note>
            Herr talman! Barbro Westerholm fick ingen replik, men jag anser
            att det sista hon sade i sitt anförande är väldigt viktigt och
            att vi borde utreda detta så att man kan få fortsatt mammografi
            på äldre dagar. Det är oerhört viktigt.
          </note>
          <note>
            Herr talman! För det första vill jag framföra en hälsning till
            Skrantaskolan i Karlskoga som var här i riksdagen i går. Det var
            fina ungdomar som bland annat frågade mig hur mycket en riksdagsledamot
            tjänar. De frågade även hur mycket jag betalar i skatt. Då svarade
            jag att vi nu för tiden har två skattesystem i Sverige, ett för
            dem som jobbar och ett för dem som inte gör det, det vill säga
            de som är arbetslösa, sjuka eller har pension. Jag betalar mindre
            skatt på min lön eftersom jag har ett jobb, och de som inte har
            något jobb betalar mer i skatt. Det var inte rättvist, tyckte
            de.
          </note>
          <note>
            Herr talman! Vi har en bergochdalbana på börsen under en värre
            instabil ekonomisk situation, värre än på 30-talet, finanskriser
            över hela världen och ett banksystem som har levt sitt eget liv
            globalt där den enskilda, lilla människan bara är en bricka i
            ett spel där marknadskrafterna ska råda och solidariteten dö.
            Vi har en regeringsallians som späder på med skattesänkningar
            och som trasat sönder vårt välfärdssystem, våra välfärdsförsäkringar
            och som också lämnar den enskilde i utanförskap. Detta är ett
            utanförskap som bara kommer att växa i takt med att människor
            blir utförsäkrade. Fler människor kommer att knacka dörr på våra
            socialförvaltningar.
          </note>
          <note>
            Denna vecka har den finansiella kraschen ännu inte nått arbetaren
            på verkstadsgolvet i våra små kommuner. Det är bara varslen som
            strömmar in som statistiska sifferstaplar som regeringen genom
            sin politik också spätt på under de två år som har gått sedan
            man vann valet med hårdare och tuffare tag gentemot den som är
            sjuk eller arbetslös och inte får vara kvar i våra trygghetsförsäkringar.
            Detta har hänt i en allt djupare lågkonjunktur, något som vi inte
            har upplevt förut tillsammans med ett nära sammanbrott av de finansiella
            systemen globalt.
          </note>
          <note>
            Herr talman! Maria Larsson har ett ansvar gentemot socialförvaltningar
            som också har ansvaret att betala ut de ökade försörjningsstöden.
            Jag såg detta tidigt ute i våra kommuner. Jag fick signaler och
            lät utredningstjänsten här i riksdagen ta fram siffror på hur
            verkligheten ser ut ute i kommunerna.
          </note>
          <note>
            När jag ställde frågan om ökningen av försörjningsstöden hänvisade
            regeringen bara till gammal statistik och sade också att någon
            ökning ej hade skett. I partiledardebatten i onsdags sade Fredrik
            Reinfeldt att antalet människor som uppbär försörjningsstöd har
            minskat och att det är regeringens politik som har gjort detta.
          </note>
          <note>
            Vad säger Maria Larsson i dag? Hur förklarar hon att människor
            faller mellan stolarna och blir utförsäkrade till ingenting när
            jobben inte finns, när marknadskrafterna har slagit i botten och
            arbetslösheten ökar? Hur förklarar Maria Larsson ökningarna av
            försörjningsstöd i över hälften av landets kommuner? Är det inte
            en överföring av kostnaderna från sjuk- och arbetslöshetsförsäkringssystemen
            till kommunernas socialförvaltningar och till kommunernas budgetar?
          </note>
          <note>
            I värsta fall kan den här arbetslösheten uppgå till 7 procent
            år 2010. Arbetslöshetens omfattning och utveckling påverkar direkt
            kostnaderna för försörjningsstödet. Bara i min egen hemkommun
            Filipstad har socialbidragskostnaderna ökat med 24 procent jämfört
            med 2007.
          </note>
          <note>
            Vi ser nu en ökning av antalet varsel ute i kommunerna. Massor
            av underleverantörer till exempel till Volvo i Göteborg kommer
            att bli hårt drabbade. Det finns många värmländska kommuner som
            har just underleverantörer till Volvo. Varslen kommer att fortsätta
            strömma in. Det är många grupper som kommer att få det svårt.
            Det handlar om dem som fortfarande är arbetslösa efter den högkonjunktur
            som vi har gått igenom, dem som står längst bort från arbetsmarknaden
            och dem som har en dålig utbildning som behöver bättras på.
          </note>
          <note>
            En annan grupp är singelföräldrarna. Singelföräldrarna har det
            inte lätt i dag. Ni i alliansen har bara inriktat ert stöd på
            kärnfamiljer. Det har skett i form av vårdnadsbidrag, jämställdhetsbonusar
            och skattelättnader för hushållsnära tjänster som den ensamstående
            föräldern inte har råd med.
          </note>
          <note>
            Barnfattigdomen har ökat lavinartat. Man beräknar att barnfattigdomen
            kommer att utgöra närmare 30 procent hos barn till singelföräldrar
            med låg ekonomisk standard.
          </note>
          <note type="speaker">
            Anf. 287 BARBRO WESTERHOLM (fp) replik:
          </note>
          <note>
            Herr talman! Senior 2005 skrev att hälften av Sveriges äldre
            måste arbeta till 79-årsdagen om vi ska få ekonomin att gå ihop.
            Äldreboendedelegationen har siffror på att alla i Sverige måste
            arbeta till 72-årsdagen om vi ska ha pengar till äldreomsorgen
            2050. Samtidigt har vi haft en arbetsmarknad som inte har varit
            särskilt positiv till att ta emot äldre människor.
          </note>
          <note>
            Vi hade ett seminarium här i riksdagen där det blev mycket tydligt
            att vi måste ha incitament för att äldre ska stanna på arbetsmarknaden.
            Ett incitament är att visa med pengar att vi välkomnar äldre på
            arbetsmarknaden, och det är en av flera delar av bakgrunden till
            jobbskatteavdraget.
          </note>
          <note>
            Marina Pettersson! Är det inte bra att alla som vill och kan
            gå ut i arbete har möjlighet att göra det och också ser att det
            lönar sig?
          </note>
          <note type="speaker">
            Anf. 288 MARINA PETTERSSON (s) replik:
          </note>
          <note>
            Herr talman! Naturligtvis är det bra att fler äldre kan stanna
            kvar i arbetslivet efter 65. Men därigenom menar jag inte att
            det ska vara orättvisor i form av pensionärsskatter som ännu mer
            urgröper klyftan mellan pensionär och pensionär.
          </note>
          <note type="speaker">
            Anf. 289 BARBRO WESTERHOLM (fp) replik:
          </note>
          <note>
            Herr talman! Det här är ingen pensionärsskatt, utan det är en
            skattereduktion för de äldre som vill och kan fortsätta arbeta
            längre än till 65- eller 67-årsdagen. Och det här ska vi välkomna,
            för på det här sättet kan också äldre visa vilken resurs vi är
            på arbetsmarknaden. Samhället pensionerar bort professorer, forskare
            och människor som arbetar i offentlig sektor, alla möjliga människor
            som vi vet skulle ha velat fortsätta om de hade haft möjlighet.
            Vi måste öppna alla dörrar. Alla behövs på det sätt som man kan
            bidra med.
          </note>
          <note type="speaker">
            Anf. 290 MARINA PETTERSSON (s) replik:
          </note>
          <note>
            Herr talman! Man kan fundera när det gäller alliansens politik
            över huvud taget. Det enda ni vill är ju att öka klyftorna mellan
            olika befolkningsgrupper.
          </note>
          <note>
            När det gäller pensionärsskatten är det så att ni tar ut mer
            skatt av en pensionär än den som förvärvsarbetar. Det innebär
            ju att avstånden ökar mellan olika grupper i samhället. Det innebär
            också att om man inte orkar jobba efter 65 år ska man, kanske
            du, se på när grannen orkar gå och jobba några timmar och då får
            ett förvärvsavdrag och mindre skatt än den som är sjuk och kanske
            behöver ännu mer pengar till exempelvis läkemedel och så vidare
            på grund av sin situation. Det här är en stor orättvisa.
          </note>
          <note type="speaker">
            Anf. 291 MARGARETA B KJELLIN (m) replik:
          </note>
          <note>
            Herr talman! Marina Pettersson ondgör sig över regeringens politik
            när regeringens politik de facto har gjort att 180 000 fler har
            gått från utanförskap till arbete hälften av dem enligt forskningen
            beroende på jobbskatteavdraget. Samtidigt med jobbskatteavdraget
            har effekten också blivit att följsamhetsindex för inkomstpensionen
            har ökat från 0,8 år 2005 till 3,9 år 2009 det är 2,8 i år, 2008
            vilket sammantaget innebär en ökning av pensionen på ungefär en
            tusenlapp i månaden 2009 över två år.
          </note>
          <note>
            Då undrar jag: Tycker inte Marina Pettersson att det är oändligt
            mycket bättre att få en högre pension på grund av den tillväxt
            som vi har haft, beroende på alliansens politik?
          </note>
          <note type="speaker">
            Anf. 292 MARINA PETTERSSON (s) replik:
          </note>
          <note>
            Herr talman! När det gäller pensionärerna ska vi socialdemokrater
            försöka utjämna så att det inte ska finnas två skattesystem på
            sikt. Vi är emot pensionärsskatten. Vi gör ett första steg nu
            och ser till att pensionärerna får en höjning av pensionen.
          </note>
          <note>
            Det som är märkligt när det gäller alliansregeringens politik
            är att man ser att klyftorna vidgas, att barnfattigdomen ökar
            och att kostnaderna för försörjningsstödet ökar ute i kommunerna,
            och man ser varslen komma, och man gör ingenting åt det.
          </note>
          <note>
            Jag skulle vilja rikta en fråga till Margareta B Kjellin i stället:
            Vad ska ni göra?
          </note>
          <note type="speaker">
            Anf. 293 MARGARETA B KJELLIN (m) replik:
          </note>
          <note>
            Herr talman! Det vi vet är att med en socialdemokratisk regering
            hade alla haft det sämre. Det hade varit samma skatt för alla,
            och den hade varit högre. Det hade varit större klyftor. Ni gjorde
            de rikaste skattebefriade, och de klyftorna ökade mest under den
            tid då ni var i regeringsställning. Ni gjorde ingenting.
          </note>
          <note>
            Vad gör ni nu, när ni sänker skatten? Jo, det blir lika mycket
            för alla. Ni satsar inte på dem som har det sämst ställt.
          </note>
          <note>
            Kvinnorna på 7580 år som har slitit i hemmet och har en låg garantipension
            dem satsar vi de stora skattesänkningarna på. När vi har kommit
            till rätta med utanförskapet kan vi ha en annan utjämning när
            det gäller skatterna. Men det viktigaste av allt är ju att de
            får en högre pension.
          </note>
          <note>
            Tycker inte Marina Pettersson att det är bättre att pensionärerna
            får en tusenlapp mer i pension i månaden än vad de hade med era
            siffror på reglering av inkomstpensioner?
          </note>
          <note type="speaker">
            Anf. 294 MARINA PETTERSSON (s) replik:
          </note>
          <note>
            Herr talman! Jag häpnar. Den politik som ni har fört under de
            två år då ni har varit vid makten har ju medfört att ni har förstört
            våra välfärdsförsäkringar, ni har sett till att människor har
            fått det mycket sämre ställt, att folk blir utförsäkrade, att
            deltidsarbetande kvinnor har fått mycket sämre förutsättningar
            i vård och omsorg och att människor går från arbetslöshetsförsäkringen
            till socialbidrag och till våra socialförvaltningar. Ni har också
            sett till att arbetslöshetsförsäkringen bara gäller en viss tid,
            och den bortre parentesen stämplar ut människor till socialförvaltningens
            dörr. Det är det ni har sett till under de två år då ni har regerat!
          </note>
          <note>
            Rättsfrågor
          </note>
          <note type="speaker">
            Anf. 295 CHRISTOPHER ÖDMANN (mp):
          </note>
          <note>
            Herr talman! Från att vi har pratat om de äldre tänkte jag gå
            över till att prata om de yngre, om barnen.
          </note>
          <note>
            Det genomförs över 3 000 vårdnadstvister varje år. En vårdnadstvist
            genomförs oftast då två föräldrar inte lyckas komma överens om
            var barnen ska bo och hur regleringen för umgänget med barnen
            ska se ut mellan två föräldrar som är skilda. Dessa vårdnadstvister
            brukar tyvärr dra ut på tiden, och oftast tar det minst två år,
            oftast tre år, innan ett ärende kommer upp till beslut i tingsrätten.
            Detta menar jag är en alldeles för lång tid. Barn lider, föräldrar
            lider och socialtjänstens och andra myndigheters utredningar tar
            alltför lång tid. Ibland, när utredningarna blir klara, är de
            inaktuella när beslutet äntligen kommer upp till avgörande i tingsrätten.
            Då har det flutit mycket vatten under broarna.
          </note>
          <note>
            För att förbättra denna situation anser jag att speciella familjedomstolar,
            som enbart handlägger familjemål, skulle behöva införas. Till
            dessa borde kopplas domare som är utbildade på området och gärna
            även i psykologi.
          </note>
          <note>
            I dag är det dessutom så att föräldrarnas ombud inte mörkar med
            att om man ska vinna i tingsrätten så måste man erövra barnen,
            inte bara bokstavligt utan också fysiskt, det vill säga få över
            barnen till sitt eget hem. Det betyder att barnen blir föremål
            för allehanda psykiska manipulationer. Ofta försöker föräldrarna
            störa varandras umgänge med barnen och trigga barnen att rymma
            från den andra föräldern. Självklart ingår här också att anklaga
            varandra för barnmisshandel och andra övergrepp. Ju längre tid
            det tar till beslut, desto mer trasiga barn får man.
          </note>
          <note>
            De interimistiska domar som blir nödvändiga i dag i väntan på
            socialtjänstens och familjerättens underlag under två tre år är
            mycket dyra för samhället. Ofta blir de inte bra eftersom man
            inte har ett fullödigt underlag för beslutet. Men det händer faktiskt
            att dessa interimistiska domstolar utan ett färdigt underlag tar
            beslut om att flytta barnen från den ena föräldern till den andra,
            med ytterligare onödig ökad oro för både barn och föräldrar. Lidandet
            för barnen och bristerna kring de interimistiska domarna har barnrättsorganisationer
            länge lyft fram som problem.
          </note>
          <note>
            Barnens bästa måste stå i fokus inför besluten, vilket inte sker
            i dag. Sedan kan man tillägga att inte alla föräldrar nöjer sig
            med att beslut fattats utan överklagar, vilket innebär ytterligare
            ökad oro för barnen och ännu trasigare barn.
          </note>
          <note>
            Utredningen om barnen bör ligga hos BUP, som förutsättningslöst
            ska utreda. Dessutom skulle det behövas experter när det gäller
            barnens vilja samt att barnen fick egna juridiska ombud. Annars
            riskerar man att ord står mot ord, vilket är fallet i dag. Fördelen
            skulle vara att utredningarna fick högre kvalitet och blev mer
            opartiska. Därtill skulle de gå fortare att genomföra och kostnaderna
            minska också för samhället. Detta ska ställas mot att socialtjänsten
            och familjerätten gör utredningarna och kanske redan har tagit
            ställning för den ena av föräldrarna och därmed inte kan anses
            vara opartiska.
          </note>
          <note>
            Skol- och förskolepersonal ska utan sekretess kunna höras i domstolar.
            Alltför många lärare och annan skolpersonal är så rädda för sekretessreglerna,
            som de dessutom inte alltid är särskilt väl insatta i, att domstolarna
            inför besluten ofta inte får ur dem viktig information till gagn
            för barnen.
          </note>
          <note>
            Om det finns risk för att någon av föräldrarna på grund av nationalitet,
            funktionshinder eller sexuell läggning kan bli diskriminerad inför
            tingsrättens beslut ska denna risk minimeras genom extra belysning
            i utredningen. Inte heller detta sker i dag.
          </note>
          <note>
            Herr talman! Vi i Sveriges riksdag skulle kunna göra denna process
            betydligt skonsammare för både barn och föräldrar genom att korta
            tiden för hela processen, ge en oberoende instans möjlighet att
            utreda barn och föräldrar, låta skolpersonal tala utan sekretess
            samt sätta barnen i fokus bland annat genom att ge dem ett eget
            ombud, en egen advokat.
          </note>
          <note type="speaker">
            Anf. 296 HENRIK VON SYDOW (m):
          </note>
          <note>
            Herr talman! Regeringen vill skärpa straffen för misshandel och
            grov misshandel, våldtäkt och grov våldtäkt, rån och grovt rån
            samt grov kvinnofridskränkning. Det sade statsminister Fredrik
            Reinfeldt i sin första regeringsförklaring. Nu är detta på väg
            att bli verklighet.
          </note>
          <note>
            I onsdags presenterade utredaren, riksåklagare Anders Perklev,
            sin utredning om straffen för grova brott. Han lägger nu fram
            skarpa förslag som bryter med en tradition av överslätande inställning
            och låga straff för våld och övergrepp mot andra människor.
          </note>
          <note>
            Straffen för de allvarliga våldsbrotten ska skärpas. Domstolen
            ska ta större hänsyn till om det finns försvårande omständigheter
            som förstör människors trygghet och hälsa. Dessutom föreslår Anders
            Perklev att återfall i brott ska leda till strängare straff. Det
            är välkomna förslag och bryter med det som många uppfattar som
            alltför låga straff för misshandel, övergrepp, grovt våld och
            våldtäkter. Nu tas stegen för att bryta den instruktion som går
            på tvärs mot människors respekt, tilltro och tillit till vårt
            rättsväsen.
          </note>
          <note>
            Moderaterna vill höja utsatta människors skyddsvärde. Straffen
            ska spegla hur allvarligt samhället ser på grova våldsbrott och
            på det sättet fungera moralbildande. Vi ska inte acceptera våld
            för att utnyttja, hota, misshandla eller trakassera andra människor.
            Vi ska varken acceptera gatuvåld, våld i hemmet och än mindre
            brutala uppgörelser mellan kriminella gäng. Vi ska också i lagboken
            markera vårt motstånd mot övergrepp som våldtäkter och grova kvinnofridskränkningar.
          </note>
          <note>
            Herr talman! Vi vet att det finns ett stort motstånd mot våld
            och övergrepp. Den unge Anton Abeles mobilisering på Facebook
            och hans manifestationer på gatorna mot våldet är starka exempel
            på det breda motståndet. Det är ett motstånd mot våldet som nu
            måste komma till uttryck också i våra straffskalor. Därför vill
            Moderaterna markera en skärpt syn på allvarliga våldsbrott. Vi
            behöver skärpta straff för att få ett tryggare och säkrare samhälle.
          </note>
          <note>
            Mot detta står till exempel Vänsterpartiet. Vänsterpartiet vill
            dessutom återinföra halvtidsfrigivning på våra fängelser. Vänsterpartiet
            vill minska och halvera strafftiden i stället för att skärpa straffen
            för grova våldsbrott mot andra människor.
          </note>
          <note>
            Det är också dags för det andra oppositionspartiet, Socialdemokraterna,
            att börja ge besked om hur de ser på skärpta straff för grova
            våldsbrott och övergrepp. Anser Socialdemokraterna att det går
            att bilda regering tillsammans med ett vänsterparti som vill införa
            halvtidsfrigivning på våra fängelser?
          </note>
          <note>
            Moderaterna och Allians för Sverige vill se ett starkt rättsväsen
            med både fler och bättre poliser och skärpta straff för grova
            våldsbrott. Vi behöver bra skolor och en fortsatt kamp mot utanförskap
            och hopplöshet. Detta tillsammans drar undan grunden för brottsligheten
            och ökar tryggheten och säkerheten för alla, allra mest förstås
            för dem som i dag lever sina liv i skuggan av brott och i rädsla
            för att bli utsatta för kriminalitet och övergrepp.
          </note>
          <note type="speaker">
            Anf. 297 KERSTIN HAGLÖ (s) replik:
          </note>
          <note>
            Herr talman! Jag hörde Henrik von Sydow säga att vi behöver fler
            poliser. Vart tog er satsning på rättsväsendet vägen, Henrik von
            Sydow? Vad var det ni sade före valet? Ni skulle göra en storsatsning
            på rättsväsendet. Ni skulle satsa 3 miljarder 2007 och 3 miljarder
            2008. Av detta blev det ingenting. Förklara, Henrik von Sydow,
            varför det löftet försvann. Förklara också varför ni drar ned
            resurserna för polisen när vi vet att polismyndigheterna nu rapporterar
            att de kommer att gå med underskott.
          </note>
          <note>
            De poliser som utbildades under den förra mandatperioden öppnade
            vi socialdemokrater upp för 2000 och 2001. Då tillkom två nya
            polishögskolor, en i Umeå och en i Växjö. Detta gjorde att det
            under den mandatperioden kunde utbildas 4 000 poliser. Tala om
            vart pengarna till satsningen på rättsväsendet tagit vägen!
          </note>
          <note type="speaker">
            Anf. 298 HENRIK VON SYDOW (m) replik:
          </note>
          <note>
            Herr talman! Jag talar gärna om alliansregeringens satsning på
            polisen. Det är en av de viktigaste reformerna för att öka tryggheten
            och säkerheten i samhället. Vi har gjort en historisk satsning
            på rättsväsendet. Socialdemokraterna och den övriga oppositionen
            vet om detta.
          </note>
          <note>
            Det hela är mycket enkelt. Visst har vi fått fler poliser sedan
            vi tog över. Vi är på väg att gå från 17 000 till 20 000 poliser.
            Det är en stor reform och en stor förbättring av tryggheten för
            svenska folket. Det finns dessutom fler civilanställda, tro inget
            annat. Det finns svart på vitt. Antalet civilanställda är större
            nu än när vi tog över. Det är bara att titta i den svenska statsbudgeten
            för att se att anslagen till rättsväsendet ligger på rekordnivåer.
          </note>
          <note>
            Nu finns fler poliser. Nu finns fler civilanställda. Nu har vi
            ett större anslag till rättsväsendet. Låt oss vara helt på det
            klara med det.
          </note>
          <note type="speaker">
            Anf. 299 KERSTIN HAGLÖ (s) replik:
          </note>
          <note>
            Herr talman! En lögn blir inte sannare för att den upprepas gång
            på gång, Henrik von Sydow.
          </note>
          <note>
            Henrik von Sydow säger från talarstolen att det är enkelt att
            förklara regeringens satsning på rättsväsendet. Nej, Henrik von
            Sydow, du klarar inte av att förklara detta. Däremot kan man i
            budgetpapperen läsa hur ni, trots de storsatsningar ni lovade,
            hittills under mandatperioden endast anslagit 2 ½ miljard till
            rättsväsendet medan vi under den tidigare mandatperioden gav 5
            miljarder till rättsväsendet. Det är vi som har stått för den
            historiska satsningen på rättsväsendet.
          </note>
          <note>
            Tala också om, Henrik von Sydow, varför ni drar ned på resurserna
            till polisen. Vi socialdemokrater har lagt mer än den borgerliga
            regeringen på Kriminalvården, åklagarmyndigheterna, Sveriges domstolar
            och polisen. Vi står för satsningen på rättsväsendet.
          </note>
          <note type="speaker">
            Anf. 300 HENRIK VON SYDOW (m) replik:
          </note>
          <note>
            Herr talman! Det sista faller på sin egen orimlighet. Jag skulle
            vilja säga att hela inlägget egentligen faller på sin egen orimlighet.
          </note>
          <note>
            Vi är på väg att gå från 17 000 till 20 000 poliser tack vare
            stora anslagsökningar från alliansregeringen.
          </note>
          <note>
            Det här går att mäta. Det är bara att titta. Det blir fler och
            fler poliser för varje dag. Det gäller inte minst nästa år. År
            2010 kommer det att vara 20 000 poliser. Det är en stor förändring
            av Sverige, en stor förbättring av landet.
          </note>
          <note>
            Under de socialdemokratiska regeringarna var utvecklingen den
            motsatta. Det blev inte fler och fler poliser, utan färre och
            färre poliser. Vi vet exakt hur många, på antalet, på siffran,
            på den enskilda polismannen. Det var så det såg ut. Nu blir poliserna
            fler och fler. Under socialdemokratiska regeringar har poliserna
            blivit färre och färre. Det är skillnaden.
          </note>
          <note type="speaker">
            Anf. 301 CARINA OHLSSON (s) replik:
          </note>
          <note>
            Herr talman! Henrik von Sydow lyfter fram flera olika brott.
            Till dem hör kvinnofridskränkning och grov kvinnofridskränkning.
            Samhället ser väldigt allvarligt på detta. Jag skulle till och
            med vilja beskriva det som att det är en samhällsfara om vi inte
            kan få ned den brottsstatistiken. Det vi ser är att det ökar år
            från år.
          </note>
          <note>
            Jag skulle vilja höra lite mer vad Henrik von Sydow har för åtgärder
            för att siffrorna i statistiken ska kunna sjunka i stället för
            att öka. Jag är inte riktigt lika övertygad om att det enbart
            rör sig om strafflängden, som vi hörde nu. Jag skulle vilja höra
            lite mer om åtgärder som skulle kunna få ned brottsstatistiken
            och också naturligtvis bistå de brottsoffer, kvinnor och barn,
            som utsätts för våld.
          </note>
          <note type="speaker">
            Anf. 302 HENRIK VON SYDOW (m) replik:
          </note>
          <note>
            Herr talman! Jag tackar för frågan. Det är ett viktigt frågefält.
            Jag kan börja med att knyta an till hela den satsning som sker
            på rättsväsendet genom fler och effektivare arbetande poliser
            och straffskärpningar för dessa brott. Det är viktiga reformer,
            kanske framför allt för att öka kvinnors trygghet.
          </note>
          <note>
            Det handlar om fler saker än fler poliser och skärpta straff,
            men detta är viktiga delar. När larmet går ska det finnas en polis
            som svarar. När vi markerar mot de här brotten ska vi visa vilken
            avsky vi känner.
          </note>
          <note>
            Sedan handlar det om andra viktiga insatser, till exempel om
            att aktivera kvinnojourerna, som är viktiga aktörer i arbetet
            för att ytterligare synliggöra denna brottslighet och få en medvetenhet
            även hos polisen om detta. Listan kan vara väldigt lång. Regeringen
            har en hel handlingsplan med 52 konkreta punkter för att bekämpa
            kvinnovåldet. Det är ett viktigt fält.
          </note>
          <note type="speaker">
            Anf. 303 CARINA OHLSSON (s) replik:
          </note>
          <note>
            Herr talman! Det som jag hörde nu upplever jag inte som förebyggande
            åtgärder. Nu hörde jag att när väl brottet har skett ska en polis
            komma till platsen och så vidare. Jag kan bygga på med att det
            ska vara ordentliga förundersökningar och att fler fall ska leda
            till åtal och fällande domar. Man kan använda den straffskala
            som man redan i dag har mycket mer och se på hela straffskalan.
            Jag är inte säker på att man ska förändra straffskalan och göra
            straffen ännu längre, utan man kan använda sig av den.
          </note>
          <note>
            Men jag har fortfarande inte hört någonting som egentligen är
            förebyggande och gör så att brotten inte sker. Jag tror inte att
            det hjälper att bara säga att det blir fler poliser och att straffskalan
            ska skärpas. Det behöver nog komma till helt andra åtgärder, till
            exempel att man jobbar med jämställdhetsfrågor och så vidare,
            om jag ska hjälpa Henrik von Sydow lite på traven. Det handlar
            om det förebyggande arbetet, som förhindrar att brotten begås.
          </note>
          <note type="speaker">
            Anf. 304 HENRIK VON SYDOW (m) replik:
          </note>
          <note>
            Herr talman! Jag ska bara stryka under att fler poliser i allra
            högsta grad är en förebyggande insats. Att poliser finns tillgängliga,
            att poliser finns på gator och torg och finns synliga ute är någonting
            som i allra högsta grad är brottsförebyggande. Vi vet också att
            det här är någonting som på ett konkret sätt ökar den upplevda
            känslan av trygghet i att exempelvis kunna röra sig fritt i staden,
            inte minst för kvinnor.
          </note>
          <note>
            Pratar vi i allmänhet om brottsförebyggande arbete är vi tillbaka
            i de frågeställningar som är grundläggande och viktiga. Det är
            klart att ska man bekämpa brottsligheten är en fungerande skola
            som bland annat kan diskutera jämställdhet ett otroligt viktigt
            verktyg. Jag tror att det faktum att människor får jobb och framtidstro
            är någonting som också har en väldigt stor brottsförebyggande
            betydelse. Kanske har vi diskuterat det lite för lite när justitieutskottet
            har haft sina debatter. Det finns möjligen skäl att återkomma
            till de bitarna.
          </note>
          <note type="speaker">
            Anf. 305 MARYAM YAZDANFAR (s) replik:
          </note>
          <note>
            Herr talman! Jag kan inte låta bli att fälla en kommentar om
            att poliser kan förebygga många typer av brottslighet. Just brott
            och våld i nära relationer som sker hemma hos människor har poliser
            kanske svårt att förebygga, eftersom de inte är hemma hos människor
            generellt sett.
          </note>
          <note>
            Jag skulle vilja ställa en fråga om straffskalorna. Jag tycker
            att det är bra att regeringen ser över straffskalorna. Det var
            någonting som vi socialdemokrater initierade redan på vår tid,
            även om jag tror att en allmän repressiv linje med kraftigt höjda
            straff, som ni förordar, inte kommer att leda till en revolutionerande
            minskning av antalet brott.
          </note>
          <note>
            För två år sedan lade vi socialdemokrater fram ett förslag om
            skärpt lagstiftning om rattfylleri. Viktiga huvudpunkter var bland
            annat två helt nya brott, vållande till annans död vid rattfylleri
            och vållande till skada vid rattfylleri. De lagförslagen, viktiga
            för att stävja ett väldigt samhällsfarligt brott, rattfylleri,
            har ni bara kastat i soptunnan. Varför har ni gjort det, Henrik
            von Sydow?
          </note>
          <note type="speaker">
            Anf. 306 HENRIK VON SYDOW (m) replik:
          </note>
          <note>
            Herr talman! Vad gäller kvinnoperspektivet vill jag gärna hålla
            fast vid det jag nämnde tidigare: När larmet går ska det, oavsett
            var brottet begås, finnas en polis som svarar och som snabbt kan
            vara där. Känslan att ha den tryggheten tror jag betyder mycket
            för väldigt många.
          </note>
          <note>
            Det är mycket intressant att Maryam Yazdanfar tar upp Anders
            Perklevs utredning. Nu finns skarpa förslag att förhålla sig till.
            Nu är det upp till socialdemokratin att ge ett besked. Hur ser
            man på förslagen från riksåklagare Anders Perklev om skärpta straff
            för grov kvinnofridskränkning, misshandel och våldtäkter? Utredningen
            kom i veckan, men jag är säker på att Maryam Yazdanfar har tagit
            åt sig förslagen och följt diskussionen kring detta. Jag vill
            gärna ha ett besked. Hur ser socialdemokratin på frågan om skärpta
            straff för grova och allvarliga våldsbrott?
          </note>
          <note type="speaker">
            Anf. 307 MARYAM YAZDANFAR (s) replik:
          </note>
          <note>
            Herr talman! Med risk för att låta som en programledare på Jeopardy
            vill jag säga att det är ett replikskifte där jag ställer frågorna
            och Henrik von Sydow ska ge mig svaren.
          </note>
          <note>
            Jag frågade vad som hände med förslaget om rattfylleribrott.
            Vad hände med förslaget om rattfylleri på sjön? Jag tror att ni
            moderater har en inneboende ganska drogliberal inställning som
            lyser igenom när det gäller de här två förslagen om straffhöjningar.
          </note>
          <note>
            Vad hände med förslaget om att skärpa straffen vid rattfylleri?
            Vad hände med sjöfylleriet? Varför slängde ni dem i papperskorgen?
            Båtarna blir snabbare och fylleriet på sjön ökar. De personer
            som blir skadade på vägarna på grund av rattfylleri blir utsatta
            för fruktansvärda saker. Varför kastade ni de förslagen i papperskorgen?
          </note>
          <note type="speaker">
            Anf. 308 HENRIK VON SYDOW (m) replik:
          </note>
          <note>
            Herr talman! Jag vill påminna Maryam Yazdanfar om att vi debatterar
            det som var i mitt inlägg. Där ställde jag mycket tydligt klara
            frågor till socialdemokratin och socialdemokraterna i riksdagens
            justitieutskott om hur de ser på riksåklagare Anders Perklevs
            förslag om skärpta straff för grova våldsbrott. Det är frågor
            där ni måste ge besked, om inte annars så när propositionen kommer.
            Jag tror att det är många fler än jag som är intresserade av att
            få ett rakt besked på dessa frågor. Givet den diskussion vi har
            haft om att öka kvinnors trygghet tror jag att skärpta straff
            för grov kvinnofridskränkning, misshandel och våldtäkt tillsammans
            med många andra insatser är ett sätt att öka tryggheten för kvinnor.
            Jag hoppas att Socialdemokraterna kommer tillbaka med positiva
            besked på detta fält.
          </note>
          <note type="speaker">
            Anf. 309 MARYAM YAZDANFAR (s):
          </note>
          <note>
            Herr talman! Rädsla, ilska, skam och skuld är vanliga reaktioner
            när unga människor utsätts för brott. Det handlar om rädsla för
            att vara ensam ute men även hemma hos en själv. Det handlar om
            ilska över det som har hänt, och det handlar om skam över att
            det var just jag som drabbades. Det handlar om skuld kanske kunde
            jag ha gjort något annorlunda för att undvika brottet.
          </note>
          <note>
            Jag börjar mitt anförande med de unga brottsoffren, för jag vet
            att det är där vi måste börja när vi diskuterar brottsbekämpning.
            En solidarisk socialpolitik och en humanistisk kriminalpolitik
            är grunden till att effektivt bekämpa brott. Därför är det viktigt
            att satsa på förebyggande insatser för ungdomar som riskerar att
            hamna i brottslighet och på att ge stöd åt dem som har fallit
            offer för brotten. Målet måste vara att insatserna ska vara så
            effektiva som möjligt. Därför måste de bygga på vetenskap och
            beprövad erfarenhet och angripa de orsaker som gör att unga människor
            begår brott.
          </note>
          <note>
            Orsakerna i de här fallen skiljer sig egentligen inte från orsakerna
            till annan brottslighet. Det är missbruk av narkotika och alkohol
            och en mängd andra psykiska och sociala problem.
          </note>
          <note>
            Det råder inte heller någon motsättning mellan insatser som riktar
            sig till dem som begår brott och till dem som drabbas av brott.
            Gränsen mellan offer och förövare är faktiskt ibland hårfin. Båda
            är ofta offer för tragiska omständigheter.
          </note>
          <note>
            Herr talman! De ökade ekonomiska och sociala klyftor mellan människor
            som den moderatledda regeringen under de senaste två åren har
            bidragit till menar jag direkt eller indirekt leder till ökad
            otrygghet och därmed också i förlängningen till ökad kriminalitet.
            Ideologiskt och mänskligt är den socialdemokratiska välfärdsmodellen
            grundläggande för att hålla nere brottsligheten.
          </note>
          <note>
            Även den evidensbaserade forskningen ger mitt synsätt rätt när
            den bekräftar att det bästa sättet att arbeta förebyggande mot
            brott är att bygga ett sammanhållet samhälle utan klyftor människor
            emellan. Och det är det som är problemet. Moderaterna ser inte
            brottens orsaker utan menar att brottsligheten framför allt kan
            minskas med hårdare tag och längre straff. Men det finns faktiskt
            inga exempel på att enbart strängare straff skulle minska brottsligheten.
          </note>
          <note>
            Herr talman! I det brottsförebyggande arbetet spelar den lokala
            nivån en stor roll. Det är där man bäst känner till problemen
            och kan finna lösningar. Grundläggande för arbetet är att alla
            delar av samhället samarbetar: Enskilda, folkrörelser, skola,
            näringsliv, socialtjänst och polis alla behövs. Ju fler som är
            engagerade desto bättre.
          </note>
          <note>
            Det krävs insatser mot missbruk av alkohol och narkotika, åtgärder
            inom skola och socialtjänst och insatser på bostads- och arbetsmarknadspolitikens
            område. Ungdomar behöver stöd och sysselsättning på sina egna
            villkor.
          </note>
          <note>
            I dag finns lokala brottsförebyggande råd i ungefär 80 procent
            av kommunerna. Det är för lite. Man behöver den här samordningen
            på fler ställen.
          </note>
          <note>
            Herr talman! Vi socialdemokrater har ett tolvpunktsprogram för
            att effektivisera rättsväsendet och öka kvaliteten. Vi lägger
            lika mycket resurser som regeringen eller mer på alla rättsväsendets
            myndigheter. Vi vill ha en akademiserad polisutbildning för att
            öka den mångkulturella kompetensen och kompetensen att möta ungdomar.
            Vi vill ha fler mobila polisstationer och att varje skola ska
            ha en kontaktpolis. Polisen ska inte vara farlig och främmande
            utan en samarbetspartner i det trygga samhället.
          </note>
          <note>
            Vi vill ha fler barnahus för unga som utsatts för brott. Där
            samlar man alla utredande myndigheter och stöd och behandling
            under ett och samma tak för att kunna ge barn och unga bästa möjliga
            stöd. Vi vill ha ett allmänt ombud vid förhör för alla under 21
            år. Vi vill skärpa straffen för langning till våra barn och unga.
          </note>
          <note>
            Vad vill då ni i den moderatledda majoriteten, förutom att bara
            förlänga straffen? Är det Peter Althins ungdomsdomstolar för barn
            under 15 år som är aktuella? Är det påtvingade drogtester för
            barn? Vilka barn är det egentligen som ska gå omkring med fotboja?
          </note>
          <note>
            Ni har skickat i väg ett antal mer eller mindre seriösa testballonger
            som tillsammans med utbildningsminister Björklunds skolpiskor
            skapar ett hårdare och kallare samhällsklimat. Det är ett klimat
            som inte bara enligt mig och socialdemokratin utan enligt forskningen
            inte leder till minskad utan ökad brottslighet. Detta gör man
            samtidigt som hela rättsväsendet brottas med enorma ekonomiska
            underskott.
          </note>
          <note>
            Då måste frågan bli: Var ska det här egentligen sluta?
          </note>
          <note type="speaker">
            Anf. 310 INGE GARSTEDT (m) replik:
          </note>
          <note>
            Herr talman! Maryam Yazdanfar tar upp frågan om den kommunala
            verksamhetens betydelse för att få ned brottsligheten. Då är min
            fråga: Hur kommer det sig att ungdomsbrottsligheten är så stor
            i just de två socialdemokratiska flaggskeppskommunerna Göteborg
            och Malmö? Det beror väl knappast på att man har en väl fungerande
            skola. I stället flyttar man fokus från att barnen ska ha en bra
            skola av den typ man såg i Klass 9 A till att man ska betygssätta
            lärarna.
          </note>
          <note>
            Jag tolkar det dessutom som att du tycker att det är bättre att
            grova brottslingar är ute än att de får längre fängelsestraff.
            Där tror jag att det är väldigt viktigt att vi får ett svar.
          </note>
          <note type="speaker">
            Anf. 311 MARYAM YAZDANFAR (s) replik:
          </note>
          <note>
            Herr talman! Man behöver inte vara direkt överskolad för att
            kunna ta del av den statistik och den forskning som säger att
            brottslighet är klassbunden. Ju fattigare bostadsområden och ju
            fattigare människor, desto högre brottslighet. Det gäller dem
            som begår brott och framför allt dem som utsätts för brott. Det
            sker nämligen på fattiga ställen det drabbar fattiga människor.
          </note>
          <note>
            Det är därför de samhällsklyftor som den borgerliga regeringen
            skapar är livsfarliga. Det är därför unga människor i Göteborgs
            och Malmös förorter drabbas, och de drabbas hårt.
          </note>
          <note>
            Ett sätt är att ge de hundra mest utsatta skolorna i Sverige
            ökat stöd för att kunna göra just sådana projekt som Klass 9 A
            . Det hade vi som förslag under förra mandatperioden, men det
            rev ni upp.
          </note>
          <note>
            Sedan måste jag påpeka att Inge Garstedt tolkar mig som fan läser
            Bibeln om hon tror att jag inte vill låsa in tunga brottslingar.
            Det var inte något jag sade i mitt anförande.
          </note>
          <note type="speaker">
            Anf. 312 INGE GARSTEDT (m) replik:
          </note>
          <note>
            Herr talman! Socialdemokraterna hade tolv år på sig att se till
            att man fick en bra skola. I Malmö har man haft ännu längre tid
            på sig. Ändå kan vi se hur brottsligheten bland de unga successivt
            har ökat under den här tiden. Jag tror att det är viktigt för
            dem som lyssnar och ser det här programmet att fundera på hur
            det ser ut för ungdomarna just i flaggskeppsstäderna Göteborg
            och Malmö. Där visar det sig ju att den socialdemokratiska politiken
            för brottsbekämpning har misslyckats.
          </note>
          <note>
            Vad vi gör nu är att vi ser till att det blir fler poliser ute,
            fler närpoliser i bostadsområdena och fler poliser som de unga
            kan prata med och få förtroende för.
          </note>
          <note type="speaker">
            Anf. 313 MARYAM YAZDANFAR (s) replik:
          </note>
          <note>
            Herr talman! Jag tycker att det är jättetråkigt att Inge Garstedt
            ägnar sig åt ren och skär populism. Om jag skulle gå på samma
            retoriska linje som Inge Garstedt skulle jag säga att moderat
            politik direkt leder till att uppklaringsprocenten för brott minskar.
            Uppklaringsprocenten har faktiskt minskat faktiskt under de två
            år som ni nu senast har haft makten. Men så säger jag inte, för
            jag tror inte att det är er politik som direkt har lett till detta.
          </note>
          <note>
            Klasskillnader kan aldrig förnekas som orsak till brott.
          </note>
          <note>
            Sedan ställde Inge Garstedt en till fråga som jag tyvärr har
            hunnit glömma bort. Jag hann inte skriva upp den.
          </note>
          <note>
            Anf. 314 ULRIKA KARLSSON i Uppsala (m) replik:
          </note>
          <note>
            Herr talman! Jag måste tacka Maryam för det inlägg hon nyss gjorde.
            Det var mycket klargörande. Jag vill å min sida också vara lite
            klargörande: Allianspartierna var tydliga med att vi gick till
            val på att göra Sverige tryggare.
          </note>
          <note>
            Regeringens övergripande prioritering är att fler människor ska
            arbeta. Fler ska ha möjlighet att försörja sig på sin lön. Det
            syftar till att bryta segregation, arbetslöshet och utanförskap.
            Det bästa förebyggande arbete vi kan göra är att satsa på arbete
            och utbildning, särskilt för unga.
          </note>
          <note>
            Jag måste ställa en fråga till Maryam. Hur går detta ihop med
            den socialdemokratiska politiken om att nu straffbeskatta unga
            med att ta bort de sänkta arbetsgivaravgifterna? Det kommer att
            leda till en högre arbetslöshet och ett större utanförskap bland
            just de unga. Är det någonting de unga behöver är det arbete och
            en god utbildning.
          </note>
          <note type="speaker">
            Anf. 315 MARYAM YAZDANFAR (s) replik:
          </note>
          <note>
            Herr talman! Jag tror att Ulrika Karlsson är mycket väl medveten
            om att det vi gör är att ta bort det bidrag som den borgerliga
            regeringen har infört för McDonalds, där man subventionerar deras
            arbetsgivarkostnader med upp till 50 miljoner kronor per år. Vi
            säger att vi tar bort arbetsgivaravgiften för dem som anställer
            en arbetslös ung. Vi smetar inte ut åtgärderna över alla så att
            det blir ett bidrag till väl så framgångsrika företag som klarar
            av att stå på egna ben. Ni ägnar er åt företagsstöd. Vi ägnar
            oss åt att peppa och hjälpa in unga människor på arbetsmarknaden.
          </note>
          <note>
            Jag kan inte låta bli att förundras över den självbild som säger
            att ni har minskat utanförskapet. Det ni har gjort är att ta pengar
            från fattiga och gett till rika. Ni har tagit pengar från kvinnor
            och gett till män. Ni har tagit pengar från sjuka och gett till
            friska. Ni har tagit pengar från arbetslösa och gett till dem
            som har arbete. Det ökar samhällsklyftorna och otryggheten.
          </note>
          <note>
            Anf. 316 ULRIKA KARLSSON i Uppsala (m) replik:
          </note>
          <note>
            Fru talman! Tidigare sade Maryam Yazdanfar själv att Inge Garstedt
            förstod Maryams inlägg som fan läser Bibeln. Att 170 000 människor
            har gått från ett utanförskap till ett arbete kan inte betyda
            att man inte gör någonting åt utanförskapet.
          </note>
          <note>
            Det spelar egentligen ingen roll var människor jobbar. Om man
            vill jobba på McDonalds, i Pressbyrån eller någon annanstans är
            väl det bra. Att människor står på egna ben, har en egen inkomst
            och en egen försörjning är väl ett bra incitament. Eller tycker
            Maryam Yazdanfar att det finns dåliga och bra jobb i detta land?
            Du säger ju själv att brottsligheten är klassbunden. Du vill alltså
            ta människor som har de här jobben, även om de är på McDonalds,
            som du klassar som dåliga jobb, och sätta dem i ett bidragsberoende
            och utanförskap som faktiskt leder till ökad brottslighet.
          </note>
          <note type="speaker">
            Anf. 317 MARYAM YAZDANFAR (s) replik:
          </note>
          <note>
            Fru talman! Nej, jag vill ta bort företagsstödet som din regering
            ger till McDonalds, Ulrika Karlsson. Jag tycker inte att McDonalds
            är så vitalt för samhället och så konkursdrabbat att de behöver
            50 miljoner per år i statligt stöd. Tycker du det? Jag hoppas
            verkligen inte det.
          </note>
          <note>
            Du tror väl på fria marknadskrafter. McDonalds kränger sina hamburgare
            och tjänar pengar alldeles utmärkt utan att vi sponsrar dem med
            50 miljoner skattepengar per år. Däremot ska pengar öronmärkas
            för de ungdomar som står längst bort från arbetsmarknaden. Det
            är de som har det tuffast. De ska få all hjälp och stöd de behöver.
            McDonalds vd behöver inte fler bonuspengar. Han har råd att köpa
            sina hamburgare ändå, och han kommer säkert inte heller att utsättas
            för brott.
          </note>
          <note type="speaker">
            Anf. 318 HENRIK VON SYDOW (m) replik:
          </note>
          <note>
            Fru talman! Jag tror verkligen att en bra skola och att unga
            människor får jobb är bland de mest effektiva verktygen för en
            brottsförebyggande politik.
          </note>
          <note>
            Partiledaren Mona Sahlin sade när hon var i Göteborg i våras
            den 1 maj att Göteborg är socialdemokratins skyltfönster. Skillnaderna
            i resultat och klyftorna mellan de kommunala skolorna i Göteborg
            är omfattande, nästan gigantiska. Om man tittar på skillnaden
            i Göteborg mellan dem som har jobb och dem som inte har jobb är
            det en mycket tydlig segregering och ett mycket stort utanförskap
            fokuserat på några stadsdelar. Det här är viktigt. Det är verkligen
            brottsförebyggande att ha en skola som lär ut kunskaper läsa,
            skriva och räkna och jobb för unga människor.
          </note>
          <note>
            Anser Maryam Yazdanfar att Göteborg är ett bra exempel på socialdemokratisk
            politik? Där har ni ju haft makten så länge.
          </note>
          <note type="speaker">
            Anf. 319 MARYAM YAZDANFAR (s) replik:
          </note>
          <note>
            Fru talman! Göteborg är ett exempel på socialdemokratisk politik.
            I Göteborg sker mycket bra. Till exempel visar man solidaritet
            med sin omvärld och tar emot oerhört många flyktingar. Det innebär
            en mångfald i kommunen som gör att människor kommer med väldigt
            olika förutsättningar.
          </note>
          <note>
            Skillnaden mellan Göteborg och moderata flaggskepp som Vellinge,
            Danderyd och Täby är att Vellinge, Danderyd och Täby om något
            är segregerade kommuner. Där bor en övre medelklass och en överklass
            som självfallet har sina resurser och sina möjligheter. De har
            det redan förspänt. Därför blir det också högre betyg där. Man
            kan ju komma och säga att de barnen är smartare. Men jag tror
            inte det. Och jag hoppas att inte heller Henrik von Sydow tror
            att Göteborgsbarnen inte är lika smarta som Vellingebarnen utan
            att de har helt olika förutsättningar. De förutsättningarna måste
            vi utjämna.
          </note>
          <note type="speaker">
            Anf. 320 HENRIK VON SYDOW (m) replik:
          </note>
          <note>
            Fru talman! Maryam Yazdanfar säger att Göteborg är ett exempel
            på den socialdemokratiska politiken. Jag har varit i Göteborg
            den här hösten. Det börjar bli mycket otäckt där. Där har det
            verkligen varit rivaliserande ungdomsgäng och kriminella kretsar
            som har haft skottlossning mot varandra. Det är väldigt stora
            sociala spänningar i Göteborg. Det har varit skottlossning i socialdemokratins
            skyltfönster, som du och din partiledare lyfte fram som ett skyltfönster
            för socialdemokratisk politik.
          </note>
          <note>
            Jag vill säga det en gång till: En bra skola och att unga människor
            får jobb är bland det mest effektiva och brottsförebyggande vi
            kan tänka oss. Det spelar oerhört stor roll för att förebygga
            brott att unga människor inte väljer den vägen.
          </note>
          <note>
            Jag tror att Maryam Yazdanfar och kanske även socialdemokratin
            får fundera på om ni verkligen har de verktygen. Ni har ju haft
            makten så länge i Göteborg. Göran Johansson, stadens starke man,
            har styrt där sedan 1994. Det är lång tid. Jag tror snarare att
            det här är ett tecken på att den socialdemokratiska politiken
            saknar de verktyg som krävs för att stoppa brotten.
          </note>
          <note type="speaker">
            Anf. 321 MARYAM YAZDANFAR (s) replik:
          </note>
          <note>
            Fru talman! De tragiska händelser som har skett i Göteborg visar
            att det behövs mer polisresurser, till exempel. Det är någonting
            som du med en enkel knapptryckning kan ge till Västra Götalandsregionen,
            Henrik von Sydow.
          </note>
          <note>
            I stället kommer du att ge dem 455 miljoner i underskott de kommande
            tre åren. Västra Götalandsregionens polismyndighet är en av de
            polismyndigheter som säger att de måste låta civilanställda gå.
            I stället för att vara ute bland ungdomar och i stället för att
            vara en partner med ungdomarna mot brottsligheten kommer de poliserna
            att behöva sitta och vända papper. Det är resultatet av er politik.
            Den ökar klyftor, och den struntar i de människor som har det
            sämst. Det gör mig väldigt sorgsen, och det bäddar för en socialdemokratisk
            valseger 2010.
          </note>
          <note>
            Anf. 322 ULRIKA KARLSSON i Uppsala (m):
          </note>
          <note>
            Fru talman! Varje gång jag öppnar tidningen möts jag av de hemska
            rubrikerna. Det är rubriker om hur illa det kan gå när vår sexualitet
            missförstås, misshandlas och missbrukas. Det är rubriker om att
            människor torteras och våldtas: kvinna misshandlad och våldtagen
            utanför Säffle, ung kvinna våldtagen i lägenhet i Boden, man våldtagen
            i lägenhet på Södermalm och så vidare.
          </note>
          <note>
            Det är ofantligt viktigt att vi tillsammans i denna kammare och
            i riksdagen står upp och tar ställning för att män och kvinnor,
            flickor och pojkar, ska ha samma rätt och samma möjlighet till
            sin kroppsliga identitet.
          </note>
          <note>
            Få saker är så skrämmande och så frihetsinskränkande som våld
            och brott. Det förändrar Sverige, och det förändrar vårt sätt
            att leva. Det förändrar människor. Mer än var fjärde kvinna vittnar
            om att hon är rädd att röra sig ute i sitt eget bostadsområde
            när det är mörkt. Mer än var fjärde kvinna vågar alltså inte gå
            ut när mörkret har fallit på. Det är en mycket allvarlig situation
            när mer än var fjärde kvinna bär på denna rädsla.
          </note>
          <note>
            Vi säger att Sverige ska vara ett tryggt land att leva i. Människor
            ska kunna känna sig trygga i sina hem och i sin vardag.
          </note>
          <note>
            Antalet sexualbrott, som jag tänker inrikta mig på i mitt anförande,
            är alldeles för högt. Enligt Brås nationella trygghetsundersökning
            utsattes ungefär 60 000 för något år sedan för sexualbrott. Det
            är förvisso fler brott än just våldtäktsbrott, men siffran 60
            000 säger en hel del om hur stort problemet är. Bakom varje siffra
            och nummer finns ett ansikte, en människa. Ofta finns det en stor
            tragedi, ett öde och ett öppet sår bakom varje person i statistiken.
          </note>
          <note>
            Vi ser att antalet våldtäkter ökar. På en tioårsperiod har de
            mer än fördubblats. På tio år har det alltså blivit dubbelt så
            många anmälda våldtäkter. I fjol anmäldes ungefär 4 700 våldtäkter.
            Vi vet att mörkertalet är stort eftersom Brå uppskattar att endast
            ca 20 procent av våldtäkterna anmäls.
          </note>
          <note>
            Situationen för våldtagna kvinnor och män är mycket kränkande
            inte enbart i ljuset av att man i en rättsprocess ofta utsätts
            för en ny kränkning utan framför allt för att majoriteten av de
            våldtagna inte ens kommer till rättegångssalen. Det är ett alldeles
            för stort antal våldtäkter som inte ens klaras upp. Ungefär vart
            femte fall, 18 procent, klaras upp. På tio år har uppklarandefrekvensen
            bara ökat från 13 procent till 18 procent.
          </note>
          <note>
            Bara i vart femte fall kan polisen knyta en gärningsman till
            brottet. Detta är ett stort hot mot rättssäkerheten. Det är också
            ett svek mot varje person som har utsatts för detta allvarliga
            övergrepp att det inte ens leder till åtal.
          </note>
          <note>
            Skulle det leda till åtal vet vi att endast 5 procent resulterar
            i en fällande dom. Det är skrämmande siffror och ett svek mot
            de kvinnor och män som utsätts för detta allvarliga brott.
          </note>
          <note>
            Skulle det leda till en fällande dom vet vi att det är ytterst
            sällan som hela straffskalan används. Vi vet att till övervägande
            del ligger straffen i den nedre fjärdedelen av straffskalan. För
            våldtäkt av normalgraden innebär det att med straffskalan tvåsex
            år ligger domen i normalfallet på två år och nio månaders fängelse.
          </note>
          <note>
            Det är sedan länge känt att många av dem som döms för grova våldsbrott
            kommer undan med lindrigare straff än vad som skulle kunna utdömas.
            När detta har presenterats har bland annat åklagare förklarat
            att det är en svensk tradition. Denna tradition är det dags att
            vi i denna kammare bryter. Vi måste markera en skärpt syn på allvarliga
            våldsbrott som våldtäkt och använda hela straffskalan. Därför
            är det mycket bra att regeringen har beslutat att utreda användningen
            av straffskalan för att åstadkomma en straffmätning som markerar
            en skärpt syn på allvarliga våldsbrott.
          </note>
          <note>
            Vi moderater anser att den som fälls för ett brott ska få ett
            proportionerligt straff som syftar till att ändra kriminella beteenden.
            Vi anser att grova brott och återfall ska dömas och straffas strängt
            och att straffskalorna ska utnyttjas i hela sin bredd.
          </note>
          <note type="speaker">
            Anf. 323 KERSTIN HAGLÖ (s) replik:
          </note>
          <note>
            Fru talman! Internet har blivit en arena för vuxna att komma
            med sexuella inviter till barn på. Under förra mandatperioden
            lät vi Brå, Brottsförebyggande rådet, utreda i vilken omfattning
            den så kallade gromningen förekom och hur man skulle kunna förebygga
            detta. Vi lät också en utredare titta på hur man skulle kunna
            få till en lagstiftning som kriminaliserar gromning, vilket vi
            socialdemokrater vill.
          </note>
          <note>
            Utredningen har varit klar i två år. Den ligger någonstans i
            någon byrålåda på Regeringskansliet. Det händer inget med den,
            trots att utredaren sade att det är fullt möjligt att kriminalisera
            gromning och få in det i brottsbalkens 6 kap. under sexualbrott.
          </note>
          <note>
            Tycker Ulrika Karlsson att gromning ska kriminaliseras?
          </note>
          <note>
            Anf. 324 ULRIKA KARLSSON i Uppsala (m) replik:
          </note>
          <note>
            Fru talman! Jag tackar Kerstin Haglö för frågan. Det är kriminellt
            att våldföra sig sexuellt på barn och att göra sådana inviter.
            Det ses som förberedelse till brott.
          </note>
          <note>
            Vad gäller om vi ska använda begreppet gromning har utredningen
            tittat på det. Det bereds på Regeringskansliet. Det har justitieutskottet
            sagt i sina betänkanden när den frågan har kommit upp. Vi får
            avvakta beredningen. Begreppet som sådant är lite krångligt, men
            självklart ska sexuella brott mot barn lagföras och de personer
            som fälls ska straffas efter hela straffskalan och få strängare
            straff.
          </note>
          <note type="speaker">
            Anf. 325 KERSTIN HAGLÖ (s) replik:
          </note>
          <note>
            Fru talman! Jag blir något konfunderad över Ulrika Karlssons
            svar. Du försöker krångla till det. Utredaren har redan kommit
            fram till att det är fullt möjligt att förbjuda sexuella kontakter,
            så kallad gromning, och få in detta i 6 kap. i brottsbalken. Hur
            kan då Ulrika Karlsson säga att vi måste avvakta? Nej, utredningen
            ligger i en byrålåda på Regeringskansliet. Där har den legat i
            två år. Alltså är det inte viktigt för den moderatledda regeringen
            att få fram detta förslag.
          </note>
          <note>
            I Storbritannien införde man lagstiftningen 2003. Man har den
            i Kanada och Australien fast inte riktigt så långtgående. Vi socialdemokrater
            tycker att detta är så pass allvarligt att vi vill ha en kriminalisering
            av gromning. Vi vill ha ett förslag på riksdagens bord. Jag förutsätter
            att Ulrika Karlsson ser till att vi får fram detta från den moderatledda
            regeringen så att vi kan göra denna lagstiftning.
          </note>
          <note>
            Anf. 326 ULRIKA KARLSSON i Uppsala (m) replik:
          </note>
          <note>
            Fru talman! Jag håller med om mycket i Kerstins inlägg. Vi moderater
            i justitieutskottet har instämt i det som Kerstin säger. Det är
            viktigt att arbeta mer intensivt med det som händer på Internet
            och de sexuella kontakter som tas med barn på Internet. Om gromning
            är det rätta verktyget återstår att se. Det viktigaste av allting
            är att vi sjösätter något som är riktigt effektivt för att konkret
            bekämpa dessa brott.
          </note>
          <note>
            Ja, vi kan ta i hand på att tillsammans gå framåt för att bekämpa
            de sexuella kontakterna med barn på Internet.
          </note>
          <note type="speaker">
            Anf. 327 CARINA OHLSSON (s) replik:
          </note>
          <note>
            Fru talman! Ulrika Karlsson har hållit sig mycket till det sexualiserade
            våldet. Det är viktigt att man tar upp den diskussionen och att
            man också ger brottsoffren ett ansikte. Många av offren är inte
            bara ansikten för mig. Det är också individer som jag har mött
            mycket i det arbete som jag gör i kvinnojourerna.
          </note>
          <note>
            Det som utlovades 2006 till just de brottsoffer som blivit utsatta
            för det sexualiserade våldet var att deras ekonomiska trygghet
            skulle garanteras. Det kan man läsa i statsministerns regeringsförklaring.
          </note>
          <note>
            Enligt WHO och Socialstyrelsens utredningar drabbas dessa kvinnor,
            för det är oftast kvinnor som utsätts för det sexualiserade våldet,
            i ännu högre grad än andra för sjukskrivningar och arbetslöshet.
          </note>
          <note>
            Vad har då hänt? Jo, i stället har den ekonomiska tryggheten
            urholkats mer och mer. Jag vill gärna höra vad Ulrika Karlsson
            har att säga om det.
          </note>
          <note>
            Anf. 328 ULRIKA KARLSSON i Uppsala (m) replik:
          </note>
          <note>
            Fru talman! Det här är en mycket viktig fråga. Regeringen har
            också behandlat den i sin handlingsplan, det vill säga Handlingsplan
            för att bekämpa mäns våld mot kvinnor, hedersrelaterat våld och
            förtryck samt våld i samkönade relationer .
          </note>
          <note>
            Regeringen föreslår en rad åtgärder just på detta område. Vi
            vet att dessa kvinnor, och män, ofta har en svår ekonomisk situation.
          </note>
          <note>
            Jag kan därför lugna dig med att det finns med i regeringens
            handlingsplan, och vi får följa det arbete som pågår ute i kommunerna
            eftersom det är ett ansvar som många gånger ligger på kommunerna.
          </note>
          <note type="speaker">
            Anf. 329 CARINA OHLSSON (s) replik:
          </note>
          <note>
            Fru talman! Jag känner mig inte alls lugnare av dessa ord. Dessa
            kvinnor råkade dessutom i somras ut för att Försäkringskassan
            inte har ordning på sin administration. Flera av dem har varit
            utan pengar i flera månader.
          </note>
          <note>
            En del har också råkat ut för att man har sagt åt dem att det
            inte är någon sjukdom att bli utsatt för våld. En del har till
            och med fått strida för att få ut sin sjukersättning när de har
            varit utsatta för ett trauma. Jag tyckte också att det var det
            som Ulrika Karlsson beskrev när kvinnor blir utsatta för det sexualiserade
            våldet. Här måste man upp till bevis.
          </note>
          <note>
            När man fattar generella beslut och försämrar både i a-kassan
            och i sjukförsäkringssystemet vet man också att man försämrar
            för de brottsoffer som är utsatta för det sexualiserade våldet.
            Det räcker inte att säga att de ska vara lugna och att de kan
            läsa i handlingsplanen. Då kan Ulrika Karlsson åka med handlingsplanen
            till dem för att se om de 56 förslagen på detta papper ger dem
            större trygghet.
          </note>
          <note>
            Anf. 330 ULRIKA KARLSSON i Uppsala (m) replik:
          </note>
          <note>
            Fru talman! Visst är handlingsplanen tryckt på papper, men den
            innefattar en rad konkreta åtgärder. Till detta är det också knutet
            pengar. Under denna mandatperiod kommer regeringen att satsa drygt
            800 miljoner kronor på ett batteri av åtgärder för att bekämpa
            mäns våld mot kvinnor. En av dessa åtgärder är att se över och
            stärka den ekonomiska situationen för kvinnor som har drabbats
            av detta våld, som också innefattar det sexualiserade våldet.
          </note>
          <note>
            Vi har lyft fram brottsoffren i centrum, och brottsofferperspektivet
            har äntligen stärkts. Vi ser till brottsoffret i denna svåra situation.
          </note>
          <note type="speaker">
            Anf. 331 MARYAM YAZDANFAR (s) replik:
          </note>
          <note>
            Fru talman! Jag vill också passa på att tacka Ulrika Karlsson
            för att hon tar upp det sexualiserade våldet. Detta är väldigt
            viktiga frågor, och det är bra att vi diskuterar dem under denna
            allmänpolitiska debatt.
          </note>
          <note>
            Regeringen talar ofta om ett effektivare rättsväsen. Men alltför
            många viktiga frågor dras i långbänk. Jag vet inte riktigt vad
            som pågår i Justitiedepartementet. Kanske Ulrika Karlsson som
            moderat har lite fler ingångar och kan bringa klarhet i detta.
          </note>
          <note>
            År 2005 skedde en revidering av sexualbrottslagen när sexualbrottsreformen
            trädde i kraft. Vi har länge förordat en utvärdering av den för
            att se om konsekvenserna blev de som vi förväntade oss, hur det
            har gått och om vi behöver göra fler förändringar av sexualbrottslagen.
            Men inte förrän nu har regeringen tillsatt en utredning, och den
            ska inte vara klar förrän 2010. Vad är det som tar så lång tid?
          </note>
          <note>
            Anf. 332 ULRIKA KARLSSON i Uppsala (m) replik:
          </note>
          <note>
            Fru talman! Jag kan inte svara konkret på den frågan. Jag har
            funderat på den många gånger, och jag vet att det är ett problem
            som inte på något sätt är nytt. Jag vet att den förra justitieministern
            Thomas Bodström inte heller fick fram saker särskilt fort. Det
            tog bland annat sju år innan han sjösatte en utredning trots att
            en enig riksdag flera gånger hade påtalat att den behövdes. Det
            handlade då om fastighetsmäklarlagen.
          </note>
          <note>
            Men jag ska återgå till det ämne som vi debatterar nu. Detta
            utreds nu. Vi har haft majoriteten i två år, och nu utreds det
            hur sexualbrottslagen har tillämpats och om den har fått avsedd
            effekt. Det är väldigt viktigt att göra detta. Samtidigt måste
            vi ha i minnet, Maryam Yazdanfar och jag, att det ännu inte finns
            så många mål som har prövats i Högsta domstolen. Att det har tagit
            tid tills utredningen har tillsatts har berott på att vi helt
            enkelt har behövt ha praxis.
          </note>
          <note type="speaker">
            Anf. 333 MARYAM YAZDANFAR (s) replik:
          </note>
          <note>
            Fru talman! Jag tycker att det är så konstigt att vissa reformer
            som den här regeringen genomför, till exempel att ta pengar från
            de fattigaste i samhället och ge till de rikaste, att ta från
            de sjuka och ge till de friska och att ta från de arbetslösa och
            ge till dem som har arbete att öka inkomstklyftorna i samhället
            går jättesnabbt. Men att se över en sexualbrottslag som vi alla
            är eniga om behöver ses över för att vi ska kunna göra den lite
            spetsigare och lite bättre, många gånger i politisk enighet, tar
            så förtvivlat lång tid.
          </note>
          <note>
            Om ni skulle omfördela resurserna det är vi socialdemokrater
            jättebra på från att försämra för människor till att förbättra
            för människor, till exempel genom att se över sexualbrottslagen,
            kommer det här ett tips från mig, nämligen att Ulrika Karlsson
            lyfter på den blå moderattelefonen och ringer till Justitiedepartementet
            och sätter lite eld i baken på Justitiedepartementet så att man
            gör detta snabbare.
          </note>
          <note>
            Anf. 334 ULRIKA KARLSSON i Uppsala (m) replik:
          </note>
          <note>
            Fru talman! Jag vet inte ens var jag ska börja. Om det faktum
            att 170 000 människor har gått från ett utanförskap och många
            gånger ett bidragsberoende till att ha ett arbete och en egen
            försörjning innebär att man tar från de fattigaste och ger till
            de rikaste vet jag inte. För mig handlar det om att ge människor
            rätten att ha en lön och en inkomst och faktiskt tjäna egna pengar.
            Jag tror på arbetslinjen, och jag tror på arbete för alla.
          </note>
          <note>
            Jag måste ändå avsluta med att säga att den här regeringen sammantaget
            har gjort en av modern tids största ekonomiska satsningar på brottsbekämpningen.
            Över 1 ½ miljard kronor har satsats på rättsväsendet. Vi går från
            17 000 poliser till 20 000 poliser 2010, och vi stärker hela rättskedjan.
          </note>
          <note type="speaker">
            Anf. 335 SVEN YNGVE PERSSON (m):
          </note>
          <note>
            Fru talman! Det finns dessvärre i dag en romantisk bild av unga
            aktivister som, i och för sig i strid med lagen men med goda ambitioner,
            sätter olika sakfrågor före sin egen säkerhet och frihet. Dessa
            personer anses av många ha en högt stående moraluppfattning och
            vara något för ungdomar att se upp till. Den bilden är i de flesta
            fall grovt felaktig. Det handlar oftast om personer som inte reflekterar
            över hur andra ser på saker och ting eller inte respekterar att
            lagstiftarna efter en demokratisk process har kommit till en annan
            slutsats.
          </note>
          <note>
            Självklart ska vi inte strypa debatten, utan alla som vill debattera
            inom det ramverk som vi har satt upp ska givetvis få göra det.
            Det finns stora och goda möjligheter att på demokratisk väg förändra
            både samhälle och lagstiftning, och så ska det givetvis vara.
            Men att med våld försöka påtvinga någon annan sin egen livsåskådning
            benämns i uppslagsverken som terrorism.
          </note>
          <note>
            Fru talman! Därför är fenomenet civil olydnad ofta en allvarlig
            brottslighet som förstör för enskilda personer eller hotar näringsidkares
            liv och egendom. Det finns en stor mängd olika organisationer
            som ägnar sig åt denna olagliga verksamhet. En del av dem ägnar
            sig åt att släppa ut djur till en ofta plågsam svältdöd eller
            att förstöra livet för skötsamma företagare i branschen. Detta
            är något som alla demokratiska krafter gemensamt måste bekämpa.
          </note>
          <note>
            För mindre än ett år sedan var polisen i Stockholm på rätt spår.
            En särskild grupp hade bildats i syfte att sätta stopp för den
            grupp ungdomar som ägnar nätterna åt att terrorisera enskilda
            företagare i pälsbranschen. Men arbetet hann tyvärr inte mer än
            påbörjas förrän gruppen avvecklades, trots att liknande arbete
            på andra håll visat sig mycket framgångsrikt.
          </note>
          <note>
            Djurrättsterroristerna har uppenbarligen uppfattat att det nu
            är fritt fram att trakassera pälsbranschen. Bara under första
            halvåret 2008 har över 100 brott begåtts av djurrättsterrorister,
            allt enligt en av organisationernas egen hemsida. Samtidigt har
            ett antal pälshandlare gett upp för trycket och känt sig tvingade
            att avveckla sin verksamhet.
          </note>
          <note>
            Att polisen inte har resurser till allt är inte deras fel, men
            nog kan man tycka att det borde vara prioriterat att skydda hårt
            arbetande småföretagare som systematiskt trakasseras av ideologiskt
            förvirrade ungdomar.
          </note>
          <note>
            Frågan borde prioriteras av två anledningar.
          </note>
          <note>
            För det första: Det är svårt nog att driva företag utan att behöva
            utsättas för systematisk skadegörelse. Det är därför extra illa
            att en liten grupp människor förstör för hårt arbetande näringsidkare,
            inte minst med tanke på att framgångsrika företag och företagare
            är en förutsättning för att den svenska välfärden ska kunna finansieras.
          </note>
          <note>
            För det andra: De brott som begås mot pälsindustrin har politiska
            motiv, vilket gör dessa extra allvarliga. Det är oerhört viktigt
            att unga människor inte tillåts begå kriminella handlingar med
            klara drag av politisk terror utan att samhället reagerar kraftfullt.
          </note>
          <note>
            Faran för att de drabbade ska gå till ytterligheter är inte negligerbar.
            Detta får bara inte inträffa. Den förtvivlan som uppstår när någon
            ser sitt livsverk ödeläggas kan inte beskrivas i ord. Samhället
            får därför inte än en gång överge utsatta människor och tvinga
            dem att ta lagen i egna händer. Har man som jag träffat de drabbade
            affärsinnehavarna och sett deras oro för sin och sina familjers
            säkerhet begriper man även att risken för desperata självförsvarshandlingar
            är uppenbar.
          </note>
          <note>
            Samhället måste sätta ned foten och sätta in krafttag mot dessa
            unga extremister innan deras brott leder till katastrof. Sverige
            är och ska vara en rättsstat. Hur skulle det då se ut om dessa
            olika organisationer lyckades med sitt uppsåt att stoppa en bransch
            som vi, det demokratiska samhället, anser laglig? Vi har inte
            råd att skicka sådana signaler. Lagar ska stiftas av riksdagen
            och tillämpas i domstolar och inte av något gatans parlament som
            är såväl lagstiftande som dömande och verkställande.
          </note>
          <note>
            Vilka blir i annat fall befrielsefronternas nästa offer? Organisationernas
            sympatisörer är lika kritiska mot köttkonsumtion som mot väskor
            och skor av läder. Därför måste vi redan nu mota Olle i grind
            i stället för att vänta på att de ger sig på nästa bransch.
          </note>
          <note>
            Därför, fru talman, måste vi som representerar det demokratiska
            samhället med all kraft gemensamt fördöma dessa terroristers aktioner
            och gemensamt ställa upp och stötta dem som drabbas.
          </note>
          <note type="speaker">
            Anf. 336 KERSTIN HAGLÖ (s) replik:
          </note>
          <note>
            Fru talman! Under debatten här om rättsväsendet har två av Sven
            Yngve Perssons moderata partivänner hävdat från talarstolen att
            det är en historisk ekonomisk satsning som har gjorts av den moderatledda
            regeringen på rättsväsendet.
          </note>
          <note>
            Jag ställer samma fråga till Sven Yngve Persson som jag ställde
            till Henrik von Sydow. Jag fick inte svar på den. I valrörelsen
            var ditt parti ute och lovade 3 miljarder extra 2007 och 3 miljarder
            extra 2008. Vi har inte sett detta än. Vi har inte sett den stora
            satsningen på rättsväsendet. Ni kommer inte under mandatperioden
            att komma upp i de summor som vi satsade under förra mandatperioden,
            då vi satsade 5 miljarder på rättsväsendet.
          </note>
          <note>
            Jag ställer frågan: Hur kunde löftet försvinna?
          </note>
          <note type="speaker">
            Anf. 337 SVEN YNGVE PERSSON (m) replik:
          </note>
          <note>
            Fru talman! Frågan är intressant och tål att debatteras. Det
            som har sagts tidigare här från denna talarstol är att resultatet
            trots allt blir att vi får fler poliser som går ut på gator och
            torg och skyddar våra medborgare, och det är ju det som är det
            verkliga syftet med detta.
          </note>
          <note type="speaker">
            Anf. 338 KERSTIN HAGLÖ (s) replik:
          </note>
          <note>
            Fru talman! Vi socialdemokrater lät i augusti i år riksdagens
            utredningstjänst, som är neutral, titta på hur det ser ut ute
            på polismyndigheterna. Det visade sig att samtliga polismyndigheter
            kommer att gå med underskott 2008, 2009 och 2010. Då väljer den
            moderatledda regeringen att ta bort pengar från polisen, när vi
            vet att det behövs mer pengar.
          </note>
          <note>
            Vi socialdemokrater har valt att lägga 100 miljoner extra på
            polisen, därför att vi vill se poliser ute på gator och torg på
            de tider då de ska vara där, på helger och på kvällar när människor
            är som mest utsatta för brott.
          </note>
          <note>
            Det som händer nu är att civilanställda får sägas upp och att
            poliserna får gå in och sätta sig bakom skrivbordet och inte vara
            där de bör vara, i människors vardag.
          </note>
          <note>
            Jag ställer frågan: Varför tar ni bort resurser från polisen?
          </note>
          <note type="speaker">
            Anf. 339 SVEN YNGVE PERSSON (m) replik:
          </note>
          <note>
            Fru talman! Vi kan bara konstatera att Henrik von Sydow inte
            delade Kerstin Haglös verklighetsbeskrivning.
          </note>
          <note>
            Det jag skulle vilja säga är att vi i stället ska ta vårt eget
            ansvar. Är det rimligt att vi ska jobba och låta polisen sköta
            allt det här? Är det inte så att vi tillsammans ska se efter våra
            eller våra grannars barn, som exempelvis är ute och slåss i samband
            med fotbollsmatcher och orsakar enorma kostnader, eller dem som
            är ute och fördärvar för laglydiga näringsidkare om nätterna eller
            som i Malmö för inte så länge sedan?
          </note>
          <note>
            Om vi tillsammans kan se till att vi ordnar ett samhälle där
            vi har lugn och ordning på gatorna behövs det kanske inte så stora
            resurser.
          </note>
          <note type="speaker">
            Anf. 340 CECILIE TENFJORD-TOFTBY (m):
          </note>
          <note>
            Fru talman! Att palla äpplen är något som många barn gör och
            som egentligen är ett brott men som inte tyder på att våra barn
            senare i livet hamnar på fel sida av lagen. Vi kopplar inte in
            myndigheter för att göra någon utredning men utövar vår föräldraroll
            och försöker lära våra barn skillnaden på ditt och mitt.
          </note>
          <note>
            Ett bråk på gatan, en blåtira, ett uppskrapat knä och hårda ord
            till en kompis hamnar också oftast inom vår familjära sfär. Vi
            pratar om moral och etik och vägleder barnen om vad som är rätt
            och fel. Men någon enstaka gång går det fel.
          </note>
          <note>
            Vi lever i ett samhälle som ständigt blir hårdare, och det får
            också våra barn erfara. Trots ihärdiga försök att uppfostra barnen
            till laglydiga medborgare finns det ibland krafter som är starkare
            och drar åt fel håll.
          </note>
          <note>
            Våra barn begår brott. 1213-åringar begår handlingar som om de
            hade varit vuxna skulle ha kunnat leda till fängelsestraff. Det
            är en ohållbar situation, och när det händer är det en tragedi.
            Med rätt insatser från skola, föräldrar, familj och myndigheter
            kan en nedåtgående spiral vändas. Men vi måste våga ta tag i problemen.
            Vi måste skicka tydliga signaler om att dessa handlingar är oacceptabla.
          </note>
          <note>
            Av de brott som begås av barn är knappt hälften stölder eller
            snatterier, en femtedel misshandel och drygt 10 procent skadegörelse.
            Grövre brott förekommer också men är betydligt ovanligare. Vid
            rekrytering till kriminella nätverk är det unga gängmedlemmar
            som rekryterar andra unga medlemmar. De som debuterar i brott
            i åldrarna 1516 år har en snabbt accelererande brottskarriär.
            Unga som själva varit utsatta för brott rekryteras också oftare
            till gängkriminalitet.
          </note>
          <note>
            Det är socialtjänsten som har huvudansvaret för samhällets reaktioner
            när det gäller unga och barn som begår brott. När en polisanmälan
            om ett barn kommer in är socialtjänsten skyldig att aktivt ta
            ställning till om det finns ett behov av att öppna en utredning
            för att ta reda på om barnet och familjen är i behov av hjälp.
          </note>
          <note>
            Barn yngre än 15 år kan inte lagföras för brott, och dessa brott
            utreds heller inte av polisen i traditionell mening genom förundersökning.
            I stället ges polisen möjlighet att utreda brotten genom lagen
            med särskilda bestämmelser om unga lagöverträdare. I vissa av
            landets kommuner ber socialtjänsten om polisutredning för att
            underlätta dels bedömningen av om det behövs insatser, dels kontakten
            med barnet och föräldrarna.
          </note>
          <note>
            Polisförhöret har också en brottspreventiv effekt. Det sänder
            de tydliga signaler som krävs för att såväl barn som föräldrar
            ska förstå allvaret i situationen. Jag är övertygad om att det
            har en starkare effekt på både barnet och föräldrarna om både
            polis och socialtjänst kopplas in från början i stället för bara
            socialtjänsten.
          </note>
          <note>
            Alltför vanligt är dock att polis och socialtjänst inte alls
            har någon kontakt eller samverkan med varandra. Det finns kommuner
            som alltid kallar barn och föräldrar till ett samtal vid polisanmälan.
            Det finns dessutom kommuner som har som rutin att alltid öppna
            en utredning när en polisanmälan kommer in. Dessa kommuner behöver
            bli fler. En utredning ger en bättre möjlighet att kontinuerligt
            följa barn som är riskzonen. Betydelsen av tidiga insatser och
            samhälleliga reaktioner för barn som riskerar att utveckla ett
            kriminellt beteende är något som ofta betonas.
          </note>
          <note>
            Vi har i dag en lagstiftning som tillåter ett nära samarbete
            mellan socialtjänst och polis, men praxis är mycket olika kommunerna
            emellan. För att motverka att våra barn blir brottslingar måste
            vi utnyttja alla de medel och möjligheter som samhället ställer
            till förfogande. Ett samarbete mellan socialtjänst och polis borde
            vara regel hellre än, som det ofta är i dag, undantaget. Att använda
            polisen som ett verktyg för att förhindra att barn begår brott
            kan tyckas tufft, men jag vill återigen upprepa att det är handlingarna
            inte barnet som är oönskade.
          </note>
          <note>
            Justitieminister Beatrice Ask har med all önskvärd tydlighet
            framfört att myndigheterna måste ta ett större ansvar och samarbeta
            på det lokala planet, till exempel med socialtjänsten, för att
            förebygga ungdomsbrottslighet. Våra företrädare i regeringen har
            visat på de möjligheter som lagen ger, och behovet att utnyttja
            dessa möjligheter borde vara självklara för oss alla. Tyvärr har
            inte alla våra lokala företrädare fullt ut insett behovet och
            agerat. Jag menar att vi måste reagera och agera. Det handlar
            om en reaktion som ska syfta till att fånga upp de barn som riskerar
            att fara illa men också ge uttryck för att samhället ser allvarligt
            på ett brottsligt beteende.
          </note>
          <note>
            Riksdagen är lagstiftare. Lagen har ett syfte, och det faller
            på oss att skicka tydliga signaler. Det kan vi göra genom att
            påminna våra lokala företrädare och allmänheten om dessa möjligheter,
            och det måste vi göra nu.
          </note>
          <note type="speaker">
            Anf. 341 MARYAM YAZDANFAR (s) replik:
          </note>
          <note>
            Fru talman! Den borgerliga regeringen har gett uttryck för att
            man utreder regler för unga lagöverträdare under 15 år. Jag är
            försiktigt skeptisk till det. Jag tror att fängelse eller hårdare
            straff knappast kan vara rätt väg att gå. Det är barn vi talar
            om. Det är barn som har farit otroligt illa. De har kanske själva
            utsatts för brott där brottet inte har tagits på allvar. Därför
            föreslår vi till exempel fler barnahus för att man, precis som
            Cecilie uttrycker det, själv ska kunna utreda de här brotten bättre.
          </note>
          <note>
            En annan sak som vi föreslår är kontaktpoliser till varje skola
            så att polisen kan bli en partner för ett tryggare samhälle.
          </note>
          <note>
            Varför köper inte den moderatledda regeringen de här idéerna?
            Det är bra idéer som är bättre än straff för barn under 15 år.
          </note>
          <note type="speaker">
            Anf. 342 CECILIE TENFJORD-TOFTBY (m) replik:
          </note>
          <note>
            Fru talman! Jag tror att du missuppfattade det som jag sade i
            mitt anförande lite. Jag förespråkar inte straff för barn under
            15 år. Jag förespråkar att polisen kopplas in för att tydligt
            markera att handlingen är oönskad. Det är socialtjänsten som i
            sin tur ska se till att nödvändiga åtgärder sätts in.
          </note>
          <note>
            För fyra veckor sedan var jag fortfarande kommunpolitiker och
            jobbade i en kommun som kämpar för just barnahus. Jag tror att
            barnahus inte står i vägen för det som jag pratar om här. Det
            är någonting som behövs för att polis, sociala myndigheter, familj
            och barn ska ha en dialog tidigt. Tidig upptäckt är en förutsättning
            för friska, sunda och glada barn.
          </note>
          <note type="speaker">
            Anf. 343 MARYAM YAZDANFAR (s) replik:
          </note>
          <note>
            Fru talman! Jag tror att vi håller med varandra, men jag tror
            att vi har lite olika sätt att uppnå det vi önskar.
          </note>
          <note>
            En reform som vi socialdemokrater införde under den förra mandatperioden
            är just det här med kontaktpoliser, att varje skola ska ha en
            kontaktpolis. Vi sade från regeringshåll att det var viktigt att
            barnen ska ha en sund kontakt med polisen för att lära sig rätt
            och fel. Vi valde att satsa på det.
          </note>
          <note>
            Varför har den satsningen avstannat? Det kan ju bero på de enorma
            underskotten som polisen har på grund av den förda borgerliga
            politiken och att polisen därför inte har de möjligheterna. Men
            är det någonting man inte ska spara in på så är det kontakten
            med barn och unga, eftersom det är där vi kan göra det mest brottsförebyggande
            arbetet.
          </note>
          <note type="speaker">
            Anf. 344 CECILIE TENFJORD-TOFTBY (m) replik:
          </note>
          <note>
            Fru talman! Vi gav ju ett löfte om att till 2010 ha 20 000 poliser,
            och enligt polisen själv är detta en siffra som vi kommer att
            överträffa. Det är vi väldigt glada för.
          </note>
          <note>
            Den här stora satsningen som den borgerliga regeringen har gjort
            på poliser kommer att göra det möjligt att återinföra kvarterspoliser.
            Jag tror att poliser nära medborgarna, poliser som dyker upp och
            finns på plats också när det inte händer någonting är väldigt
            viktigt. Polisen ska inte markera att det har hänt något farligt.
            Polisen ska markera att här är det tryggt att vara.
          </note>
          <note>
            Kultur
          </note>
          <note type="speaker">
            Anf. 345 MARGARETA ISRAELSSON (s):
          </note>
          <note>
            Fru talman! I goda tider är det möjligt att verkligen satsa på
            kultur. Men det är i dåliga tider, tider av brist och knapphet,
            av oro och rädsla för framtiden som vi verkligen behöver konsten.
            Det är då den visar sitt värde.
          </note>
          <note>
            Så skriver vi socialdemokrater i vår partimotion om kultur inför
            detta riksmöte. Jag tror verkligen att det är väsentligt att tänka
            på detta. Det är tråkigt att vi har en regering som för en skattepolitik
            som inte bara den är orättvis, utan dessutom i denna moderatstyrda
            regerings ambition innebär att också kulturlivet blir orättvist.
          </note>
          <note>
            När kulturministern säger här i kammaren att hon hoppas på att
            medborgarna ska använda sina skattesänkningar till kultur betyder
            det också att de som inte får någon skattesänkning inte får några
            resurser att använda till kultur. Då kan man fråga sig: Är det
            den kulturpolitiska ambitionen? Är den kulturpolitiska ambitionen
            för den regering som i dag styr Sverige att den som har en hög
            inkomst, bor i Stockholms city och får en stor skattesänkning
            också ska ha möjlighet att tillgodogöra sig mycket kultur? Och
            vad betyder det i förlängningen? Är det möjligtvis så att pensionären
            som bor i Blomstermåla, den arbetslöse i Korpilombolo eller den
            studerande som bor i Örebro inte ska få någon tillgång till kultur?
            Det är ju så tanken är; nu ska vi betala för kulturen och göra
            rätt för oss.
          </note>
          <note>
            Vi socialdemokrater har en mycket högre kulturpolitisk ambition.
            Vi menar att grunden för kulturen måste vara att skapa tillgänglighet
            och delaktighet. Det ska vara tillgänglighet i hela landet, och
            då handlar det om möteslokaler. Då handlar det om att säga nej
            till nedläggningen av biografer och den mediekoncentration som
            sker inom det området. Vi satsar pengar på digitalisering av biografer.
            Vi vill se levande teatrar och konserthus i hela landet. Vi vill
            se bibliotek genom en nationell bibliotekspolitik och så vidare.
          </note>
          <note>
            Vi vill att Sverige tar vara på kreativiteten den som flödar
            och gror överallt och som ger oss möjlighet till både nya näringar
            och kanske framför allt gör så att unga människor får en glädje
            i sina liv. Då kan man inte höja kostnaderna i kulturskolorna,
            utan då måste man se till att också detta område rätten till kreativitet
            blir tillgängligt.
          </note>
          <note>
            Självfallet är det så att utan kulturellt yrkesverksamma blir
            det ingen kultur. Det måste till åtgärder för att se till att
            människor som har satsat på en utbildning inom det här området
            inte överger sitt yrke. Det vore katastrofalt för oss. Så ser
            det ut i dag. Man straffas med höga avgifter till a-kassan. Man
            straffas med att inte få en sänkning av de höga avgifterna därför
            att avgifterna var för höga för det. Det är en orättvisa som präglar
            kulturpolitiken.
          </note>
          <note>
            Fru talman! Jag hade naturligtvis hoppats att vi likväl som förra
            året skulle få föra en kulturpolitisk debatt med kulturministern.
            Jag vet att hon är upptagen i kväll, för på Rosenbad förbereds
            en fest som snart börjar för de svenska trupperna till OS och
            Paralympics. Jag vet det, för jag ska själv dit om en stund, om
            jag hinner.
          </note>
          <note>
            Därför tänkte jag som vice ordförande i Svenska Handikappidrottsförbundet
            avsluta med ett annat område som vi har ansvar för, nämligen idrottsfrågorna.
            Då finns det anledning att nämna några namn: Jonas Jacobsson,
            Anders Olsson, Josefin Abrahamsson, Johan Andersson, dubbelparet
            Stefan Olsson och Peter Wikström, Viktoria Wedin, Fredrik Andersson
            och herrlaget i goalball. Jag är säker på att de aldrig har nämnts
            från talarstolen här tidigare, och det gläder mig att de nu står
            i protokollet från Sveriges riksdag.
          </note>
          <note>
            Det här är de som förde med sig de tolv medaljerna från Paralympics
            i Peking. Det är kvinnor och män som har kämpat sig fram till
            en topposition i elitidrotten i vår värld, och det ska naturligtvis
            uppmärksammas. Men vad kan vara viktigare än att fundera över
            hur förhållandena ser ut för många av deras kamrater inom idrotten,
            de som aldrig riktigt kommer till?
          </note>
          <note>
            Jag talade med några som spelar goalball eller kälkhockey, motsvarigheten
            till ishockey för dem som inte har ben att åka skridsko på och
            som i stället sitter på en liten kälke och spelar. Detta är en
            fantastisk idrott där Sverige har varit en ledande nation det
            var vi som uppfann idrotten men där vi nu ligger på efterkälken.
            Efterkälken var förresten ganska roligt. Och varför då? Jo, därför
            att man får inga träningstider i ishallarna. Ungdomarna inom sporten
            får komma in i hallen vid halv elva, elva, och då är det inga
            ungdomar som vill pröva på kälkhockey. Det är inte så konstigt,
            kan man tycka. Och under tiden står hockeyspelande ungdomar vid
            rinken och säger: Varför ska ni två få åka runt och ta istid när
            vi vill komma till?
          </note>
          <note>
            Det krävs rättvisa. Det krävs insatser. Vi måste se att också
            de som sysslar med det vi fortfarande kallar handikappidrott ska
            ha rätt till samma möjligheter.
          </note>
          <note>
            De killar och tjejer som har tagit medalj för Sverige i Peking
            är värda en eloge. De har inte gjort det på grund av goda möjligheter,
            utan de har gjort det trots dåliga möjligheter. Här kan vi se
            till att det sker en ändring. Det hoppas jag, fru talman, att
            Sverige sätter i gång med.
          </note>
          <note>
            Anf. 346 ULRIKA KARLSSON i Uppsala (m) replik:
          </note>
          <note>
            Fru talman! Jag ska inte hålla kvar Margareta Israelsson alltför
            länge här i kammaren, för jag vet att du har en viktig uppgift.
            Jag kan inte med ord nog instämma i Margareta Israelssons inlägg
            och i de fina och vackra ord som du lade fram om våra svenska
            idrottshjältar. Jag vill passa på och skicka med till Margareta
            Israelsson att det kan vara viktigt att framföra att hela riksdagen
            förmodligen sympatiserar med de orden.
          </note>
          <note>
            Jag skulle också vilja ställa en fråga. Margareta Israelsson
            tog själv upp i sitt anförande rätten till kreativitet. Vi vet
            att en förutsättning för kreativitet och kreatörer ofta tas upp
            i diskussionen om upphovsrätt. Att man har rätt till sitt verk
            är en förutsättning för denna kreativitet.
          </note>
          <note>
            Jag skulle vilja fråga Margareta Israelsson hur hon och Socialdemokraterna
            ser på upphovsrätten på Internet.
          </note>
          <note type="speaker">
            Anf. 347 MARGARETA ISRAELSSON (s) replik:
          </note>
          <note>
            Fru talman! Jag kan nog inte säga att jag är expert och bör uttala
            mig om hur man löser alla frågor kring upphovsrätt på Internet
            det vill jag inte säga.
          </note>
          <note>
            Till att börja med vill jag uttrycka ett stort tack för hälsningen
            till de paralympiska idrottarna!
          </note>
          <note>
            Men låt mig uttrycka mig så här: När det gäller upphovsrätt är
            det självfallet så att var och en som framställer ett verk också
            ska få de inkomster som detta verk berättigar till. Då har vi
            en hel del problem att lösa när det gäller Internet så är det
            ju. Jag tror inte att jag är rätt person att från denna talarstol
            tala om exakt hur detta ska ske.
          </note>
          <note>
            Men låt mig ställa en annan fråga i stället. När det gäller kreativitet
            handlar det inte bara om att få inkomsten av det man har gjort,
            utan det handlar också om att få möjlighet att vara kreativ. Då
            är en annan viktig fråga hur vi ser på möjligheterna till kreativitet
            i skolan.
          </note>
          <note>
            Anf. 348 ULRIKA KARLSSON i Uppsala (m) replik:
          </note>
          <note>
            Fru talman! Jag tackar Margareta Israelsson för det inlägget.
            Jag har den fullaste respekt för att du inte är expert i den komplicerade
            frågan. Det är inte jag heller. Jag tackar för det svar du ändå
            gav. Jag tolkar det som att du och jag delar grundsynen att var
            och en som kreatör ska ha rätt att i grunden styra över var, när
            och hur ens verk publiceras och att man ska ha rätt att få ekonomisk
            ersättning för de frukter som kreativiteten leder till för att
            man ska kunna ha rätt till sin kreativitet och sin förmåga att
            skapa. Jag tror att vi tillsammans, socialdemokrater, moderater
            och alliansregeringen, förmodligen kan gå framåt i den frågan
            för att skapa de bästa förutsättningarna för kreatörer och skapa
            en större kreativitet i Sverige.
          </note>
          <note type="speaker">
            Anf. 349 MARGARETA ISRAELSSON (s) replik:
          </note>
          <note>
            Fru talman! Jag tror att det krävs lite mer än upphovsrätt för
            att stärka kreativiteten, men låt oss vara alldeles överens om
            att när det gäller frågan om att ha rätten till sina verk har
            den alltid fått mötas med teknikens utveckling. Möjligheten att
            spela in från tv var ett problem. Möjligheten att spela in på
            band från radio var ett annat. Och nu står vi där med nätet.
          </note>
          <note>
            Jag tror egentligen att det finns två debatter här, dels den
            som vi för om rätten för kreatören eller den skapande kraften
            att också få inkomsterna från det man har gjort, dels den möjlighet
            som tekniken ger. Jag tror ju inte att den som utnyttjar den här
            rätten att också få del av verk ser sig själv som kriminell, utan
            det vi oftast diskuterar det tror jag också att vi är överens
            om är väl den som med ett annat syfte tar någons verk och sprider
            det vidare. Spridningsrekvisit har vi ju också sett i annan lagstiftning,
            så det finns väl flera möjligheter att resonera kring där.
          </note>
          <note type="speaker">
            Anf. 350 SOLVEIG TERNSTRÖM (c):
          </note>
          <note>
            Fru talman! Det finns flera betydelsefulla ord och begrepp som
            ofta förekommer i det kulturella språket: berättelser, sammanhang,
            idé, människa, identitet, fantasi, inlevelse, meningsfull, närvarande,
            dramatisk, lekfull, personlig, vidröra, själ, kärlek, blödande,
            liv och död. Vad som förenar dessa ord är just att de cirkulerar
            runt människan och inte passar särskilt väl när man beskriver
            ett system eller en struktur. De används heller inte särskilt
            ofta i det politiska språket. Jag har levt nästan hela mitt liv
            i den konstnärliga, kulturella världen och känner mig hemmastadd
            med dessa ord och begrepp. De är verkliga för mig, och de finns
            i min hjärna, min kropp och min själ.
          </note>
          <note>
            Det har naturligtvis ofta varit mycket svårt för mig att handskas
            med det speciella språk som man använder sig av i politiken. Det
            är inte så dramatiskt, lekfullt och blödande som jag ibland skulle
            önska. Det kan naturligtvis också bli ganska sövande ibland.
          </note>
          <note>
            Men ibland händer det någonting, som till exempel när vår statsminister
            strax före valet 2006 i en debattartikel i en av våra dagstidningar
            skrev att utan kultur är människan som en människa utan bröstkorg.
            Det var mycket vackert. De orden stannade kvar i min hjärna och
            i mitt hjärta.
          </note>
          <note>
            I regeringsförklaringen den 16 september i år började statsministern
            sitt tal med ordet berättelse, och jag spetsade öronen. Han läste:
            Berättelsen om Sverige skiftar. Han fortsatte: Den skiftar från
            människa till människa. Den skiftar i stad och land, och den skiftar
            beroende på var i livet vi befinner oss.
          </note>
          <note>
            Sedan fanns i talet orden sammanhang, identitet och samhörighet
            samt en idé om Sverige. Det var ett fint och lättbegripligt tal.
            Han talade förstås om arbetslinjen, den ansvarsfulla politiken,
            starka offentliga finanser allt det som en klok statsminister
            ska säga. Jag hade naturligtvis önskat att han hade avslutat talet
            med att säga att en människa utan kultur är som en människa utan
            bröstkorg. Det hade räckt. Då hade jag varit väldigt nöjd.
          </note>
          <note>
            Jag fastnade för ordet skifta som är synonymt med ändra sig,
            variera, vara ombytlig. Men ordet skifta kan också betyda skimra,
            skifta färg, blekna, rodna och man kan också skifta ord; man kan
            munhuggas som här i kammaren. För mig har ordet skifta ett stänk
            av poesi. Det var väl bra. Kanske någonting kan börja hända.
          </note>
          <note>
            Václav Havel, en gång Tjeckiens president, likaså författare
            och dramatiker och genomsyrad av ett kulturellt och konstnärligt
            tänkande, utgick från något som han kallade livsvärlden, det vill
            säga den värld som vi upplever direkt och personligt genom våra
            sinnen och relationer. Han menade att under medeltiden levde människan
            mycket mer intensivt än den moderna människan i livsvärlden. Den
            moderna människan svävar ut i det hon inte har någon personlig
            relation till, till exempel det som förmedlas henne via det tryckta
            ordet, filmen, medierna och ideologierna. Förlusten av livsvärlden
            är kärnan i den moderna civilisationens kris, menar han. I den
            abstrakta ideologiska världen förlorar människan sin mänsklighet.
            Hon kan inte leva i positiva relationer. Det är mycket intressant
            läsning.
          </note>
          <note>
            Han ser också flera aspekter på modern politik, som naturligtvis
            är väldigt provocerande men även mycket tänkvärt. Faror i den
            moderna politiken är att utgå från abstrakta principer, inte från
            det konkreta livet. Det personliga ansvaret går förlorat, och
            det blir en flockmentalitet. Det blir en frånvaro av personligt
            grundat alternativt tänkande i hela den industrialiserade världen
            samt konsumism, som innebär att förbrukning blir livets höjdpunkt.
          </note>
          <note>
            Allt blir till sist en fråga om politisk teknik eller ingenjörskonst.
            Det gäller bland annat språket. Politiker kämpar förgäves med
            att komma ut ur sitt plastspråk av inlärda termer och statistik.
            Det är ord och inga visor! Men vad vill ha då? Han menar att återfinnandet
            av den konkreta livsvärlden alltid är individuellt att återupprätta
            människans personliga erfarenheter som utgångspunkt, att låta
            etik och ansvarighet bli överordnade i förhållande till det politiska
            målet, att åter ge mänsklig gemenskap innebörd och språket innehåll.
            Han beskriver det som människans återvändande till sig själv.
            Och där, fru talman, har kulturen naturligtvis en given plats.
          </note>
          <note type="speaker">
            Anf. 351 GUNNAR ANDRÉN (fp):
          </note>
          <note>
            Fru talman! Demokrati tar tid. Jag vill tacka alla talmän, kammarsekreterare,
            stenografer och övriga tjänstemän i riksdagen. Denna debatt är
            årets längsta i vår riksdag. Den har hållit på i 32 timmar och
            5 minuter. Jag har gjort mig underkunnig om att mitt inlägg är
            det 1 243:e.
          </note>
          <note>
            Att ni står ut med oss tackar vi för!
          </note>
          <note>
            Den allmänpolitiska debatten var härmed avslutad.
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 oktober
          </note>
          <note>
            Lennart Axelsson
          </note>
          <note>
            Gunvor G Ericson
          </note>
          <note>
            Lars Johansson
          </note>
          <note>
            Anita Brodén
          </note>
          <note>
            Ameer Sachet
          </note>
          <note>
            Anna Tenje
          </note>
          <note>
            Hans Linde
          </note>
          <note>
            Marianne Berg
          </note>
          <note>
            Tommy Ternemar
          </note>
          <note>
            Raimo Pärssinen
          </note>
          <note>
            Birgitta Eriksson
          </note>
          <note>
            Cecilia Wikström
          </note>
          <note>
            Lars Johansson
          </note>
          <note>
            Ameer Sachet
          </note>
          <note>
            Kjell Eldensjö
          </note>
          <note>
            Lennart Sacrédeus
          </note>
          <note>
            Marina Pettersson
          </note>
          <note>
            Lennart Sacrédeus
          </note>
          <note>
            Mikael Oscarsson
          </note>
          <note>
            Mikael Oscarsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 21 oktober.
          </note>
          <note>
            10 § Kammaren åtskildes kl. 18.04.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
