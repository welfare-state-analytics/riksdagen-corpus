<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--14</head>
          <docDate when="2008-10-16">2008-10-16</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2008/09:14
            </seg>
          </u>
          <note>
            Torsdagen den 16 oktober
          </note>
          <note>
            Kl. 11:00 - 23:01
          </note>
          <note>
            1 § Avsägelser
          </note>
          <note>
            Förste vice talmannen meddelade att Sonia Karlsson (s) avsagt
            sig uppdraget som ledamot i EU-nämnden och att Eva Sonidsson (s)
            avsagt sig uppdraget som suppleant i försvarsutskottet.
          </note>
          <note>
            Kammaren biföll dessa avsägelser.
          </note>
          <note>
            2 § Anmälan om kompletteringsval till EU-nämnden
          </note>
          <note>
            Förste vice talmannen meddelade att Socialdemokraternas riksdagsgrupp
            på grund av uppkommen vakans anmält Monica Green som ledamot i
            EU-nämnden.
          </note>
          <note>
            Förste vice talmannen förklarade vald till
          </note>
          <note>
            ledamot i EU-nämnden
          </note>
          <note>
            3 § Utökning av antalet suppleanter i försvarsutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i försvarsutskottet skulle
            utökas från 24 till 25.
          </note>
          <note>
            Kammaren medgav denna utökning.
          </note>
          <note>
            4 § Val av extra suppleant i försvarsutskottet
          </note>
          <note>
            Företogs val av extra suppleant i försvarsutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i försvarsutskottet
          </note>
          <note>
            5 § Anmälan om ny ersättare för statsråd
          </note>
          <note>
            Förste vice talmannen anmälde att Helena Bargholtz (fp) skulle
            inträda som ersättare för statsrådet Lars Leijonborg (fp) från
            och med den 11 november och tills vidare.
          </note>
          <note>
            6 § Meddelande om ändringar i kammarens sammanträdesplan
          </note>
          <note>
            Förste vice talmannen meddelade
          </note>
          <note>
            att måndagen den 17 november kl. 17.00 skulle bordläggningsplenum
            äga rum,
          </note>
          <note>
            att torsdagen den 20 november skulle voteringen kl. 16.00 utgå
            och votering efter debattens slut tillkomma, medan voteringen
            kl. 12.00 skulle äga rum enligt tidigare planering, samt
          </note>
          <u>
            <seg>
              att vecka 44 år 2009 skulle vara plenifri, inte vecka 45 som
              tidigare aviserats.
            </seg>
          </u>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            8 § Allmänpolitisk debatt (forts. från prot. 13)
          </note>
          <u>
            <seg>
              Miljö och klimat
            </seg>
          </u>
          <note type="speaker">
            Anf. 1 ANDERS YGEMAN (s):
          </note>
          <u>
            <seg>
              Herr talman! Det blir lätt ytligt i en sådan här debatt. Allt
              regeringen gör ska kritiseras av oppositionen. Regeringen slår
              sig ofta och gärna för bröstet i framhållandet av sin egen förträfflighet.
              Därför tänkte jag i stället börja med att lyfta fram några positiva
              drag i regeringens miljöpolitik.
            </seg>
          </u>
          <u>
            <seg>
              Det är positivt att regeringen avsätter ¼ miljard kronor till
              havsmiljön. Det är synd att pengarna tas från den biologiska mångfalden,
              men det är positivt att satsa på havsmiljön.
            </seg>
          </u>
          <u>
            <seg>
              Det är positivt att regeringen till slut har accepterat EU:s
              energi- och klimatpaket, även om Sveriges stämma hade hörts starkare
              om vi inte först hade försökt bekämpa höga ambitioner för Sveriges
              klimatåtaganden.
            </seg>
          </u>
          <u>
            <seg>
              Det är positivt att regeringen nu till slut tar fram en del av
              de pengar till forskning och investeringar som oppositionen länge
              haft i sina budgetar, även om det är synd att det är så mycket
              mindre än vad oppositionen satsar.
            </seg>
          </u>
          <u>
            <seg>
              Herr talman! Det har nu gått två år av regeringens fyraåriga
              mandatperiod. Det är halvvägs. Det är dags att utvärdera regeringen,
              inte efter ord och utfästelser utan efter handling och resultat.
            </seg>
          </u>
          <u>
            <seg>
              Den kanske tydligaste och mest långtgående genomgången av regeringens
              resultat och handlingskraft har regeringens eget miljömålsråd
              stått för. Miljömålen är fastslagna i politisk enighet här i riksdagen
              från höger till vänster. Miljömålsrådets styrelse utses av regeringen
              själv och består av generaldirektör för våra största myndigheter.
              Sverige har 16 miljömål och 72 delmål. I den fördjupade utvärderingen
              som rådet lämnat till regeringen är det rådets bedömning att endast
              1 av 16 mål kommer att nås. De övriga 15 kommer att bli svåra
              eller omöjliga att nå. Rådet ser så allvarligt på situationen
              att man har döpt hela den här 400-sidiga luntan till Det är bråttom
              nu .
            </seg>
          </u>
          <u>
            <seg>
              Vad gör då regeringen när deras eget råd säger att miljömålen
              inte kommer att nås och att det behövs konkreta åtgärder samt
              föreslår strategier och hundratals åtgärder? Det är bråttom. Vad
              gör regeringen? Jo, regeringen bestämmer sig för att dra tillbaka
              den tidigare aviserade propositionen. De miljömål som hela riksdagen
              i enighet beslutat om ska nu utredas. Det är ett beslut som fattades
              utan diskussion med oppositionen. Alla konkreta förslag på åtgärder
              som rådet föreslår läggs i malpåse. Det blir utredning i stället
              för handling och passivitet i stället för åtgärder.
            </seg>
          </u>
          <u>
            <seg>
              Detta kanske blir extra tydligt på området för biologisk mångfald.
              Här drar regeringens egen myndighet Skogsvårdsstyrelsen slutsatsen
              att målet inte kommer att nås. Miljömålsrådet kommer fram till
              samma slutsats. Vad gör regeringen då? Jo, man sparkar generaldirektören,
              skär ned anslagen och skriver en DN Debatt-artikel om att målen
              visst kommer att nås i strid med expertmyndigheten och i strid
              med regeringens eget miljömålsråd.
            </seg>
          </u>
          <u>
            <seg>
              Det är bråttom nu, men det som kanske hastar allra mest är att
              byta regering.
            </seg>
          </u>
          <u>
            <seg>
              Herr talman! Om man inte vet vad man vill kan man inte vara säker
              på var man hamnar. Det kan tyckas naturligt att alla våra idrottsmän
              sätter upp mål, kortsiktiga såväl som långsiktiga. Få tror väl
              att Stefan Holm hade klarat att hoppa över 2,40 utan ribba. Det
              är något som inte minst utbildningsminister Jan Björklund brukar
              framhålla. Samma sak gäller naturligtvis nationer. Vill vi fortsätta
              att vara framgångsrika krävs det ambitiösa nationella och internationella
              målsättningar.
            </seg>
          </u>
          <u>
            <seg>
              Vi har sträckt ut en hand till regeringen och sagt oss vara beredda
              att komma överens om ett ambitiöst klimatmål. Vi deltog konstruktivt
              i regeringens klimatberedning. Tyvärr var inte regeringssidan
              lika konstruktiv utan använde den mesta av tiden åt att i stället
              gräla med varandra.
            </seg>
          </u>
          <u>
            <seg>
              I Klimatberedningen reserverade sig Folkpartiet. I stället för
              beredningsmöten har man krismöten på miljöministerns rum. De borgerliga
              orkar inte kompromissa med oppositionen utan lämnar ett helt eget
              förslag. När det här förslaget väl kommer går den ena ministern
              efter den andra ut och kritiserar de mål och åtgärder som de borgerliga
              påstod sig vara överens om i beredningen. Man måste ställa frågan:
              Hur kan ni ena Europa när ni inte ens kan ena den egna alliansen?
            </seg>
          </u>
          <u>
            <seg>
              Ska vi klara klimatkrisen krävs att vi minskar våra utsläpp med
              40 procent till 2020 och att vi sedan fortsätter att minska våra
              utsläpp med 7590 procent fram till 2050.
            </seg>
          </u>
          <u>
            <seg>
              Två år in i mandatperioden har Sverige fortfarande inget nationellt
              klimatmål. I Klimatberedningen var den moderatledda sidan överens
              om att minska utsläppen i Sverige med 30 procent. Det tyckte miljöministern
              var lite för tufft, så i en tidningsintervju prutade han ned målet
              till 27, ja, kanske till och med till 25 procent. Det tyckte i
              sin tur statsministern var lite för tufft och ifrågasatte om vi
              verkligen behövde något mål över huvud taget.
            </seg>
          </u>
          <u>
            <seg>
              Det är lite pinsamt att regeringen i denna ödesfråga inte ens
              har kunnat samla sig till ett mål för klimatpolitiken. Carlgren
              och Reinfeldt vill leda världen och EU men klarar inte ens att
              samla sig för att leda Sverige. Halva mandatperioden har gått,
              och regeringen klarar inte ens av att ställa upp ett mål. I andra
              länder ser det annorlunda ut. London vill minska sina utsläpp
              med 65 procent och Norge med 50 procent. I Merkels Tyskland vill
              man minska dem med 40 procent. Hur mycket sämre ska Sverige vara?
            </seg>
          </u>
          <note type="speaker">
            Anf. 2 SVEN GUNNAR PERSSON (kd) replik:
          </note>
          <u>
            <seg>
              Herr talman! Jag blev väldigt glad när Anders Ygeman annonserade
              att han skulle vara positiv, men det var snabbt avverkat kan man
              säga. Tog det tio sekunder? Sedan sätter han i gång och viftar
              och fäktar som en smärre vindkraftspark. Jag tror att miljöministern
              kommer att erbjuda honom ett hedersmedlemskap i Nätverket för
              vindbruk efter det här anförandet.
            </seg>
          </u>
          <u>
            <seg>
              När det gäller miljömålsarbetet vet Anders Ygeman att det regeringen
              gör nu inte är att fila på nya formuleringar i första hand, utan
              det är att lägga fram propositioner på för miljömålen avgörande
              områden som klimat, hav, skogsskydd, bebyggd miljö, levande sjöar
              och vattendrag samt ett rikt djurliv. Här kommer konkreta förslag
              som går i riktning mot att nå miljömålen. Är inte det en bra ordning
              i stället för att bara fortsätta och låta allt rulla på, som ni
              gjorde under de tio år som miljömålen var i funktion?
            </seg>
          </u>
          <note type="speaker">
            Anf. 3 ANDERS YGEMAN (s) replik:
          </note>
          <u>
            <seg>
              Herr talman! Nej, Sven Gunnar Persson, jag må fäkta och vad du
              nu sade att jag gjorde, men det var så här att man i regeringens
              egen propositionsförteckning hade skrivit att man skulle ta hand
              om förslagen, de förslag som regeringens egen myndighet kommer
              med. I stället för handling väljer nu regeringen att inte handla.
              Det stämmer att det finns några randpropositioner i propositionsförteckningen,
              precis som Sven Gunnar Persson säger, men ingen av dem har ju
              presenterats för riksdagen än. Det enda som har hänt är ju att
              propositioner som har funnits på riksdagens propositionsförteckning
              i stället har dragits tillbaka. Det är ju verkligheten här i riksdagen.
            </seg>
          </u>
          <u>
            <seg>
              Vi fick 440 sidor med förslag och åtgärder, Det är bråttom nu
              , och resultatet är att propositionen dras in. Allt hamnar i en
              utredning.
            </seg>
          </u>
          <note type="speaker">
            Anf. 4 SVEN GUNNAR PERSSON (kd) replik:
          </note>
          <u>
            <seg>
              Herr talman! Det är naturligtvis så att det inte finns någon
              proposition som har dragits tillbaka. Tidsplanen har förskjutits
              något. Det kommer att läggas fram en samlad miljömålsproposition
              när underlaget är tillräckligt bra för att man ska kunna göra
              det.
            </seg>
          </u>
          <u>
            <seg>
              Under tiden lägger regeringen fram konkreta och tydliga förslag
              på en rad områden som har avgörande betydelse för att uppfylla
              miljömålen. Det gäller klimat och hav, biologisk mångfald och
              så vidare, där vi, efter att den förra regeringen har tövat med
              till exempel att nå målen för avsättning för biologisk mångfald,
              nu signalerar genom de åtgärder och överenskommelser som har gjorts
              att vi ser ut att faktiskt nå det mål som har varit så svårt att
              nå.
            </seg>
          </u>
          <u>
            <seg>
              Jag tycker, Anders Ygeman, att det är en bra ordning att man
              bearbetar miljömålen på ett sådant sätt att de blir riktigt bra
              och håller för en proposition och att man under tiden vidtar viktiga
              åtgärder som för oss närmare uppfyllandet av målen.
            </seg>
          </u>
          <note type="speaker">
            Anf. 5 ANDERS YGEMAN (s) replik:
          </note>
          <u>
            <seg>
              Herr talman! Det här är ett replikskifte som kan gå till historien.
              Det finns ingen proposition som har dragits tillbaka, säger Sven
              Gunnar Persson. Det är ett uttalande som Bagdad Bob hade varit
              stolt över. Den finns på propositionslistan. Den kommer inte att
              läggas fram till riksdagen under innevarande riksdagsår. Det kan
              vara så att propositionsförteckningen är felaktig, att det var
              ett korrekturfel att det skulle komma en miljömålsproposition
              och att den 400-sidiga fördjupade utvärderingen aldrig har funnits.
              Men jag tror att det är osannolikt.
            </seg>
          </u>
          <u>
            <seg>
              Sven Gunnar Persson säger att det kommer konkreta förslag från
              regeringen om biologisk mångfald. Ja, regeringens förslag är superkonkreta.
              Man sparkar generaldirektören, man struntar i den fördjupade utvärderingen
              och man skär ned anslagen med ¼ miljard kronor. Det är konkret,
              men det kommer inte att leda till att miljömålen uppnås.
            </seg>
          </u>
          <note type="speaker">
            Anf. 6 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Du är ändå ganska skön, Anders Ygeman! Du började
              med att säga att du ska vara nyanserad, och nu har vi hunnit till
              Bagdad Bob. Jag bara undrar vart vi hinner innan det här slutar!
            </seg>
          </u>
          <u>
            <seg>
              Sven Gunnar Persson tyckte att du såg ut som en hel vindkraftspark,
              men kom ihåg att propellrar snurrar väldigt snabbt, men på samma
              ställe. Jag tror inte att detta blir historiskt.
            </seg>
          </u>
          <u>
            <seg>
              Jag har dock en fråga. Du säger att du vill samarbeta med regeringen
              om 40 procent. Jag välkomnar ett mycket högt mål och en hög ambition,
              men berätta nu hur du summerar ihop åtgärderna till de utsläppsminskningar
              du lovar!
            </seg>
          </u>
          <u>
            <seg>
              Vi lyssnade i Klimatberedningen. Ska jag vara ärlig det vet du
              också hade ni väldigt många förslag, men det gick inte att summera
              dem. Nu har ni presenterat 127 punkter. Ni har inte summerat dem.
              Ni har inte berättat hur ni ska täcka målen.
            </seg>
          </u>
          <u>
            <seg>
              Vi samarbetar gärna om höga ambitioner. Berätta hur ni ska täcka
              40 procent! Där är jag fortfarande mycket nyfiken och undrande.
            </seg>
          </u>
          <note type="speaker">
            Anf. 7 ANDERS YGEMAN (s) replik:
          </note>
          <u>
            <seg>
              Herr talman! Jag ska tacka miljöministern för en konstruktiv
              ansats.
            </seg>
          </u>
          <u>
            <seg>
              De förslag som vi lade fram i Klimatberedningen tillsammans med
              de förslag som vi har i vår budget och tillsammans med de förslag
              vi har lagt fram i vår klimatplattform, som ministern uppenbarligen
              har tagit del av, menar jag summerar till en bit över 40 procent.
            </seg>
          </u>
          <u>
            <seg>
              Vi hade en diskussion inför Klimatberedningen, du och jag på
              ditt rum, och då gjorde vi så att vi säkrade detta tillsammans
              med kansliet i Klimatberedningen. Jag känner mig väldigt trygg
              i att vi kan presentera de åtgärder som krävs och också kvantifiera
              dem i minskning av koldioxidutsläpp som krävs för att nå 40-procentsmålet.
            </seg>
          </u>
          <u>
            <seg>
              Vill du vara med och diskutera dem gör jag gärna det igen. Vi
              har inte släppt ambitionen att komma överens med regeringen. Jag
              kan gärna sätta mig ned med tabeller och kvantifierbara uppgifter,
              ton för ton.
            </seg>
          </u>
          <note type="speaker">
            Anf. 8 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Jag hör hur du anstränger dig, Anders Ygeman. Det
              är vällovligt. Jag hör också hur du talar om de där tonnen. Men
              jag är ledsen: Hittills har vi faktiskt inte sett dem.
            </seg>
          </u>
          <u>
            <seg>
              Vi har inte sett dem i Klimatberedningen definitivt inte. Det
              var tvärtom så att det där fortfarande fanns ett mycket tydligt
              gap. Och vi har inte heller sett dem i det ni har presenterat.
            </seg>
          </u>
          <u>
            <seg>
              Jag vet att några bad riksdagens utredningstjänst titta på er
              rapport, och jag har det med mig här. Man konstaterar om de 127
              punkterna, jag läser högt vad de skrev, är egentligen bara löst
              formulerade idéer om vad man kan göra i dessa frågor och specificerar
              inte i vilken utsträckning de ska göras och vilka konsekvenser
              de skulle få och hur det i sin tur hänger ihop med utsläpp.
            </seg>
          </u>
          <u>
            <seg>
              Jag vet att man har försökt att få en kvantifiering. Hittills
              har de som har tittat på det inte kunnat göra det.
            </seg>
          </u>
          <u>
            <seg>
              Du säger att du har kvantifieringarna, men går de att visa så
              att vi kan se dem, vi och allmänheten?
            </seg>
          </u>
          <note type="speaker">
            Anf. 9 ANDERS YGEMAN (s) replik:
          </note>
          <u>
            <seg>
              Herr talman! Ja, självklart! Och vi lär väl kvantifiera dem innan
              regeringen väljer att komma med sin klimatproposition. Vi gjorde
              det där kvantifieringsarbetet innan vi satte upp vårt 40-procentsmål,
              inte efter, för vi ville vara trygga i att vi ska nå det.
            </seg>
          </u>
          <u>
            <seg>
              Men vi kan prata kvantifieringar och vara lite seriösa. Vi föreslår
              en ganska kraftig satsning på järnvägsutbyggnad i vår närtidssatsning
              i vår budget medan regeringen föreslår att 74 procent av våra
              trafikanslag ska läggas på vägar. Då innebär regeringens förslag
              att vi flyttar över trafik från järnväg till väg. Vår politik
              innebär att man flyttar över trafik från väg till järnväg. Vi
              ska naturligtvis räkna på båda effekterna, och båda ska kvantifieras,
              men vill man göra den kraftiga överflyttning från järnväg till
              väg som regeringen vill göra måste man ta det på minuskontot.
            </seg>
          </u>
          <u>
            <seg>
              Jag är beredd att med konstruktivt och öppet sinnelag sätta mig
              ned med regeringen och komma fram till en ambition för både åtgärder
              och ambitiösa mål. Den handen är helt öppen.
            </seg>
          </u>
          <note type="speaker">
            Anf. 10 ÅKE SANDSTRÖM (c) replik:
          </note>
          <u>
            <seg>
              Herr talman! Först av allt, Ygeman, tycker jag inte att man ska
              blanda in personer i en sådan här viktig debatt om miljöpolitiken.
              Generaldirektörer har ju ett eget fack, så att säga.
            </seg>
          </u>
          <u>
            <seg>
              Jag vill hålla mig till miljömålet Levande skogar. Jag jobbade
              väldigt mycket med det under 2005 och 2006. Jag fick ett besked
              i augusti 2006 beträffande anslagsutformningen då att i varje
              fall i de fyra nordligaste länen skulle det dröja till 20172018
              innan man skulle nå de målen.
            </seg>
          </u>
          <u>
            <seg>
              Det har hänt en hel del under de senaste två åren, och jag är
              alldeles övertygad om att vi kommer att nå betydligt längre. Inte
              minst genom den framgångsrika förhandling som har skett med statliga
              Sveaskog kommer det att bli betydligt bättre.
            </seg>
          </u>
          <u>
            <seg>
              Så de här rundpallarna och svepande formuleringarna gäller faktiskt
              inte området Levande skogar, där jag tycker att det ser förhoppningsfullt
              ut.
            </seg>
          </u>
          <note type="speaker">
            Anf. 11 ANDERS YGEMAN (s) replik:
          </note>
          <u>
            <seg>
              Herr talman! Jag önskar att jag kunde vara lika positiv som Åke
              Sandström. Låt oss ändå börja med det positiva. Regeringens uppgörelse
              med Sveaskog är bra, den är produktiv, och från mitt parti välkomnar
              vi den. Det är ett bra arbete. Det inleddes under vår tid i regeringsställning,
              men vi hann inte ända fram. Jag är väldigt glad att miljöministern
              kunde föra det arbetet i hamn. Det har han all heder av.
            </seg>
          </u>
          <u>
            <seg>
              Det förtar emellertid inte det faktum att både Miljömålsrådet
              och Skogsstyrelsen gör bedömningen att man inte kommer att uppnå
              målet. Det krävs nya åtgärder. Det förtar inte det faktum att
              man skär ned anslagen med ¼ miljard i budgeten, och det förtar
              heller inte det faktum att vi har fler åtgärder och mer pengar
              i vårt budgetalternativ.
            </seg>
          </u>
          <note type="speaker">
            Anf. 12 ÅKE SANDSTRÖM (c) replik:
          </note>
          <u>
            <seg>
              Herr talman! Arbetet går vidare. Vi måste också, i vid mening,
              ha folket med oss för att kunna genomföra det. Det finns, som
              bekant, stora problem. Det pågår ytterligare överläggningar med
              stora markägargrupper, och där spelar staten genom Fastighetsverket
              en viktig roll.
            </seg>
          </u>
          <u>
            <seg>
              De besked jag fick 2006 var att det skulle ta till 2018. Jag
              tror att vi kommer att nå betydligt längre än den utveckling av
              anslagen som fanns under den perioden. Jag ser med förhoppning
              på att just detta mål ska nå framgång.
            </seg>
          </u>
          <note type="speaker">
            Anf. 13 ANDERS YGEMAN (s) replik:
          </note>
          <u>
            <seg>
              Herr talman! Jag önskar, som sagt, att jag kunde vara lika positiv
              som Åke Sandström och Andreas Carlgren. Problemet är att om man
              vill ha uppslutning från skogsägarnas sida är det inte säkert
              att man får en större uppslutning i det arbetet om man har ¼ miljard
              mindre att jobba med, eller 50 miljoner mindre att jobba med,
              än det förslag som oppositionen har. Om man inte har alla statliga
              skogsägare med sig vad gäller möjligheten att byta mark är det
              heller inte säkert att man når större framgång.
            </seg>
          </u>
          <u>
            <seg>
              Jag skulle vilja säga att regeringen har kommit en liten bit
              på väg genom uppgörelsen med Sveaskog, vilket är positivt, men
              det räcker inte för att klara målet. Det krävs mer åtgärder, och
              det krävs mer pengar. Om man vill veta vilka åtgärderna är finns
              de att läsa i det socialdemokratiska budgetalternativet.
            </seg>
          </u>
          <note type="speaker">
            Anf. 14 WIWI-ANNE JOHANSSON (v):
          </note>
          <u>
            <seg>
              Herr talman! Jag ska också anstränga mig och börja med att vara
              lite positiv. Vi får se om jag klarar det längre än tio sekunder,
              vilket Anders Ygeman enligt miljöministern klarade. Det gäller
              de satsningar på havet som regeringen kommer med. Där ser jag
              att ett flertal av våra förslag är med, och det känns mycket bra.
              Även uppgörelsen med Sveaskog, som också vi haft på förslag, är
              bra. Det finns alltså en del bra satsningar.
            </seg>
          </u>
          <u>
            <seg>
              I världen finns ett antal kriser, och alla kriser kan vi kanske
              inte lasta regeringen för. Vi har finanskris, Volvokris, jobbkris
              som i mångt och mycket ersatt klimathotet som det allt överskuggande
              problemet i debatten. Självklart står vi inför enorma problem,
              inte minst i Västsverige där Volvoarbetare, underleverantörer
              och andra som lever av bilindustrin som huvudnäring nu riskerar
              att bli av med jobben och ska överleva på sänkt a-kassa, en a-kassa
              som gör att pengarna i plånboken minskar till hälften. Det är
              förstås mycket illa.
            </seg>
          </u>
          <u>
            <seg>
              Det är också mycket illa om vi inte kan ha flera bollar i luften
              samtidigt. Det är mycket illa om vi förtränger de hot som klimatförändringarna
              utgör. Klimatförändringarna måste vi ta itu med oavsett andra
              kriser, vilket vi säkert är överens om. Vi måste göra det här
              hemma men också, förstås, ta ansvar för de klimatförändringar
              som vi varit med om att skapa i andra länder.
            </seg>
          </u>
          <u>
            <seg>
              Herr talman! Den borgerliga regeringen säger sig vilja storsatsa
              på klimatbistånd. Det kan tyckas positivt, men tyvärr finns det
              inga nya pengar i den satsningen. I stället handlar det om en
              omfördelning av redan utlovat bistånd inom den vanliga biståndsramen.
              4 miljarder ska under de kommande åren flyttas från biståndsbudgeten
              till klimatåtgärder i syd. Det kommer alldeles tydligt att begränsa
              Sveriges arbete för att minska fattigdom och svält, få fler barn
              i skolan och till exempel kunna hejda spridningen av hiv/aids.
            </seg>
          </u>
          <u>
            <seg>
              Först ska världens fattiga alltså betala det högsta priset för
              de klimatförändringar som vi i den rika världen bär huvudansvaret
              för, och sedan ska de stå för kostnaderna genom att redan utlovat
              bistånd går till klimatåtgärder i stället för till fattigdomsbekämpning.
              Vi har sagt det förut, och vi säger det igen: Vi kan inte se det
              som en satsning. Det är att bestraffa världens fattiga, och det
              dubbelt upp.
            </seg>
          </u>
          <u>
            <seg>
              Vänsterpartiet har länge sett behoven i fattigare länder, och
              vi föreslog för ett år sedan att 3 miljarder kronor satsas under
              tre år på klimatbistånd utöver den föreslagna biståndsramen. Det
              är bra att regeringen inser behoven, men det är orimligt att det
              är de fattiga själva som ska betala för dem. Det kan vi inte acceptera.
              Jag vill därför, herr talman, fråga miljöministern om han tycker
              att det är rimligt att de fattiga ska betala för våra utsläpp
              genom uteblivet bistånd.
            </seg>
          </u>
          <u>
            <seg>
              Sedan har jag några efterlysningar. Jag efterlyser ett lokalt
              investeringsprogram. Ett sådant klimatinvesteringsprogram har
              funnits under fem år, det lokala klimatinvesteringsprogrammet
              Klimp, men i maj i år fördelades de sista pengarna. Staten har
              spenderat sammanlagt 2 miljarder kronor, och för det har vi fått
              minskade utsläpp med drygt ett ton per år. Det motsvarar nästan
              2 procent av Sveriges utsläpp av växthusgaser. Det är alltså en
              betydande del. Det är ingen försumbar historia.
            </seg>
          </u>
          <u>
            <seg>
              Nu är klimatinvesteringsprogrammet nedlagt och därför efterlyser
              jag en verklig, säger verklig, efterföljare till det. Vi är de
              första att säga att man naturligtvis skulle kunnat utveckla det
              programmet, och vi tycker att det är oerhört trist att det i stället
              är avvecklat. Jag finner ingen efterföljare till det och undrar
              om miljöministern har med sig ett äss i rockärmen vad gäller detta.
            </seg>
          </u>
          <u>
            <seg>
              Herr talman! Jag efterlyser också de energisamtal som den borgerliga
              regeringen talat om och som Maud Olofsson redan för två år sedan
              sade att hon skulle bjuda in till. Vidare efterlyser vi ett svenskt
              klimatmål för hur mycket Sverige ska minska utsläppen på medellång
              sikt, fram till 2020.
            </seg>
          </u>
          <u>
            <seg>
              Vi efterlyser resultatet av Klimatberedningens arbete, ett arbete
              som Anders Ygeman berörde och som nu mest verkar förvaras i någon
              förvaringsbox. Jag hoppas att miljöministern i alla fall har nyckeln
              till den. Nyckeln till klimatpropositionen, som vi alla väntar
              på, verkar nämligen näringsministern ha lagt rabarber på. Det
              är väl den nyckeln som ska låsa upp energisamtalen. Såvitt jag
              vet har ingenting hänt när det gäller dessa.
            </seg>
          </u>
          <u>
            <seg>
              Jag vill därför fråga miljöministern om sådana samtal förs och
              i så fall hur, var, av vilka, när de ska vara klara och om de
              kommer att leda fram till en klimat- och energiproposition i år.
              Vi väntar med spänning. Vänsterpartiet har som mål att satsa 1
              procent av bruttonationalprodukten på klimatåtgärder. Har regeringen
              ett liknande mål?
            </seg>
          </u>
          <note type="speaker">
            Anf. 15 SVEN GUNNAR PERSSON (kd) replik:
          </note>
          <u>
            <seg>
              Herr talman! Wiwi-Anne Johansson tog upp frågan om klimatinsatser
              i biståndet. Wiwi-Anne Johansson vet att hela biståndsramen ökar
              genom att det finns ett enprocentsmål och tillväxten varit god.
              Därför är det rejält med mer pengar som kommer biståndet till
              del.
            </seg>
          </u>
          <u>
            <seg>
              De klimatinsatser som görs i form av anpassning och tekniköverföring
              är starkt fattigdomsrelaterade. De försvagar alltså inte utan
              tvärtom förstärker fattigdomsbekämpningen i de länder som berörs.
              Med det internationella engagemang som Wiwi-Anne Johansson visar
              och den kritik hon framför är det konstigt att hon samtidigt står
              bakom det som sägs i Vänsterpartiets motion om att dra ned på
              insatser för internationella klimatinvesteringar.
            </seg>
          </u>
          <u>
            <seg>
              Vänsterpartiet säger också nej till miljöbilspremien och delar
              av det som ersätter och ska fortsätta arbetet i Klimps anda, nämligen
              hållbara städer.
            </seg>
          </u>
          <note type="speaker">
            Anf. 16 WIWI-ANNE JOHANSSON (v) replik:
          </note>
          <u>
            <seg>
              Herr talman! För att börja med biståndet var det länge sedan
              vi förfäktade idén om att biståndet skulle upp till 1 procent
              av vår bruttonationalprodukt. Då talar vi om det vanliga, generella
              biståndet. Vi menar att vi på grund av det som vi i de rika länderna
              ställt till med behöver utöka ramen med de 3 miljarder kronor
              jag nämnde.
            </seg>
          </u>
          <u>
            <seg>
              Vi är säkert överens om att vi ska ha ett så kallat klimatbistånd.
              Däremot tycker vi inte att det är de fattiga länderna själva som
              ska behöva använda pengar som redan tidigare intecknats i hur
              man ser på och använder bistånd.
            </seg>
          </u>
          <u>
            <seg>
              När det gäller pengar till exempelvis CDM i andra länder är det
              helt riktigt att vi har lagt mindre än regeringen. Det har vi
              gjort av det enkla skälet att det inte har visat sig vara en sådan
              framgångssaga som vi skulle önska. Det är inte så att bara vi
              satsar i andra länder renar vi där och slipper göra det här hemma.
              Vi tycker att vi ska satsa på att göra det här hemma.
            </seg>
          </u>
          <note type="speaker">
            Anf. 17 SVEN GUNNAR PERSSON (kd) replik:
          </note>
          <u>
            <seg>
              Herr talman! CDM-projekten är en ganska ny företeelse som är
              på väg att utvecklas. Kvaliteten höjs hela tiden. Granskningen
              och skärpningen av kraven pågår också, så att de verkligen ska
              ge det som de syftar till, nämligen tekniköverföring och möjligheter
              till fattiga länder att utvecklas utan att det medför de mycket
              negativa konsekvenser för klimatet som västvärldens utveckling
              har lett till. Därför tycker jag att det är synd och tråkigt att
              Vänsterpartiet säger nej till ytterligare satsningar på internationella
              klimatinvesteringar, inte minst i de fattiga länderna.
            </seg>
          </u>
          <u>
            <seg>
              Jag vill som svar på den synpunkt Wiwi-Anne Johansson gav upprepa
              att biståndsramen ökar med miljarder kronor. En del av de pengarna
              intecknas för att i fattigdomsbekämpande syfte göra klimatinsatser.
            </seg>
          </u>
          <note type="speaker">
            Anf. 18 WIWI-ANNE JOHANSSON (v) replik:
          </note>
          <u>
            <seg>
              Herr talman! Eftersom man avsätter 1 procent av bnp ökar naturligtvis
              biståndet så länge vi har tillväxt. Jag är medveten om det.
            </seg>
          </u>
          <u>
            <seg>
              Men det är också så att behoven ökar, och vi är med och bygger
              på de behoven. FN-organet FAO manar till politisk och finansiell
              kraftansträngning för att utrota hungern. Vi har inte mindre att
              göra för att hjälpa fattiga länder i klimatkrisens spår. Där satsar
              vi en försvarlig del, utan att begära någonting i utbyte. Vi har
              en plikt och en skyldighet att hjälpa till där vi har ställt till
              det.
            </seg>
          </u>
          <u>
            <seg>
              Beträffande miljöbilspremien, som jag tidigare inte hann säga
              något om, tycker vi att man kanske skulle satsa de pengarna på
              att konvertera gamla bilar som kommer att rulla runt här i Sverige
              i åratal till, så att de blir något mer miljövänliga även om jag
              egentligen inte vill ta det ordet i min mun när det gäller bilar,
              för de kan aldrig vara miljövänliga.
            </seg>
          </u>
          <note type="speaker">
            Anf. 19 JAN LINDHOLM (mp):
          </note>
          <u>
            <seg>
              Herr talman! Just nu deltar de flesta som är verksamma i det
              här huset i en stor folkhälsokampanj. Vi promenerar virtuellt
              till Berlin tillsammans och tävlar lite skämtsamt om vem som ska
              komma först genom att dagligen rapportera in hur många steg vi
              lyckas samla in på våra stegräknare.
            </seg>
          </u>
          <u>
            <seg>
              Det faktum att vi arrangerar en sådan här aktivitet betyder att
              vi är måna om vår egen hälsa. Eller hur, herr talman? Hälsan är
              viktig för oss alla. Vi månar om vår egen hälsa och om våra näras
              och käras hälsa. Och vem önskar inte även arbetskamrater och vänner
              det allra bästa, nämligen en god hälsa?
            </seg>
          </u>
          <u>
            <seg>
              Denna debatt har miljö och klimat som tema. Det är två av de
              viktigaste förutsättningarna för en god hälsa. Utan ren miljö
              och ett bra klimat blir det för de flesta problem med hälsan.
            </seg>
          </u>
          <u>
            <seg>
              Utifrån denna inledning skulle jag kunna prata om väldigt många
              olika sakfrågor. Men jag ska prata om en fråga som politiken verkar
              ha glömt bort, nämligen den ohälsa som har sin grund i en undermåligt
              byggd miljö.
            </seg>
          </u>
          <u>
            <seg>
              Ca 300 000 bostäder i landet byggda med krypgrund är fuktskadade.
              I hela vår byggda miljö, den vara som de flesta av oss vistas
              i, är närmare 20 procent av alla byggnader drabbade av fuktskador
              i så pass stor omfattning att det har en negativ hälsopåverkan.
              Det handlar inte bara om bostäder. Det finns mängder av arbetsplatser
              och inte minst många skolor som är allvarligt drabbade.
            </seg>
          </u>
          <u>
            <seg>
              Vi har även byggt in många komplicerade material i husen som
              innehåller kemikalier som inte är testade för den svåra miljö
              som en fuktskadad byggnad utgör.
            </seg>
          </u>
          <u>
            <seg>
              Till det kommer att vi inte anpassar ventilationen när byggnaderna
              och deras användning förändras. En lägenhet som byggdes för fyra
              personer bebos kanske i dag av åtta, men ventilationen är fortfarande
              avsedd för fyra personer. Ett badrum byggt på 1970-talet dimensionerades
              för bad och någon enstaka dusch. I dag kanske duschningen pågår
              flera timmar per dygn med allt vad det innebär av fukt som ska
              transporteras bort.
            </seg>
          </u>
          <u>
            <seg>
              Många byggnadsmaterial påverkas kraftigt av fukt. Lim, betong,
              spackel, skivmaterial, lacker, mattor och så vidare som var för
              sig under torra och ideala förhållanden emitterar ganska harmlösa
              mängder kemikalier kan när de utsätts för fukt börja interagera
              med varandra och då helt plötsligt pumpa ut toxiner och till och
              med bilda helt nya kemiska föreningar. Inomhusluften i en sådan
              byggnad kan vara väldigt skadlig för hud, ögon, slemhinnor, lungor
              och andra organ.
            </seg>
          </u>
          <u>
            <seg>
              Så fort det kommer in fukt i en byggnad får man påväxt av mögel
              i byggmaterialet. Det behöver inte vara farligt, men vissa sorters
              mögel kan under ogynnsamma förhållanden producera mycket farliga
              gifter. Stachybotrys är ett exempel på ett mycket farligt mögel
              som tyvärr ofta förekommer i de här husen.
            </seg>
          </u>
          <u>
            <seg>
              Så länge byggnaden är fuktig trivs möglet rätt bra. Då bidrar
              det inte i så stor utsträckning till den ohälsosamma inomhusmiljön,
              utan då överväger effekten från de kemiska emissionerna i byggmaterialen.
              Men när fuktskadan sedan är åtgärdad och byggnaden är uttorkad
              börjar möglet vantrivas. Då utbryter en kamp mellan de olika mögelkolonier
              i byggmaterialet som tyvärr är kvar. Ofta sanerar man alldeles
              för dåligt, så att det finns sådant material kvar. De olika möglen
              kämpar mot varandra genom toxiner. De bildar mer gifter och blir
              ungefär ett par tusen gånger giftigare än de var innan. När möglet
              så småningom har torkat ut helt och hållet förvandlas det till
              stoft, damm som flyger omkring i byggnaden under lång tid och
              kan tränga långt ned i våra lungor och då är extremt toxiskt.
            </seg>
          </u>
          <u>
            <seg>
              Trötthet, svårigheter att koncentrera sig, kliande ögon, rinnande
              näsor, allmän irritation och så vidare bland skolbarn kan till
              viss del ha sin förklaring i den usla inomhusmiljö som många skolor
              har. Allt fler forskare kopplar irritation i slemhinnor, hudutslag
              och illamående till dålig inomhusmiljö. Enligt expertisen kan
              de toxiska ämnena från fuktskadade byggmaterial och från mögel
              även ge ett nedsatt immunförsvar och både akuta och kroniska leverskador.
              De kan skada nervsystemet och ge hormonrubbningar. Det finns till
              och med forskning som visar ett samband med cancer.
            </seg>
          </u>
          <u>
            <seg>
              Vad avser regeringen att vidta för åtgärder med anledning av
              dessa omfattande hälsoproblem? Är regeringen beredd att lagstifta
              om en minst tioårig hälsogaranti vid nybyggnation? Det vore väl
              rimligt. Kommer regeringen att inrätta någon form av sjuka-hus-akut?
              Kommer regeringen att införa en haverikommission eller något liknande
              för den skadliga inomhusmiljö som redan finns? Kommer regeringen
              att se till att alla de som har drabbats får någon form av upprättelse,
              någon form av rimligt stöd för att kunna gå vidare i livet? Det
              är inte bara hälsan som är skadad. För dem som ägt eller äger
              sin bostad är ofta privatekonomin också raserad. Eller kommer
              regeringen att fortsätta som den förra regeringen och blunda för
              de hundratusentals människor som fått sin hälsa och ekonomi förstörd
              på grund av att vi har undermåliga bostäder, arbetsplatser och
              skolor?
            </seg>
          </u>
          <note type="speaker">
            Anf. 20 ÅKE SANDSTRÖM (c) replik:
          </note>
          <u>
            <seg>
              Herr talman! Jag har en fråga om skogen. Dagens skogsproduktion
              med god hänsyn utvecklar skogens betydelse som kolsänka. Det finns
              tydliga forskarbesked, från SLU bland annat, om att en ökad produktion
              och en ökad tillväxt i skogen är bra för miljön.
            </seg>
          </u>
          <u>
            <seg>
              Jag konstaterar dock att Miljöpartiet i princip säger nej till
              alla produktionshöjande åtgärder i skogsbruket. Hur går det här
              ihop? Är inte klimatmålet viktigt att jobba mot utifrån alla olika
              aspekter och möjligheter? Är det inte viktigt att bidra till klimatmålets
              uppfyllelse?
            </seg>
          </u>
          <note type="speaker">
            Anf. 21 JAN LINDHOLM (mp) replik:
          </note>
          <u>
            <seg>
              Herr talman! Åke Sandströms fråga ger mig möjlighet att fortsätta
              något på mitt ämne.
            </seg>
          </u>
          <u>
            <seg>
              När det gäller skogen som råvara i byggindustrin bidrar det sätt
              som vi producerar skog på i dag till en försämrad inomhusmiljö.
              Vi använder i väldigt stor utsträckning skogsråvara i vår byggda
              miljö.
            </seg>
          </u>
          <u>
            <seg>
              Den med konstgödsel framdrivna ganska höga produktionstakten
              av skogsråvara i våra skogar, och det sätt vi sågar och hastigt
              torkar vår skog till byggnadsmaterial och bräder, innebär att
              väldigt stor del av kolet i träet omvandlas till socker.
            </seg>
          </u>
          <u>
            <seg>
              Det är därför ett modernt framtaget trä i vår skog på det sätt
              vi producerar det i dag utgör en gräddbakelse för de bakterier
              och det mögel som hamnar i byggnaderna och som snabbt växer till
              när det blir fuktskadat.
            </seg>
          </u>
          <note type="speaker">
            Anf. 22 ÅKE SANDSTRÖM (c) replik:
          </note>
          <u>
            <seg>
              Herr talman! Det var kanske inte riktigt samma avdelning som
              de svarade på. Det är otvetydigt så att en ökad produktion i skogen
              är bra för miljön. Det finns också en lång rad andra möjligheter
              att öka produktionen än med konstgödsel. Där delar jag din uppfattning.
            </seg>
          </u>
          <u>
            <seg>
              Det nationella träbyggnadsprogrammet har varit framgångsrikt.
              Tydliga forskarrapporter har också givit för handen att där man
              kan utöka det industriella träbyggandet på rätt sätt är det också
              bra för miljön. Där får vi nog förlita oss till forskarna.
            </seg>
          </u>
          <note type="speaker">
            Anf. 23 JAN LINDHOLM (mp) replik:
          </note>
          <u>
            <seg>
              Herr talman! Jag tycker absolut att vi ska förlita oss till forskarna.
              Men inomhusmiljön är inte oväsentlig när vi väljer byggmaterial.
              Att öka skogsproduktion på ett sådant sätt att vi skapar dåliga
              förutsättningar för inomhusmiljö är inte hållbart.
            </seg>
          </u>
          <u>
            <seg>
              Det finns många forskningsaspekter på problematiken med ökad
              skogsproduktion. Ska vi bara producera skog för kolsänkor spelar
              det naturligtvis ingen roll vilket innehåll du har i träet. Men
              om du ska producera skog för att använda skogsråvaran till exempel
              inom industrin för sågade virkesvaror är det viktigt hur vi producerar
              skogen för att träet ska fungera i den miljö vi bygger in det
              i.
            </seg>
          </u>
          <note type="speaker">
            Anf. 24 CHRISTINA AXELSSON (s) replik:
          </note>
          <u>
            <seg>
              Herr talman! Det Jan Lindholm tar upp är väldigt angelägna frågor.
              Även om det inte byggs lika mycket nu som tiden före 2006 måste
              vi lära oss mer om hur vi bygger och vad vi bygger. Jag är själv
              mögelallergiker, så jag vet hur besvärligt det kan vara.
            </seg>
          </u>
          <u>
            <seg>
              Jan Lindholm ställde en fråga till regeringen: Vad gör man åt
              den här frågan? Jag vill fråga Jan Lindholm: Har du frågat tidigare
              utan att få några svar från regeringen? Här sitter ändå vår miljöminister
              tyst.
            </seg>
          </u>
          <note type="speaker">
            Anf. 25 JAN LINDHOLM (mp) replik:
          </note>
          <u>
            <seg>
              Herr talman! Jag har tagit upp frågan. Jag har försökt intressera
              politiker här i riksdagen. Jag har till exempel arrangerat ett
              seminarium med forskare från flera länder här i riksdagen. Men
              tyvärr behagade inte någon representant från regeringssidan närvara.
            </seg>
          </u>
          <u>
            <seg>
              Jag har upplevt att man är väldigt ointresserad av den här frågan.
              Det är därför som jag inledde med att säga att jag tänkte ta upp
              en fråga som jag tycker att politiken verkar vilja glömma bort.
              Det gäller trots att jag vet att den berör väldigt många människor.
            </seg>
          </u>
          <u>
            <seg>
              Det är ett oerhört stort mörkertal i detta. Det är mycket på
              grund av att det handlar om privatekonomin. Man vill helst inte
              att någon ska få reda på hur illa det är ställt, speciellt i bostadsrättsföreningar.
              Där drabbar det inte bara en själv utan också alla andra.
            </seg>
          </u>
          <note type="speaker">
            Anf. 26 CHRISTINA AXELSSON (s) replik:
          </note>
          <u>
            <seg>
              Herr talman! Jag delar Jan Lindholms uppfattning att det måste
              vara någonting som man tar tag i med kraft. Jag hoppas att miljöministern
              när han nu får hålla sitt anförande, och har fyra minuter längre
              talartid än Jan Lindholm, tar chansen att använda åtminstone en
              minut till den här viktiga frågan. Håller inte Jan Lindholm med
              mig om det?
            </seg>
          </u>
          <note type="speaker">
            Anf. 27 JAN LINDHOLM (mp) replik:
          </note>
          <u>
            <seg>
              Herr talman! Jo, tack, jag håller med om det. Jag inväntar nästa
              anförande, så får vi se.
            </seg>
          </u>
          <note type="speaker">
            Anf. 28 Miljöminister ANDREAS CARLGREN (c):
          </note>
          <u>
            <seg>
              Herr talman! Vi är många som med nyfikenhet de senaste dagarna
              har följt det framväxande samarbetet mellan Socialdemokraterna
              och Miljöpartiet. Nu förstår vi vad det handlar om. Jag har fört
              många och långa interpellationsdebatter med Jan här i riksdagen.
              Jag välkomnar dem, och jag är övertygad om att vi också kommer
              att ha fler.
            </seg>
          </u>
          <u>
            <seg>
              Just nu finns en stor finansiell oro ute i världen. Vi ser krisrubrikerna
              runt om oss. Många ställer också frågan: Kommer nu klimatåtgärderna
              att få vänta? Svaret är att klimatkrisen är verklig. Den sitter
              inte i väntrummet och väntar på sin tur, och den kan inte argumenteras
              bort på Wall Street.
            </seg>
          </u>
          <u>
            <seg>
              Det gör också att svaren på klimatkrisen måste ges här och nu.
              Vi vet att det inte finns några långsiktiga lösningar på den ekonomiska
              krisen om vi inte också löser klimatkrisen.
            </seg>
          </u>
          <u>
            <seg>
              Därför är det investeringar i lågutsläppsekonomi, nya jobb med
              nya gröna företag som växer fram och nya marknader som erövras
              som ger svaret. Sverige ska vara förebilden i den omställningen.
            </seg>
          </u>
          <u>
            <seg>
              När det ska utvärderas vad vi har gjort sägs det ofta att det
              händer så lite. Men kom ut en stund i den svenska verkligheten
              och andas frisk luft bortom politikerretoriken. Det vore inte
              så dumt.
            </seg>
          </u>
          <u>
            <seg>
              Ta er till exempel ut i Vindkrafts-Sverige. Där planeras i skogslänen
              Västernorrland och Jämtland 400 vindkraftverk i sju vindkraftsparker.
              I markbygden utanför Piteå i Norrbotten planeras att 1 100 vindkraftverk
              ska växa fram.
            </seg>
          </u>
          <u>
            <seg>
              Två stora vindkraftsparker byggs upp i Vindpark Vänern. Regeringen
              gav nyligen tillstånd till världens största vindkraftspark till
              havs vid Stora Middelgrund utanför Halmstad.
            </seg>
          </u>
          <u>
            <seg>
              Vi förbereder nu nästa steg efter de gröna elcertifikaten med
              att också ta bort regelkrångel och dubbelprövningar för att få
              fram besluten ännu snabbare.
            </seg>
          </u>
          <u>
            <seg>
              Förra året ökade vindkraftens kapacitet fyra gånger snabbare
              än normalt. Under första året med alliansregeringen har vi ökat
              antalet vindkraftverk med nästan lika mycket som skedde under
              förra mandatperioden. Under alliansregeringen ökar vindkraften
              mer än någonsin i Sverige.
            </seg>
          </u>
          <u>
            <seg>
              Kom med ut i Miljötekniks-Sverige, där nu mängder av nya lösningar
              växer fram. Nu tas stegen för att utveckla nästa generation energi-
              och klimatlösningar. Regeringen bidrar genom att satsa ytterligare
              875 miljoner kronor just till att hjälpa att ta steget från utveckling
              på ritbord till det som är kommersiell försäljning.
            </seg>
          </u>
          <u>
            <seg>
              Vi satsar på att få fram användning av energitekniker som ännu
              inte bär sig på marknaden. Det gäller till exempel solceller och
              biogas med 339 miljoner kronor. Det gäller också hållbart byggande
              där vi kombinerar de olika spjutspetslösningarna för miljötekniken
              i hela system för stadsbyggande med 340 miljoner kronor.
            </seg>
          </u>
          <u>
            <seg>
              Följ med ut i Miljöbils-Sverige, där etanolförsäljningen förra
              året ökade med 70 procent. Vi kommer inom kort att kunna tanka
              biogas i mer än dubbelt så många tankar på dubbelt så många ställen
              som förut. Vi är på väg att täcka området nere från landets södra
              spets upp till de norra delarna.
            </seg>
          </u>
          <u>
            <seg>
              Vi presenterade förra året det mest miljöstyrkande klimatskattepaketet
              hittills. Vi lägger nu varje år 450 miljoner kronor på fordonsindustrin
              för att få fram de nya modeller som ska lägga oss i framkant.
            </seg>
          </u>
          <u>
            <seg>
              Var tredje ny bil som säljs från en bilförsäljare är en miljöbil.
              Vi leder miljöbilsligan i Europa, och världens bilindustri vill
              presentera sina modeller här i Sverige.
            </seg>
          </u>
          <u>
            <seg>
              Vi ärvde Europas största och törstigaste bilpark. Under alliansregeringen
              minskar nu de svenska utsläppen från nya bilar mest i hela Europa.
            </seg>
          </u>
          <u>
            <seg>
              Ta oss ut i Järnvägs-Sverige. Vi presenterade i budgeten den
              enskilt största satsningen på infrastruktur som någonsin har gjorts
              i en budgetproposition. Perronger förlängs, dubbelspår byggs,
              växlar justeras och tider anpassas för att mer gods ska kunna
              köras på järnvägarna.
            </seg>
          </u>
          <u>
            <seg>
              Fakta är att under alliansregeringen ökar godstransporterna på
              järnväg och är nu större än någonsin, och under alliansregeringen
              byggs järnvägarna ut för fullt.
            </seg>
          </u>
          <u>
            <seg>
              Vi har Botniabanan, där en ny sträckning invigs just i dag uppe
              i norr, Ådalsbanan och Haparandabanan. Nere i söder lägger vi
              nu pengar till Emmaboda och Karlskronasträckan som ger kraftigt
              ökad tågkapacitet i sydöstra Sverige. Vi kan också ta oss bort
              till västra Sverige. Där rustar vi sträckan NykroppaKristinehamn
              så att vi kan frakta gods och personer från Dalarna och Bergslagen.
              Alla de tre storstadsområdena har stora satsningar för att kollektivtrafiken
              ska kunna ta fler pendlare och passa tiderna bättre.
            </seg>
          </u>
          <u>
            <seg>
              Titta bara på Stockholm! Genom Citybanan fördubblas järnvägskapaciteten
              i Stockholm. Dessutom rustas Nynäsbanan. Årstabron förstärks.
              Tvärbanor byggs på ett annat sätt än tidigare. 80 procent av kollektivtrafiken
              går på väg. När vi fyller igen hålen efter det dåliga vägunderhåll
              som den förra majoriteten lämnade efter sig är det en stor satsning
              på kollektivtrafik. Under alliansregeringen ökar resandet med
              kollektivtrafiken. Statistiken visar att aldrig tidigare har så
              många valt att använda tåg och buss.
            </seg>
          </u>
          <u>
            <seg>
              Eller kom med ut till havets och kusternas Sverige! Titta på
              allt det vi nu måste göra för att rädda Östersjöns miljö! Barn
              måste kunna bada vid Östersjöns stränder utan att behöva kliva
              ned i frätande grön sörja, som man brukar tvingas till vid Gotland.
              Vi ska kunna lämna över levande bottnar och rena stränder kring
              Östersjön till nästa generation av barn och barnbarn. Det kommer
              att ta tid.
            </seg>
          </u>
          <u>
            <seg>
              Jag var förvånad när jag kom till Miljödepartementet och såg
              hur lite pengar som gick att spåra i budgeten. Därför lade vi
              direkt på ½ miljard. Nu lägger vi på ytterligare lika mycket så
              att det blir en havsmiljömiljard som förverkligas under alliansregeringen.
              Det leder till stora satsningar på rening genom nya våtmarker,
              som är naturens egna reningsverk, fånggrödor och skyddszoner.
              Vi vill se snabba resultat, och vi prövar även projekt för att
              syresätta bottnar eller fiska ut skarpsill. Vi ska visa på ledarskap
              för att hindra fortsatt övergödning.
            </seg>
          </u>
          <u>
            <seg>
              Som exempel kan man också titta på de mängder av tvättmedel med
              fosfater i som har sålts under årens lopp i Sverige. Den 1 mars
              förbjöds de. Titta i butikshyllorna i dag; ni hittar inte de tvättmedlen
              längre! Om övriga länder runt Östersjön skulle följa oss skulle
              utsläppen av fosfater minska med en femtedel.
            </seg>
          </u>
          <u>
            <seg>
              Dessutom har vi antagit en aktionsplan för Östersjön tillsammans
              med Östersjöstaterna som går längre än någon gång tidigare.
            </seg>
          </u>
          <u>
            <seg>
              Kom ut i Miljöskogs-Sverige! Riksdagen här har beslutat att skydda
              400 000 hektar skog från statens sida till 2010. När vi tog över
              regeringsmakten talade myndigheterna om för oss att det var omöjligt
              att nå det målet med det som hittills hade gjorts. Då omprövade
              vi politiken. Sveaskogs avsättning innebär bara den 70 000 hektar,
              och det innebär i sin tur att Naturvårdsverket slipper sätta av
              200 miljoner kronor varje år, som de hade planerat göra för att
              köpa in den marken.
            </seg>
          </u>
          <u>
            <seg>
              Förra mandatperioden skyddade staten totalt 67 000 hektar. Under
              den här perioden har vi redan efter halva tiden skyddat 107 000
              hektar. På halva mandatperioden har vi alltså skyddat en och halv
              gång så mycket som vänstermajoriteten klarade under förra mandatperioden.
              Det visar statistiken. Under alliansregeringen skyddas mer skog
              än någonsin.
            </seg>
          </u>
          <u>
            <seg>
              Anders Ygeman tog upp Miljömålsrådet. De har utvärderat resultaten.
              Det presenterades i början av 2007. Det är era resultat som har
              utvärderats. Dessutom är ingen proposition tillbakadragen, som
              nu har klargjorts. Men det finns en propositionslista som redovisar
              havsproposition, klimatproposition och en proposition för att
              nå målet Levande skogar. Alla dessa kommer dessutom att komma
              i förtid och med förtur. Vi skickar fram förslagen snabbare än
              vad som var tänkt enligt den ursprungliga tidtabellen.
            </seg>
          </u>
          <u>
            <seg>
              Ta er också ut i Europa! Jag har en fråga till er som aldrig
              talar om Europa. Vilket ledarskap ska ni kunna visa där, i det
              som är vår viktigaste miljöplattform för framtiden?
            </seg>
          </u>
          <note type="speaker">
            Anf. 29 CARINA OHLSSON (s) replik:
          </note>
          <u>
            <seg>
              Herr talman! Andreas Carlgren låter som om han själv har stått
              bakom de här förslagen. En del av det som har räknats upp har
              handlat om långsiktighet, så det var beslut som fattades innan
              den här regeringen tillträdde.
            </seg>
          </u>
          <u>
            <seg>
              Det som han inte berättade om är det som var aviserat och som
              man nu kommer att lägga ned. Hörde jag till exempel miljöministern
              nämna gröna jobb? Det var en arbetsmarknadspolitisk åtgärd som
              var väldigt lyckosam. Jag hörde också att miljöministern talade
              om Västsverige. Åk då ut i Miljö-Sverige och prata med länsarbetsnämnden
              där och även Skogsstyrelsen och hör efter hur många som kom i
              riktiga jobb efter åtgärderna! Det är otroligt viktiga insatser
              för både miljö- och kulturvärde som i stor utsträckning ledde
              till jobb och utbildning.
            </seg>
          </u>
          <note type="speaker">
            Anf. 30 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Jag tycker att det är lätt att säga att flera bra
              saker gjordes under den förra regeringen. Visst är det så! Vi
              har till exempel pekat på de gröna certifikaten, där Centern var
              pådrivande men där vi fick ett beslut. Nu fullföljer alliansregeringen
              det. Det är ett sätt att skapa långsiktighet.
            </seg>
          </u>
          <u>
            <seg>
              Men jag tror att ni skulle vinna i trovärdighet om ni lite oftare
              kunde erkänna att allt inte började med socialdemokratin. Det
              var trots allt inte ni som vaknade upp för miljöfrågorna i Sverige.
              Det vore klädsamt att någon gång erkänna hur sent omvändelsen
              kom.
            </seg>
          </u>
          <u>
            <seg>
              Däremot säger jag gärna att gröna jobb är viktiga. Men det illustrerar
              också en del av hela skillnaden mellan de två alternativen i svensk
              politik vänstersidan och alliansregeringen. Vi vill inte se gröna
              jobb som en arbetsmarknadsåtgärd. Vi vill se det som någonting
              som växer fram i starka växande företag, miljöteknikmarknader
              som växer och ny teknik där Sverige erövrar nya möjligheter. Det
              är därför vi flyttar pengarna från gamla bidragssystem till de
              åtgärderna.
            </seg>
          </u>
          <note type="speaker">
            Anf. 31 CARINA OHLSSON (s) replik:
          </note>
          <u>
            <seg>
              Herr talman! Jag ser att samhället också måste ta ett ansvar
              där man ser till exempel arbetsmarknadspolitiska åtgärder. De
              riktade sig här särskilt till dem som står långt från arbetsmarknaden
              och var långtidssjukskrivna. Men genom att de fick vara ute i
              skogen och så vidare kom de mycket snabbare in i utbildning och
              jobb. Åk gärna ut i Miljö-Sverige och ta del av de resultaten!
            </seg>
          </u>
          <u>
            <seg>
              Ni ger dubbla signaler. Miljöministern säger att det är viktigt
              med långsiktighet. Med den utredning som nu är tillsatt för miljömålen
              är det många ute i Miljö-Sverige som känner sig oroade. En sådan
              omställning som vi har gjort med miljöbalk och miljömål är inte
              gjord i en handvändning, utan den måste sträcka sig över mandatperioder.
            </seg>
          </u>
          <u>
            <seg>
              Det finns många som har gjort grundliga jobb i regioner och i
              kommuner som känner sig oroade. Hur går vi vidare? Det skulle
              vara bra att få ett svar på det. Ska vi ha miljömål med den här
              strukturen eller ska hela strukturen göras om?
            </seg>
          </u>
          <note type="speaker">
            Anf. 32 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Carina Ohlsson illustrerar verkligen den stora skillnaden
              mellan oss. Vi tror inte att det är arbetsmarknadspolitik som
              är lösningen vare sig för nya jobb i Sverige eller för miljöpolitiken.
              Det är en tillfällig åtgärd bara för att vi ska klara det hela
              tillfälligt.
            </seg>
          </u>
          <u>
            <seg>
              Poängen är att vi nu ska bygga upp en ekonomi som i stället bygger
              på miljölösningarna, där vi investerar i det som är lönsamt och
              där miljön blir mer och mer lönsam. Men precis som du säger ska
              staten ta ansvar för att se till att det kommer fram. Det är det
              vi nu gör, och i mycket högre grad än tidigare.
            </seg>
          </u>
          <u>
            <seg>
              Dessutom lägger jag märke till att du inte alls försöker rubba
              den bild jag gav av allt som går framåt. När det gäller Miljömålsrådet
              och utvärderingen kan jag lugna alla på den punkten. Det är alldeles
              uppenbart att de direktiv vi har gett till utredaren, som ju är
              en tidigare medarbetare till Margot Wallström, bygger just på
              det som Miljömålsrådet själv har framfört. Jag skulle vilja påstå
              att direktiven till kanske tre fjärdedelar innehåller det som
              Miljömålsrådet själv har pekat på.
            </seg>
          </u>
          <note type="speaker">
            Anf. 33 CHRISTINA AXELSSON (s) replik:
          </note>
          <u>
            <seg>
              Herr talman! Det är verkligen intressant att höra miljöministern,
              en företrädare för en moderatledd regering, stå här i kammaren
              och berömma investeringen i Botniabanan. Det om något kommer att
              gå till historien.
            </seg>
          </u>
          <u>
            <seg>
              Men jag reagerade faktiskt när ministern orerade om den oerhörda
              satsningen på 417 miljarder i propositionen rörande transporter
              för framtiden. Det är väl ändå så att de här 417 miljarderna inte
              ens täcker uppräkningen av lönekostnader och inflation på det
              beslut som vi tog här i kammaren under riksdagsåret 2001/02. Egentligen
              är det inte mer pengar, men det är en annan tid.
            </seg>
          </u>
          <note type="speaker">
            Anf. 34 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Det är fascinerande att höra detta försök att hela
              tiden misstänkliggöra det vi gör. Ni kan visserligen inte kritisera
              att vi nu fullföljer Botniabanan men ni vill ändå misstänkliggöra
              oss för att vi egentligen inte ville det.
            </seg>
          </u>
          <u>
            <seg>
              Ursäkta mig! Jag vet ju vilka partier som har varit med hela
              vägen och stött detta program, redan på 90-talet. Nu genomförs
              politiken konsekvent under alliansregeringen. Är det inte någon
              gång dags att ställa sig upp och säga: Detta är bra! Det är precis
              långsiktighet som miljön i Sverige behöver.
            </seg>
          </u>
          <u>
            <seg>
              Ska det vara så att allt bara rycks undan, mattan försvinner
              varje gång vi byter regering? Skulle det vara bra? Nu genomförs
              ju projekten ett efter ett. Jag hörde att du inte dementerade
              ett enda av de projekt jag nämnde. Det är det som också ger resultat
              i det ökade kollektivresandet. Jag hörde att du inte sade emot
              på den punkten.
            </seg>
          </u>
          <u>
            <seg>
              Det enda som togs upp var prisuppräkningen. Men vi vet ju att
              vi också har betalat de skulder ni lämnade efter er, de tomma
              hål ni lämnade i infrastrukturen.
            </seg>
          </u>
          <note type="speaker">
            Anf. 35 CHRISTINA AXELSSON (s) replik:
          </note>
          <u>
            <seg>
              Herr talman! Vi kan stå här och diskutera tomma hål eller vi
              kan diskutera tomma löften. Vi kan också diskutera andra saker
              som har sagts tidigare här i kammaren om just satsningen på Botniabanan
              och andra infrastruktursatsningar.
            </seg>
          </u>
          <u>
            <seg>
              Tala om för mig: Vad är det för miljötänk med att man satsar
              så mycket pengar på vägar i stället för på järnvägar? Varför pratar
              inte miljöministern om att öka transporterna på sjön, vilket faktiskt
              skulle ge många miljöfördelar?
            </seg>
          </u>
          <note type="speaker">
            Anf. 36 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Jag skulle vara den första att välkomna att också
              sjötransporterna ökade än mer. Det är därför som det också är
              en del av regeringens samlade politik för alla de olika transportdelarna.
            </seg>
          </u>
          <u>
            <seg>
              När det sedan gäller järnvägarna görs nu de stora satsningarna.
            </seg>
          </u>
          <u>
            <seg>
              Jag tycker att det framgick väl av det jag sade att fyra femtedelar
              av kollektivtrafikresandet går på väg. Det är också viktigt att
              vägar som det ska köras på faktiskt fungerar. Kom ut i Sverige
              och se hur verkligheten ser ut på tjälskadade vägar, se vad det
              innebär för skogsindustrin när man inte har tillräcklig möjlighet
              att leverera! Det slår till sist också mot miljöpolitiken därför
              att en bra miljö också vinner på en bra ekonomi. De två kommer
              att och ska stå i samklang med varandra. Det är precis den politiken
              vi för.
            </seg>
          </u>
          <note type="speaker">
            Anf. 37 ANDERS YGEMAN (s) replik:
          </note>
          <u>
            <seg>
              Herr talman! 75 procent av regeringens direktiv till utvärdering
              av miljömålen kommer från Miljömålsrådet. Allvarligt talat, utvärderingen
              heter Miljömålen nu är det bråttom! Tolkade miljöministern det
              som ett skäl till att skjuta upp hela miljömålspropositionen i
              ett år? Man föreslår över hundra åtgärder. Inga av dem kommer
              i den propositionen. Var det så det skulle tolkas?
            </seg>
          </u>
          <u>
            <seg>
              Statsrådet kräver att oppositionen ska kvantifiera varje åtgärd
              i ton koldioxid. Trots tio minuters talartid klarade inte Andreas
              Carlgren att kvantifiera regeringens mål för klimatpolitiken.
              Vart vill ni nå? Ni vill leda Europa till minskningar, vad är
              ert mål för Sverige?
            </seg>
          </u>
          <u>
            <seg>
              Slutligen satsar ni 74 procent av närtidssatsningen på att bygga
              nya vägar, hur stor omflyttning tror statsrådet att det kommer
              att ge till kollektivtrafik?
            </seg>
          </u>
          <note type="speaker">
            Anf. 38 Miljöminister ANDREAS CARLGREN (c) replik:
          </note>
          <u>
            <seg>
              Herr talman! När det gäller miljömålen är det tvärtom så, Anders,
              som framgick av det jag sade, att vi kommer att ta fram propositioner
              med förtur som gäller några av de absolut största miljömålen.
              De täcker ännu större procentsatser än de vi har talat om när
              det gäller miljömålen för bland annat klimatet, havet och skogen.
            </seg>
          </u>
          <u>
            <seg>
              Dessutom talar jag om att Miljömålsrådet pekar på en rad frågor
              som måste besvaras av en utredning. Det är precis det som sker.
              Jag noterar att den som kritiserade det var det tidigare socialdemokratiska
              statsrådet som vi hade som ordförande. Jag tror att vi alla tjänar
              på att de ordförande som vi utser tvärs över blockgränserna inte
              agerar partipolitiskt.
            </seg>
          </u>
          <u>
            <seg>
              Jag vet hur du har uttryckt dig när det gäller miljöbilarna,
              till exempel när du bara sade: Jag tycker att miljöbilspremien
              är en dålig idé. När vi nu ser resultatet av vad den åstadkom
              kan du inte ställa dig upp och upprepa det uttalandet, Anders.
            </seg>
          </u>
          <note type="speaker">
            Anf. 39 ANDERS YGEMAN (s) replik:
          </note>
          <u>
            <seg>
              Herr talman! Jag noterar att statsrådet inte svarade på några
              av mina frågor. Vad är regeringens miljömål? Hur stor blir omflyttningen
              från vägar till kollektivtrafik när man satsar 74 procent av åtgärderna
              på att bygga nya vägar? Det vore kanske klädsamt att försöka samla
              sig till ett svar på de frågorna.
            </seg>
          </u>
          <u>
            <seg>
              Jag tror inte att andemeningen i att nu är det bråttom var att
              propositionen skulle skjutas ett år på framtiden.
            </seg>
          </u>
          <u>
            <seg>
              När det gäller miljöbilspremien verkar statsrådet och jag ha
              samma uppfattning, för statsrådet lägger nu fram en budgetproposition
              där miljöbilspremien avskaffas.
            </seg>
          </u>
          <note type="speaker">
            Anf. 40 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Jag konstaterar att när det gäller klimatmålen har
              vi olika sätt att arbeta med frågor. Jag ser till att jag har
              täckning för de mål jag presenterar. Den dag vi presenterar också
              vad den nationella siffran ska vara ska jag se till att vi har
              täckning för den siffran. Vi kommer inte att göra som ni hittills
              har gjort. Ni klubbar till en siffra den här yxades ju till förra
              hösten innan ni har något som helst att presentera som förslag.
            </seg>
          </u>
          <u>
            <seg>
              Hittills har ni inte presenterat det som täcker målen. Jag väntar
              fortfarande med stor nyfikenhet på den redovisning som jag och
              naturligtvis också allmänheten ska få. Innan ni har gjort det
              tycker jag att det skulle vara klädsamt, för att använda ditt
              uttryck, att ligga lite lägre. Vem bryr sig om höga procentsatser
              där det inte finns täckning?
            </seg>
          </u>
          <u>
            <seg>
              Jag tycker att just så höga klimatambitioner är bra. Det enda
              som ifrågasätts är om det går så snabbt. Där är du fortfarande
              svaret skyldig.
            </seg>
          </u>
          <note type="speaker">
            Anf. 41 ÅKE SANDSTRÖM (c) replik:
          </note>
          <u>
            <seg>
              Herr talman! Till att börja med har jag en kommentar till vem
              som var först och vem som gjorde vad när det gäller Botniabanan.
              År 1965 lade Gunnar Hedlund fram en motion, inte i denna kammare
              men i riksdagen, om en väg utefter Norrlandskusten.
            </seg>
          </u>
          <u>
            <seg>
              Jag vill flytta fokus till en fråga om Volvo och det utomordentligt
              allvarliga som händer där och i Västra Götaland. Det gäller Volvos
              teknikutveckling där jag ser ett besked via TT om att gasbilar
              ska lyfta Volvo ur krisen.
            </seg>
          </u>
          <u>
            <seg>
              Delar miljöministern den synen? Rimligen måste vi vara överens
              om att bygga ut systemet med mackar. Det behövs möjligen en översyn
              av pumplagen och ett forskningsprogram så att vi kan vara mer
              flexibla i användningen av alla de råvaror som borde få ingå i
              en produktion av biogas för bilindustrin.
            </seg>
          </u>
          <note type="speaker">
            Anf. 42 Miljöminister ANDREAS CARLGREN (c) replik:
          </note>
          <u>
            <seg>
              Herr talman! När det gäller Åke Sandströms fråga vill jag säga
              att regeringen för närvarande bereder förslag om biogasproduktion.
              Det gäller både det vi i propositionen har presenterat när det
              gäller de 339 miljoner kronor som också kommer att finnas tillgängliga
              för att utveckla bland annat biogas och det uppdrag Jordbruksverket
              har haft att ta fram möjligheter också till gödselproducerad biogas.
              Det gäller självklart också stödet för infrastruktur, där fortfarande
              mycket pengar finns att söka så att långt fler biogastankställen
              kan etableras.
            </seg>
          </u>
          <u>
            <seg>
              Jag välkomnar de tankar från Volvos sida som också beskrivs.
              Regeringen har för närvarande överläggningar med Volvo när det
              gäller fordonsindustrin och de villkor som kommer att vara viktiga
              både för att skapa miljöutveckling och för att lösa problemen
              för Volvo.
            </seg>
          </u>
          <note type="speaker">
            Anf. 43 ÅKE SANDSTRÖM (c) replik:
          </note>
          <u>
            <seg>
              Herr talman! Tack för svaret. Finns någon preliminär tidsplan
              för när förslagen kan vara färdiga?
            </seg>
          </u>
          <note type="speaker">
            Anf. 44 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Nu arbetas det med mycket högt tempo. Det beror
              på hur situationen ser ut både i företaget och för regeringen.
              Men jag vill vara tydlig med att vår hållning har varit att det
              i huvudsak är företagets ägarens ansvar att lösa de problem som
              finns. Vi välkomnar om man igen vill satsa på biogasdrivna bilar.
              Men staten ska stå mycket tydligt för det som är statens roll.
              Den har vi markerat med de konkreta förslag och den hållning vi
              har valt att beskriva i budgeten och där beredningsarbete pågår
              liksom överläggningar med Volvo.
            </seg>
          </u>
          <note type="speaker">
            Anf. 45 WIWI-ANNE JOHANSSON (v) replik:
          </note>
          <u>
            <seg>
              Herr talman! Miljöministern sade inledningsvis att världen är
              större än Sverige. Han tycker att vi ska se ut i Europa. Jag upprepar
              att jag tycker att världen är större än Europa.
            </seg>
          </u>
          <u>
            <seg>
              Jag vill ha svar på min fråga om klimatbiståndet. Tycker miljöministern
              att det är rimligt att det är den ordinarie biståndsbudgeten och
              de fattiga människorna som ska betala för de klimatförändringar
              som vi har ställt till med?
            </seg>
          </u>
          <u>
            <seg>
              Vad har hänt med det framgångsrika klimatinvesteringsprogrammet?
              Är det verkligen frågan om hållbara städer som ska ersätta programmet?
              När kan regeringen tänka sig att bli överens om ett svenskt klimatmål?
              Det ser vi fram emot. Blir det några samtal, och kommer det en
              klimat- och energiproposition?
            </seg>
          </u>
          <note type="speaker">
            Anf. 46 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Låt mig först säga något om biståndet. Det är ett
              populistiskt sätt att beskriva det som nu görs. Sanningen är att
              jämfört med länderna i världen ger Sverige ojämförligt högre bistånd.
              När jag reser runt i världen är vi ett av fem länder i världen
              som uppfyller FN:s 0,7-procentsmål. Därutöver ger vi upp till
              1 procent av bni. Precis som Sven Gunnar Persson har sagt fylls
              det på med mycket pengar varje år. Det är sannerligen fel att
              beskriva det som att det är de fattiga som får betala för de insatser
              vi gör för klimatet.
            </seg>
          </u>
          <u>
            <seg>
              Jag vill tydligt och klart säga när det gäller klimatet att vi
              redan har sagt att vi ska sikta på att genomföra det högsta mål
              som EU har satt, som i sin tur är det högsta mål som har satts
              av någon ländergrupp i världen. Vi kommer att ha de lägsta utsläppen
              per capita i Europa redan 2020. Tidtabellen är mycket beroende
              av hur snabbt klimat- och energipaketet antas i EU.
            </seg>
          </u>
          <note type="speaker">
            Anf. 47 WIWI-ANNE JOHANSSON (v) replik:
          </note>
          <u>
            <seg>
              Herr talman! Jag förstår inte indignationen när det gäller klimatbiståndet.
              Jag vet också att om bnp går upp ökar biståndet till 1 procent
              av bruttonationalprodukten i kronor och ören räknat och att vi
              betalar mer än de flesta andra länder i det vanliga biståndet.
            </seg>
          </u>
          <u>
            <seg>
              Finns det diskussioner om att vi ska börja urholka och sänka
              vårt enprocentsmål? Det är vad vi håller på med om vi börjar använda
              biståndet till alla möjliga olika andra insatser än vad det vanligtvis
              har varit avsatt för. Finns det en sådan diskussion inom regeringen?
            </seg>
          </u>
          <note type="speaker">
            Anf. 48 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Det finns självfallet inga planer på att urholka
              biståndet. Än en gång; det är bara ett populistiskt sätt att beskriva
              det.
            </seg>
          </u>
          <u>
            <seg>
              När jag reser i världen skiljer Sverige ut sig fullständigt i
              de satsningar som görs. Jag träffade världens miljöministrar i
              Warszawa i går och i förrgår. Det stora temat var hur vi ska förbereda
              miljö- och klimatkonferensen i FN:s regi i december. Sverige nämndes
              gång på gång som det stora exemplet på dem som gör de stora insatserna.
              Vi fyller på för det anpassningsarbete som behövs, och det skiljer
              ut sig totalt jämfört med övriga världen. Ni sitter med en helt
              felaktig bild här hemma i Sverige.
            </seg>
          </u>
          <u>
            <seg>
              Vad gäller klimatmålet är det väl ingen hemlighet att det just
              nu är svårt att få igenom EU:s klimat- och energipaket. Tyvärr
              har inte alla länder samma höga ambition som Sverige. Det är ändå
              en mycket viktig förutsättning för den proposition jag kommer
              att lägga fram så fort möjligheterna har skapats i EU-arbetet.
            </seg>
          </u>
          <note type="speaker">
            Anf. 49 SVEN GUNNAR PERSSON (kd) replik:
          </note>
          <u>
            <seg>
              Herr talman! Jag tänkte anknyta till det senaste miljöministern
              sade. Tack för ett bra, inspirerande och innehållsrikt anförande.
            </seg>
          </u>
          <u>
            <seg>
              Vi har hört att det kärvar i klimatförhandlingarna. Det sade
              miljöministern i sitt anförande. Vad gör Sverige för att överenskommelsen
              som tidigare har nåtts inte ska urholkas i ljuset av finanskrisen?
              Miljöministern påpekar mycket riktigt att vi med stor sannolikhet
              kommer att nå arealmålen när det gäller avsättningar av skyddsvärd
              skog om vi får till stånd ytterligare åtgärder. Överenskommelsen
              med Sveaskog är ett viktigt steg. Hur går vi vidare? Vilket arbete
              pågår med andra myndigheter och skogsbolag på området?
            </seg>
          </u>
          <note type="speaker">
            Anf. 50 Miljöminister ANDREAS CARLGREN (c) replik:
          </note>
          <u>
            <seg>
              Herr talman! När det gäller klimat- och energipaketet har alla
              berörda ambassader fått instruktioner om att hålla kontakt med
              respektive land. I alla våra ministerkontakter tar vi upp denna
              fråga. Sverige är mycket drivande för att EU självklart ska behålla
              sina höga ambitioner på klimatområdet. Det är det ledarskap vi
              ska utöva i världen. EU:s trovärdighet hänger mycket på detta.
              Jag är också övertygad om att när väl det som nu är kärvt har
              klarats av har vi också antagit paketet. Jag räknar med att det
              sker före årsskiftet.
            </seg>
          </u>
          <u>
            <seg>
              När det gäller skogsmålen kommer vi att lägga fram en proposition
              nästa vår. Den kommer att innehålla både ökade möjligheter för
              enskilda skogsägare att göra ökade insatser och en tydlig uppmaning
              till bolagen att engagera sig mer för den del de ska bidra med.
              Vi kommer också att ytterligare titta på möjligheterna för det
              som staten själv kan göra med sin egen mark.
            </seg>
          </u>
          <note type="speaker">
            Anf. 51 JAN LINDHOLM (mp) replik:
          </note>
          <u>
            <seg>
              Herr talman! Det var trevligt att höra att ministern har så mycket
              tid att vistas ute i den friska härliga miljön den friska luften.
              Det är tyvärr inte verkligheten för de flesta människorna i vårt
              samhälle att ha tid för skog, vindkraftverk eller sjöar på det
              sätt ministern berättade om.
            </seg>
          </u>
          <u>
            <seg>
              Om ministern inte känner till det är den verklighet de flesta
              människor vistas i den byggda miljön. Den genomsnittlige medborgaren
              i det här landet tillbringar 90 procent av dygnet inomhus. Det
              finns många skäl till att det har blivit mer och mer så. Vi planerar
              och bygger våra samhällen med alla möjliga nya inomhusfunktioner.
            </seg>
          </u>
          <u>
            <seg>
              Min fråga handlar om den miljö som jag inte får diskutera med
              bostadsministern utan måste diskutera med miljöministern. Jag
              antar att regeringen gör den prioriteringen. Är regeringen beredd
              oavsett vilken minister som är ansvarig att göra någonting åt
              den inomhusmiljö som faktiskt de allra flesta människor i det
              här landet i huvudsak vistas i?
            </seg>
          </u>
          <note type="speaker">
            Anf. 52 Miljöminister ANDREAS CARLGREN (c) replik:
          </note>
          <u>
            <seg>
              Herr talman! På Jan Lindholms fråga om vi är beredda att göra
              något är svaret självklart ja. Det finns tydliga uppdrag till
              de ansvariga myndigheterna att bevaka det som ligger inom miljömålen.
              De föreslår också de åtgärder som behöver vidtas på området. Vi
              följer detta hela tiden. Dessutom har vi lagt stora pengar på
              att forska fram de nya material som är en del av förutsättningen
              för att lösa problemen. Däremot om Jan Lindholm menar att vi ska
              genomföra den form av akuta åtgärder och garanti som han föreslog
              är svaret nej.
            </seg>
          </u>
          <u>
            <seg>
              Jag konstaterar att alliansregeringen ökar användandet av vindkraften
              mer än någonsin. Det är bra. Järnvägen byggs ut för fullt. Utsläppen
              från nya bilar minskar mest i hela Europa här i Sverige under
              vår ledning. Godstransporterna ökar under alliansregeringen. Kollektivtrafikresandet
              ökar under alliansregeringen. Vi förverkligar havsmiljömiljarden.
              Det är mycket stora miljöframgångar. Möjligen skulle det vara
              bra för ett miljöparti att också någon gång berömma detta.
            </seg>
          </u>
          <note type="speaker">
            Anf. 53 JAN LINDHOLM (mp) replik:
          </note>
          <u>
            <seg>
              Herr talman! Vi har så lite tid att beröra dessa saker utan jag
              får i stället ställa frågor. Jag tackar för de tydliga svaren,
              och jag tar med mig dem.
            </seg>
          </u>
          <u>
            <seg>
              Under anförandet räknade ministern upp ett antal olika projekt
              när det gäller infrastruktur som han vill satsa på. Motivet är
              att vi ser att Sverige mer och mer blir ett råvaruproducerande
              land.
            </seg>
          </u>
          <u>
            <seg>
              Vi har stora fyndigheter, nya fyndigheter som eventuellt ska
              exploateras eller som är på väg att exploateras, och ska vi klara
              det krävs naturligtvis att en ökad del av godset lastas över på
              järnväg och att vi inte fortsätter att transportera det på landsväg
              i den utsträckning vi gör.
            </seg>
          </u>
          <u>
            <seg>
              I det systemet finns flaskhalsar. Ministern kanske känner till
              att jag kommer från Dalarna. Den högst belastade delsträckan i
              det svenska järnvägsnätet finns mellan Falun och Borlänge. Jag
              hörde inte frågan om något dubbelspår där. Kan ministern lova
              mig ett dubbelspår mellan Falun och Borlänge? Där kör man, enligt
              de ansvariga, i dag fler tåg än man teoretiskt klarar av.
            </seg>
          </u>
          <note type="speaker">
            Anf. 54 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Det är infrastrukturminister Åsa Torstenssons ansvar
              att svara på den sista frågan, och svar kommer också att ges när
              vi har arbetat med regionerna för att ta fram förslag utifrån
              vad de önskar.
            </seg>
          </u>
          <u>
            <seg>
              Jag konstaterar bara att just med den produktion vi båda vill
              se, i det som för Miljö-Sverige framåt, tror jag inte att det
              är en framkomlig väg att vi ska arbeta mindre, vilket är Miljöpartiets
              själva idé. Detta är en del av själva kärnan i er politik: Vi
              ska arbeta mindre, vi ska gå hem tidigare från jobbet, vi ska
              helst ta ledigt något år under livet också.
            </seg>
          </u>
          <u>
            <seg>
              Jag tror tvärtom att Sverige ska arbeta, ha lönsamma företag
              som driver utvecklingen, vinner nya marknader, vinner mer export
              för miljöteknik, säljer mer miljöteknik, uppfinner ny miljöteknik
              detta tror jag är en del av det som kommer att ge oss fortsatta
              stora framgångar på miljöområdet.
            </seg>
          </u>
          <note type="speaker">
            Anf. 55 SINIKKA BOHLIN (s) replik:
          </note>
          <u>
            <seg>
              Herr talman! I Aftonbladet måndagen den 6 oktober var det en
              ganska intressant debattartikel med rubriken Östersjöavtal hotar
              svenska jordbruket. Jag citerar: Miljöministern skrev i november
              2007 på ett avtal för att rädda Östersjön uppenbarligen utan att
              kostnaderna för Sverige, konsekvenserna för jordbruket, osäkerheten
              i underlaget och alternativa strategier utretts. Alltså: Östersjön
              står inte på randen till en kollaps och det finns ingen anledning
              till dyra, förhastade och dåligt underbyggda åtgärder.
            </seg>
          </u>
          <note>
            Min fråga är: Delar miljöministern denna uppfattning?
          </note>
          <note type="speaker">
            Anf. 56 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Jag menar tvärtom att miljösituationen i Östersjön
              är fullständigt alarmerande krisartad. Jag vet att jordbrukare
              i Sverige vill vara med och rädda Östersjön. Det är till exempel
              därför man gör så mycket inom projektet Greppa näringen, ett projekt
              där man minskar utsläppen på sin egen gård, men där det samtidigt
              finns en kunskap som vi också vill kunna exportera till andra
              sidan Östersjön, där man gör väldigt mycket mindre.
            </seg>
          </u>
          <u>
            <seg>
              Det är därför vi också satsar så mycket på våtmarker naturens
              egna reningsverk, som jag sade. Vi satsar på fånggrödor och skyddszoner
              som samlar och lagrar och renar vattnet innan det rinner ut i
              sjöar och hav. Vi vill se snabba resultat. Det är därför vi också
              har överläggningar med jordbrukssektorn liksom med de andra delarna
              av samhället. Vi ska ha levande jordbruk och levande hav. Vi ska
              också ha de bidrag som krävs från reningsverk och industrier och
              andra som släpper ut i det svenska samhället.
            </seg>
          </u>
          <note type="speaker">
            Anf. 57 SINIKKA BOHLIN (s) replik:
          </note>
          <u>
            <seg>
              Herr talman! Jag försöker också vara lite positiv. Jag tycker
              också att Greppa näringen är bra, både för Sverige och för andra
              länder. Det är bra att vi delar med oss av vår erfarenhet av det
              vi är duktiga på. Jag skulle bara vilja se lite mer ledarhatt,
              som miljöministern säger. Jag har inte sett så mycket av den,
              men jag skulle gärna vilja se den.
            </seg>
          </u>
          <u>
            <seg>
              Jag vill ändå ställa en fråga: Var ska åtgärderna göras? Är det
              viktigare att man gör det någon annanstans, eller har Sverige
              också ett ansvar enligt den plan som Helcom har antagit, att vi
              faktiskt har en ansvarsfördelning? Jag har ibland lite svårt att
              hitta vad ministern tycker, fast jag har roat mig med att läsa
              miljöministerns artiklar och alla tal. Ska vi ta vårt ansvar,
              eller ska vi låta andra göra vårt jobb?
            </seg>
          </u>
          <note type="speaker">
            Anf. 58 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Jag uppskattar frågan, även om jag får säga att
              den är lite förvånande med tanke på att det ju i dag görs skyhögt
              större insatser pengamässigt, med åtgärder, med det som faktiskt
              sker i resultat än vad som har skett under tidigare regeringar
              på just havsmiljöområdet här hemma i Sverige. Det är en storleksordning
              och en satsning av ett helt annat slag än det vi hittills har
              sett.
            </seg>
          </u>
          <u>
            <seg>
              Självklart gör vi det för att vi har ett ansvar, men vi ska samtidigt
              utöva ledarskap. Det är orimligt att mycket större utsläppsländer
              med mycket större utsläpp på andra sidan Östersjön inte ska göra
              sina åtgärder, och det är därför vi har gjort aktionsplanen tillsammans.
              Den innebär att utsläppen i Östersjön ska ned till den nivå som
              havet tål. Där ska varje land vara med och ta sin del av ansvaret.
              Sverige tar sitt ansvar, men vi kräver också att de andra tar
              sin del av ansvaret.
            </seg>
          </u>
          <note type="speaker">
            Anf. 59 JACOB JOHNSON (v) replik:
          </note>
          <u>
            <seg>
              Herr talman! Jag tyckte att miljöministern sade att vi i oppositionen
              är ointresserade av EU som en arena för miljöpolitiken. Då vill
              jag informera miljöministern om att Vänsterpartiet har lagt fram
              en motion om svensk miljöpolitik i EU som innehåller ett femtiotal
              hemställanspunkter.
            </seg>
          </u>
          <u>
            <seg>
              Jag vill dock ta upp en specifik fråga som är väldigt aktuell
              i förhandlingarna om EU:s klimat- och energipaket, nämligen frågan
              om koldioxidläckage. Jag uppfattar det så att det franska ordförandeskapet
              har föreslagit att tung energiintensiv industri ska få frisedel
              och inte behöva betala någonting för sina växthusgasutsläpp. Det
              är oklart i vilken omfattning detta gäller, och min fråga till
              miljöministern är: Vad är din ståndpunkt i den frågan?
            </seg>
          </u>
          <note type="speaker">
            Anf. 60 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Först vill jag välkomna Jacob Johnsons fråga om
              EU. Jag tycker att det är slående när oppositionen ställer frågor.
              Här har vi EU, Europa, som vår absolut viktigaste plattform för
              miljöarbete, och ingen av er är egentligen upptagen med frågan
              om hur vi ska använda den plattformen. Ingen av er ställer frågor
              om vad vi mer kan göra för att använda den plattformen. Jag får
              aldrig någon kritik för att vi borde göra mer för att använda
              den plattformen, utan tvärtom handlar det hela tiden bara om det
              egna, det nationella. Det är en klimatnationalism som ibland är
              häpnadsväckande.
            </seg>
          </u>
          <u>
            <seg>
              Däremot ska jag, när jag pratar med Jacob Johnson, erkänna att
              ni har skrivit en mycket ambitiös motion. Jag har sett vilken
              kvalitet det finns i era tankar i förslagen. Det välkomnar jag
              också, även om jag får säga att det är synd att ni sedan drar
              slutsatsen att vi därför ska lämna EU. Det gör ju trots allt att
              ni liksom aldrig ens kommer förbi farstun och in i diskussionen.
              Men ni gör ett gott jobb.
            </seg>
          </u>
          <note type="speaker">
            Anf. 61 JACOB JOHNSON (v) replik:
          </note>
          <u>
            <seg>
              Herr talman! Nu hann miljöministern inte svara på min fråga om
              koldioxidläckaget och den svenska regeringens ståndpunkt, men
              det hinner han kanske göra i sin andra replik.
            </seg>
          </u>
          <u>
            <seg>
              Jag kan utveckla detta lite grann, eftersom jag får en andra
              chans. Jag anser att även den tunga industrin måste vara med och
              ta sitt ansvar. Alternativ teknik är ju att företag som ska exportera
              till EU och som inte följer de här kraven beläggs med koldioxidtullar
              eller alternativt måste köpa utsläppsrätter för EU för att kunna
              få exportera till EU och till Sverige så att vi får neutrala villkor.
              Men industrin kan inte komma undan, utan samma krav som vi ställer
              på den icke handlande sektorn bör också ställas på den handlande
              sektorn.
            </seg>
          </u>
          <note type="speaker">
            Anf. 62 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Självklart ska också den tunga industrin ta sitt
              ansvar. Då ska vi också lägga märke till att vi till exempel har
              kanske världens mest koldioxideffektiva stålindustri. Det vore
              orimligt om vi ställde upp sådana regler i Sverige och EU att
              den produktionen tvingades lägga ned och i stället ersattes av
              produktion av stål i andra delar av världen, utanför EU, där utsläppen
              är oerhört mycket större.
            </seg>
          </u>
          <u>
            <seg>
              Vi ska ha ett mycket ambitiöst satt tak för utsläppen. Det taket
              ska sänkas stegvis hela vägen fram till 2020 så att vi når de
              mål som EU har satt upp. Vi kommer också att auktionera ut en
              allt större andel. För elindustrin vill vi se det som 100 procent
              direkt. För elproduktionen, energisektorn och för de tunga industrierna
              kommer den introduktion som sker att ske gradvis. Vi kan också
              tänka oss branschvisa och sektorsvisa lösningar för den tunga
              industrin. Men kravet och ansvaret ska finnas där.
            </seg>
          </u>
          <note type="speaker">
            Anf. 63 SOFIA ARKELSTEN (m):
          </note>
          <u>
            <seg>
              Herr talman! Nu har vi äntligen kommit i gång i den allmänpolitiska
              debatten. Först verkade det misstänkt likt en budgetdebatt, sedan
              tog vi ett mögelspår, och sedan har vi gjort en rejäl genomkörare
              av miljöpolitiken just nu och de goda effekterna av alliansens
              politik. Vi behöver ju inte köra allt detta en gång till. I stället
              tänkte jag att vi skulle lyfta blicken lite och prata om det som
              påverkar oss som miljöpolitiker.
            </seg>
          </u>
          <u>
            <seg>
              Det är viktigt att vi är ödmjuka inför det som händer i omvärlden.
              Jag ska prata lite om de viktigaste trenderna i miljöpolitiken.
              Jag menar att själva miljöintresset i sig inte är någon trend.
              Det är en grundläggande värdering. Men inuti det finns det flera
              olika trender.
            </seg>
          </u>
          <u>
            <seg>
              Det första är att miljöfrågorna demokratiseras. Förr i tiden,
              under den förra regeringen, var det bara några som var med i miljödebatten.
              Det var en debatt för experter. Det var en exkluderande debatt.
              Det var en debatt för renläriga företrädare för olika intressen.
              Numera är flera inne, och det tycker jag är en positiv utveckling.
              De här frågorna har verkligen demokratiserats.
            </seg>
          </u>
          <u>
            <seg>
              Alla politiska partier är med. Det som skiljer oss i den här
              debatten är hur vi vill lösa de olika miljöproblemen.
            </seg>
          </u>
          <u>
            <seg>
              Företagen är med på banan. Klimatpakten i Stockholm är ett bra
              exempel, men även enskilda företag gör saker. Till och med bensinbolag
              som Shell och Preem pratar om klimatfrågorna, och det är bra.
              Jag tror att de stora förändringarna kommer att ske i de mest
              utskällda branscherna.
            </seg>
          </u>
          <u>
            <seg>
              Herr talman! Med all respekt för kammaren ibland kan man få intrycket
              att det är här det händer, och ibland får man intrycket att om
              något ska förändras krävs det politiska beslut och politisk styrning.
              Det är en väldigt vänsterinriktad problemformulering. Jag tror
              att det är viktigt att vi rör oss ifrån den ganska rejält.
            </seg>
          </u>
          <u>
            <seg>
              Vi i alliansen har en annan människosyn. Vi tror på människor
              och på det civila samhällets kraft. Det ska synas i vår politik,
              och det ska synas på politikens roll.
            </seg>
          </u>
          <u>
            <seg>
              Det leder in till den andra trenden, nämligen att miljöfrågorna
              globaliseras och internationaliseras. Vi har pratat om att vi
              kommer att ha svårt att nå alla våra miljömål, för vad andra gör
              påverkar oss. Jag tycker att det är viktigt att vi utvärderar
              miljömålen så att vi kan lyfta blicken och se till att både vår
              organisation och våra åtgärder stämmer in med den nya internationella
              arena som vi rör oss på.
            </seg>
          </u>
          <u>
            <seg>
              Globalisering handlar inte bara om Köpenhamnsmötet eller om Klimatkommissionen,
              som leds av biståndsminister Gunilla Carlsson. Det handlar inte
              heller om alla förkortningarna: FN, FAO, Helcom, BSAP, EEU, WTO,
              WHO och alla andra. Det handlar om människor som jobbar tillsammans
              för att lösa problem.
            </seg>
          </u>
          <u>
            <seg>
              Vi kan titta på EU. I dag är ju Fredrik på toppmöte. I går kväll
              pratade de om klimatet. Det ställs helt nya krav på miljöpolitiker.
              Det är lätt att prata på ett övergripande plan, men att sedan
              ta ledningen och driva igenom frågorna är ganska tufft. Det jag
              är glad för är att Fredrik har stöd av hela riksdagen, i alla
              fall av majoriteten och kanske av fler. Vi vet inte riktigt var
              Miljöpartiet landar.
            </seg>
          </u>
          <u>
            <seg>
              Som pessimist det finns ju några sådana i salen kan man måla
              upp en mörk bild av det internationella samarbetet. Men det finns
              hopp.
            </seg>
          </u>
          <u>
            <seg>
              Lars-Erik Liljelund, som är känd från Naturvårdsverket och vår
              klimatambassadör, sade något bra i en debatt där vi möttes: EU
              har en lustig förmåga att gå i mål. Det tycker jag är positivt,
              och det ger faktiskt hopp.
            </seg>
          </u>
          <u>
            <seg>
              Den tredje trenden är att miljö är över allt och att det går
              att tjäna pengar på det. Det tycker jag som moderat är väldigt
              bra. Trenden är tydlig. Vi ser mindre alarmism och mer av lösningar.
              Jag tror också att det är viktigt att få fram att miljöfrågor
              inte är något för amatörer. Här handlar det om framgångsrika företag
              som tar till sig miljöfrågan och utvecklar den och driver på.
              Man kan titta på Telia, som säljer apparater. Vänsterpartiets
              företrädare skakar på huvudet. Jag skulle gärna vilja få det taget
              till protokollet. Det känns viktigt för mig.
            </seg>
          </u>
          <u>
            <seg>
              Telia säljer apparater som gör att man kan mötas utan att resa.
              Skype är ett bra exempel, men det är branschglidning också. Ikea
              köper solceller. Jag tror att det är viktigt att vi som politiker
              stöttar den utvecklingen. Det är det krav som ställs på oss i
              den nya världen.
            </seg>
          </u>
          <u>
            <seg>
              Inga utmaningar som vi har mött har vi lyckats spara oss ur.
              Det handlar om att förändras eller dö, som vår partiledare sade.
            </seg>
          </u>
          <u>
            <seg>
              Jag har naturligtvis ett exempel som visar att alla dessa tre
              trender är uppfyllda, nämligen livsmedelsfrågorna. Vi kan testa:
              Är de demokratiserade? Ja, det gäller alla aktörer som är med
              från jord till bord. Jag skrev upp några: LRF, Eldrimner, Föreningen
              Krav, Ica, Axfood, Coop, Bert Karlsson, kocken Melker Andersson
              och Max hamburgerrestauranger. Alla är med.
            </seg>
          </u>
          <u>
            <seg>
              Är de globaliserade? Ja. Titta bara på överenskommelserna inom
              EU: fiskeripolitiken och jordbrukspolitiken, som båda funkar så
              där.
            </seg>
          </u>
          <u>
            <seg>
              Genomsyrar miljötänket allt som rör livsmedel? Jajamän! Det handlar
              om alla aspekter av livsmedel. Det handlar om kassarna vi bär
              hem dem i. Det handlar om vattenfrågorna. Det handlar om att finkrogarna
              serverar kossor som man nästan vet namnet på, och griskinder när
              det är säsong.
            </seg>
          </u>
          <u>
            <seg>
              Allt detta sker utan att vi har lagstiftat fram det. Det är något
              som vi ska vara väldigt ödmjuka och glada för. Jag tror att vi
              måste fundera på hur vi ska driva en politik för att få fram mer
              miljönytta. Det handlar om varje människas egen kraft och vilja
              att göra rätt, och det handlar om sunt förnuft.
            </seg>
          </u>
          <note type="speaker">
            Anf. 64 ANDERS YGEMAN (s) replik:
          </note>
          <u>
            <seg>
              Herr talman! Jag vill citera Sofia Arkelsten själv: Ibland kan
              man få intrycket att det är här det händer. Jag kan hålla med
              Sofia Arkelsten: Det var ungefär två år sedan det hände något
              här.
            </seg>
          </u>
          <u>
            <seg>
              Jag har två konkreta frågor till Sofia Arkelsten.
            </seg>
          </u>
          <u>
            <seg>
              Hon satt ju med i Klimatberedningen och kom där fram att man
              som mål till 2020 skulle sätta upp att ha 95 gram CO2 som snitt.
              Sedan har Moderaternas egen arbetsgrupp varit lite radikalare
              än Sofia och kommit fram till att man ska ha 95 gram som tak.
              Jag undrar bara försiktigt vilket av detta som Sofia nu tycker
              ska vara rådande för 2020.
            </seg>
          </u>
          <u>
            <seg>
              Jag ska också passa på att ställa den fråga som jag inte fick
              svar på av miljöministern. När den moderatledda regeringen nu
              satsar 74 procent av anslagen på vägar och 26 procent på järnvägar,
              hur stor omflyttning från väg till järnväg tror Sofia Arkelsten
              att det då blir?
            </seg>
          </u>
          <note type="speaker">
            Anf. 65 SOFIA ARKELSTEN (m) replik:
          </note>
          <u>
            <seg>
              Herr talman! Det här är fantastiskt. Det är lite som ett torgmöte
              när man får sådana här frågor. Det är liksom upplagt för att jag
              ska få komma med mina bra budskap.
            </seg>
          </u>
          <u>
            <seg>
              Jag ska börja med att säga varför jag inte begärde replik på
              Anders Ygemans anförande. Socialdemokraterna har ju abdikerat
              från miljöpolitiken. Det enda vi hör är ganska hård retorik. Ni
              har outsourcat det till Miljöpartiet, vilket jag som liberal kan
              tycka är rätt imponerande men ändå sorgligt på något sätt.
            </seg>
          </u>
          <u>
            <seg>
              När det gäller nivån 95 gram tror jag att det är viktigt att
              man fortsätter att utveckla sig. 95 gram som tak är ett förslag
              från en av våra miljöarbetsgrupper. Jag tror att det är viktigt.
              När vi diskuterade detta i Klimatberedningen var vi tydliga om
              att vi inte ville landa i exakta kurvor som man skulle lägga sig
              på, för det var fortfarande en öppen debatt i EU-parlamentet.
              Även där var Socialdemokraterna väldigt intresserade av att det
              vi skulle komma fram till skulle vara öppet. Beslutet där togs
              i full konsensus.
            </seg>
          </u>
          <u>
            <seg>
              Man ska vara medveten om att Klimatberedningen är minsta gemensamma
              nämnare. Jag tycker att det är positivt att man kan gå längre.
            </seg>
          </u>
          <note type="speaker">
            Anf. 66 ANDERS YGEMAN (s) replik:
          </note>
          <u>
            <seg>
              Herr talman! Jag får väl säga som Sveriges statsminister: Den
              som förstod något av det där kan väl ringa en kompis.
            </seg>
          </u>
          <u>
            <seg>
              Jag förstod faktiskt inte om Sofia Arkelsten är för 95 gram som
              tak eller om hon är för 95 gram som snitt. Och hur stor andel
              av transporterna tror hon flyttas över från väg till järnväg när
              man nu väljer att lägga 74 procent av pengarna på att bygga nya
              vägar? Man satsar tre skattekronor på vägar och en krona på järnväg
              och kollektivtrafik. Hur stor omflyttning från väg till järnväg
              tror Sofia Arkelsten att det leder till?
            </seg>
          </u>
          <note type="speaker">
            Anf. 67 SOFIA ARKELSTEN (m) replik:
          </note>
          <u>
            <seg>
              Herr talman! Jag kan förklara ännu tydligare, för jag uppfattade
              det som att Anders hade svårt att hänga med. Jag är mycket mån
              om att alla förstår.
            </seg>
          </u>
          <u>
            <seg>
              Klimatberedningen är grunden. Moderaternas miljöarbetsgrupp har
              sagt att 95 gram är tak. Det tycker jag är bra, och det stöder
              jag.
            </seg>
          </u>
          <u>
            <seg>
              Detta med vägar och järnvägar är det modigt av Anders Ygeman
              att ta upp. Socialdemokraternas budget saknade ju väldigt mycket
              pengar. Det var påhittade pengar som inte fanns. Jag vet också
              varför anslaget till järnvägar ökade. Det var för att man hade
              gjort en omstrukturering för att flytta underskottet från trängselskatten.
              Det tycker jag är viktigt att man lyfter fram här.
            </seg>
          </u>
          <u>
            <seg>
              Vi satsar mer på både vägar och järnvägar än ni gjorde. Vi har
              dessutom finanser för att göra det. Det är mycket lätt att vifta
              med påhittade pengar. Det är svårare att leverera riktiga vägar,
              men det är faktiskt det som vi gör i alliansen.
            </seg>
          </u>
          <note type="speaker">
            Anf. 68 CARINA OHLSSON (s) replik:
          </note>
          <u>
            <seg>
              Herr talman! Jag vet inte riktigt vad man ska säga om de trender
              som Sofia Arkelsten tog upp, men man kan förstås se det som positivt
              att Moderaterna hakar på dessa trender, ser miljöfrågorna och
              diskuterar dem.
            </seg>
          </u>
          <u>
            <seg>
              Jag antar att det var statsministern som Sofia pratade om när
              hon nämnde Fredrik. Men för två år sedan lyfte inte han direkt
              upp miljöfrågorna, utan han sade att de inte var så viktiga, exempelvis
              i Almedalen.
            </seg>
          </u>
          <u>
            <seg>
              Jag vill hävda att politik har betydelse, och Socialdemokraterna
              har varit trovärdiga i de här frågorna när det gäller hållbar
              utveckling och globalisering. Jag vill upplysa om några namn:
              Gro Harlem Brundtland, Margot Wallström, Olof Palme. Det finns
              ganska många på den internationella arenan.
            </seg>
          </u>
          <u>
            <seg>
              Men jag skulle vilja ha reda på hur Sofia ser på vad en trend
              är. För jag tycker inte att trend är detsamma som hållbarhet och
              långsiktighet. Jag undrar över definitionen av trend i förhållande
              till hållbarhet.
            </seg>
          </u>
          <note type="speaker">
            Anf. 69 SOFIA ARKELSTEN (m) replik:
          </note>
          <u>
            <seg>
              Herr talman! Jag kan börja med att säga: Ja, statsministern heter
              Fredrik Fredrik Reinfeldt.
            </seg>
          </u>
          <u>
            <seg>
              När det gäller förgrundsfigurerna inom den socialdemokratiska
              miljöpolitiken är de nog ganska få. Vi är rätt många inom Moderaterna,
              och jag är väldigt stolt över att bära vidare det idéarv som mitt
              parti har. Det handlar om äganderätten. Det handlar om marknadsekonomiska
              lösningar. Det handlar om förvaltarskapstanken, som är en av de
              grundtankar som vi har.
            </seg>
          </u>
          <u>
            <seg>
              Jag är väldigt stolt över att kunna kasta fram sådana som Gösta
              Bohman, till exempel, och alla de människor som sitter och arbetar
              i de olika kommunerna med svåra politiska frågor som handlar om
              miljöpolitik.
            </seg>
          </u>
          <u>
            <seg>
              Definitionen av en trend är en förändring, skulle jag kunna säga.
              Vi brukar prata om trendkurvor, herr talman. Jag tror att det
              är viktigt att man faktiskt ser en trend som en förändring av
              bland annat värdegrunder. Men det är också så att miljöfrågan
              inte längre är en trend. Miljöfrågan är en värdering. Den har
              faktiskt stärkts till det.
            </seg>
          </u>
          <note type="speaker">
            Anf. 70 CARINA OHLSSON (s) replik:
          </note>
          <u>
            <seg>
              Herr talman! Då hoppas jag att den värderingen är beständig,
              så att vi kan se en långsiktig och hållbar miljöpolitik.
            </seg>
          </u>
          <u>
            <seg>
              Jag kan väl gå in på den tråd som miljöministern tog upp, om
              att åka runt i Miljö-Sverige. Det kan jag rekommendera Sofia Arkelsten
              att göra.
            </seg>
          </u>
          <u>
            <seg>
              Majoriteten säger nu ofta att man ska ha andra utvärderare för
              att det ska vara trovärdigt. Det ska inte vara myndigheten själv.
              Naturskyddsföreningen har gjort en väldigt bra rankningslista
              och verkligen gått på djupet när det gäller klimatfrågorna.
            </seg>
          </u>
          <u>
            <seg>
              Det är fem socialdemokratiska kommuner som toppar. Statsministerns
              egen kommun kommer näst sist på listan. Välkommen i gänget! Oavsett
              om du kallar det trend eller långsiktighet behöver ni nog jobba
              på lite. Man kan ju åka runt och titta i det Sverige som Andreas
              Carlgren, miljöministern, här beskrev. Det är faktiskt skillnad,
              precis som Sofia Arkelsten tidigare också sade, på värderingar
              och trender.
            </seg>
          </u>
          <note type="speaker">
            Anf. 71 SOFIA ARKELSTEN (m) replik:
          </note>
          <u>
            <seg>
              Herr talman! Det är fantastiskt underhållande att höra denna
              fråga. Carina Ohlsson! Du och jag kan åka ut och resa, om du vill.
              Vi kan åka till Stockholm, där du faktiskt är just nu. Jag hoppas
              att du lämnar Riksdagshuset någon gång, för här händer det oerhört
              mycket.
            </seg>
          </u>
          <u>
            <seg>
              Stockholms kommun är fantastiskt duktig på klimatarbetet. Vi
              har bland de absolut lägsta per capita-utsläppen i hela landet
              hallå, Carina Ohlsson, vill du lyssna?
            </seg>
          </u>
          <u>
            <seg>
              Vi kan också åka till Växjö som är en väldigt duktig kommun och
              som vinner internationella priser för det. Den är också moderatstyrd.
            </seg>
          </u>
          <u>
            <seg>
              När det gäller vår statsminister Fredrik Reinfeldt och Naturskyddsföreningen
              ska ni också veta att Mikael Karlsson har kallat Fredrik Reinfeldt
              för den mest progressiva miljöpolitikern i hela Europa. Det tycker
              jag är ett väldigt bra betyg. Jag är stolt över det också.
            </seg>
          </u>
          <note type="speaker">
            Anf. 72 WIWI-ANNE JOHANSSON (v) replik:
          </note>
          <u>
            <seg>
              Herr talman! Det gäller lite grann i Sofia Arkelstens anförande.
              Det blir lite gott och blandat som vi pratar om här. Men jag hakar
              på trendsnacket.
            </seg>
          </u>
          <u>
            <seg>
              Sofia och jag har faktiskt varit på resa. Vi var på ett OECD-möte
              i Paris för inte så länge sedan.
            </seg>
          </u>
          <u>
            <seg>
              En trend som jag ser är väldigt tydlig, och den finns också här
              hemma. Det är att kärnkraften ska vara den energiform som löser
              klimatfrågan.
            </seg>
          </u>
          <u>
            <seg>
              Då undrar jag om Sofia Arkelsten kan berätta för mig vad det
              är som gör att energisamtal och alla sådana saker som ska leda
              fram till en klimat- och energiproposition fallerar? Var har ni
              era problem? Är det det faktum att ni inte är överens som gör
              att vi inte kommer att få behandla någon proposition i ärendet?
            </seg>
          </u>
          <note type="speaker">
            Anf. 73 SOFIA ARKELSTEN (m) replik:
          </note>
          <u>
            <seg>
              Herr talman! Vår miljöminister, Andreas, har varit väldigt tydlig
              med att det här är ett pågående arbete och en process. Vi har
              inga problem. Vi jobbar väldigt bra i alliansen.
            </seg>
          </u>
          <u>
            <seg>
              Jag tycker att det är väldigt modigt av just Vänsterpartiet,
              som företräder en väldigt splittrad opposition, att försöka antyda
              att vi har svårigheter. Vi har ju sett inför öppen ridå på ett
              ganska, ja, pinsamt sätt hur ni inte kan samarbeta i den extremt
              splittrade oppositionen.
            </seg>
          </u>
          <u>
            <seg>
              Sedan gäller det min egen inställning till kärnkraft jag gissar
              att det blir följdfrågan. Jag kan då förekomma dig lite Wiwi-Anne
              nickar. Jag ska säga att vi moderater är väldigt teknikneutrala,
              och där har jag ett tydligt mandat från min stämma att luta mig
              mot.
            </seg>
          </u>
          <note type="speaker">
            Anf. 74 WIWI-ANNE JOHANSSON (v) replik:
          </note>
          <u>
            <seg>
              Herr talman! Jag tror att man kan vara oense i de flesta familjer
              och ändå på något sätt hålla ihop. Men Sofia Arkelsten svarar
              inte på min fråga, för det var egentligen inte Sofia Arkelstens
              privata uppfattning som jag var ute efter, utan det gällde hur
              den moderatledda regeringen ser på kärnkraften som en stor del
              av vår framtida energiförsörjning.
            </seg>
          </u>
          <u>
            <seg>
              I min fråga ligger då att jag inte är så förtjust i den tanken.
              Jag vill veta hur de diskussionerna går i den moderatledda regeringen.
            </seg>
          </u>
          <note type="speaker">
            Anf. 75 SOFIA ARKELSTEN (m) replik:
          </note>
          <u>
            <seg>
              Herr talman! Det märks att Vänsterpartiet och Socialdemokraterna
              fortfarande samarbetar lite grann, för ni har samma budskapsplattform.
              Men i alliansregeringen fortsätter vi våra samtal och den här
              processen och diskussionerna. När det gäller Moderaterna, som
              parti, har vi ett väldigt tydligt mandat från vår partistämma.
            </seg>
          </u>
          <note type="speaker">
            Anf. 76 TINA EHN (mp) replik:
          </note>
          <u>
            <seg>
              Herr talman! I dag är det den 16 oktober 2008. Det är en dag
              som kallas för Världshungerdagen. FAO rapporterar att 923 miljoner
              människor i världen är kroniskt undernärda. Samtidigt har samma
              organisation rapporterat om att den livsmedelsproduktion som finns
              på jorden skulle kunna räcka till alla världens människor, om
              inte om fanns.
            </seg>
          </u>
          <u>
            <seg>
              Vi vet också att det är oerhört viktigt för att man ska klara
              den här fortsatta livsmedelsproduktionen att vi har solida ekosystem,
              och för att man ska kunna ha de här solida ekosystemen är den
              biologiska mångfalden avgörande. Vi i den rika världen bör ha
              råd att satsa på den biologiska mångfalden.
            </seg>
          </u>
          <u>
            <seg>
              Regeringen har ju bestämt sig för att skjuta upp miljömålsarbetet.
              Man har lagt fram en skogsproposition som inriktar sig mer på
              produktion än miljö, och man drar ned på pengar till biologisk
              mångfald. Vad säger Sofia Arkelsten om det?
            </seg>
          </u>
          <note type="speaker">
            Anf. 77 SOFIA ARKELSTEN (m) replik:
          </note>
          <u>
            <seg>
              Herr talman! Biologisk mångfald är prioriterat av regeringen.
              Vi lägger väldigt mycket pengar på det anslaget. Det vi också
              gör är att försöka finna nya sätt att arbeta. Det tror jag är
              helt avgörande för att vi ska komma upp till de här målen.
            </seg>
          </u>
          <u>
            <seg>
              En väldigt bra och positiv sak tycker vi är det som Sveaskog
              gjorde när man valde att gå in med en avsättning.
            </seg>
          </u>
          <u>
            <seg>
              Jag har tidigare i mitt anförande talat om det civila samhällets
              kraft. Jag och min kollega, Hans Wallmark, har också kommit med
              ett förslag. Vi tycker att Svenska kyrkan, till exempel, borde
              avsätta ett tionde av sitt skogsinnehav. De äger en halv miljon
              hektar. Det vore fantastiskt om de, som är en oerhört engagerad
              organisation i miljöfrågor, också skulle vilja dra sitt strå till
              stacken.
            </seg>
          </u>
          <u>
            <seg>
              Vi har ännu inte fått svar, men jag hoppas att det här kan landa
              på ett bra sätt. Jag tror att det är så man måste göra. Jag ser
              också att det finns stora utvecklingsmöjligheter när det gäller
              hur vi kommunicerar. Då kommer vi in på den finska Metsomodellen,
              som vi har talat om så många gånger förr.
            </seg>
          </u>
          <note type="speaker">
            Anf. 78 TINA EHN (mp) replik:
          </note>
          <u>
            <seg>
              Herr talman! Ja, alla fiffiga förslag är naturligtvis bra, men
              samtidigt kan man inte bara nämna dem, utan man måste också visa
              på dem.
            </seg>
          </u>
          <u>
            <seg>
              Regeringen säger att den biologiska mångfalden är en hörnsten
              i politiken. Men samtidigt drar man ned på pengar till den biologiska
              mångfalden. Då rasar den här hörnstenen ganska fort.
            </seg>
          </u>
          <u>
            <seg>
              Om man nu tror på människors inneboende kraft måste man ge människor
              möjligheter. Vad andra gör påverkar oss, säger Sofia. Det tror
              jag också. Men vad vi gör påverkar också andra väldigt mycket.
            </seg>
          </u>
          <u>
            <seg>
              Man utarmar strandskyddet, drar ned på pengar till biologisk
              mångfald, satsar jättemycket på produktion i skogspolitiken och
              ändrar målen där och skjuter upp miljömålsarbetet. Är det fortfarande
              att satsa på den biologiska mångfalden?
            </seg>
          </u>
          <note type="speaker">
            Anf. 79 SOFIA ARKELSTEN (m) replik:
          </note>
          <u>
            <seg>
              Herr talman! Det gör mig lite ledsen att Tina Ehn är så negativt
              inställd till alliansregeringen och de förslag vi har och den
              politik vi genomför. Vi gör faktiskt mer nu, sådant som ger bättre
              effekter för miljön, än vad Miljöpartiet, som stödparti till den
              gamla socialdemokratiska regeringen, fick igenom under förra mandatperioden.
            </seg>
          </u>
          <u>
            <seg>
              Jag delar inte din uppfattning. Jag köper inte din verklighetsbeskrivning.
              Vi har en offensiv och effektiv miljöpolitik. Jag tror det är
              så oerhört viktigt att vi egentligen skulle kunna samarbeta, för
              vi vill allihop samma sak. Vi vill ju rädda världen. Vi tror att
              vårt sätt är bättre.
            </seg>
          </u>
          <u>
            <seg>
              Ibland i andra frågor tycker ni att marknadsekonomi är bra. Vi
              hittar sätt att förhålla oss till Miljöpartiet, och vi samregerar
              i massor av kommuner. Det är tråkigt att du har valt att liera
              dig med vänstergänget.
            </seg>
          </u>
          <u>
            <seg>
              En annan viktig sak som du tog upp i ditt första inlägg var bristen
              på mat, svälten. Vi vet att det inte är bristen på mat som är
              problemet. Det är bristen på pengar. Där hoppas jag att vi kan
              jobba mer med frihandel och biståndsfrågorna.
            </seg>
          </u>
          <note type="speaker">
            Anf. 80 JAN LINDHOLM (mp) replik:
          </note>
          <u>
            <seg>
              Herr talman! Sofia Arkelsten pratade om klimatfrågor och demokrati
              bland annat. Sofia har hänvisat till sin kompis Fredrik som också
              väldigt starkt, precis som ministern här i dag, har påpekat att
              det är andra som ska ta sitt ansvar i klimatfrågan. Det har ni
              varit väldigt tydliga med. Fredrik upprepar gång på gång att det
              är andra som ska ta sitt ansvar.
            </seg>
          </u>
          <u>
            <seg>
              Därför tycker jag att demokratidimensionen vore intressant. Jag
              har också träffat ledare runt om i världen. Jag har fått resa
              väldigt mycket. Jag träffar många ledare i den tredje världen
              som säger tydligt: Vi har rätt att använda den billigaste tekniken
              som finns tillgänglig för att nå samma levnadsstandard som er.
              De problem som vi ser i världen i dag får ni ta hand om.
            </seg>
          </u>
          <u>
            <seg>
              Gäller inte den demokratiska rättigheten för dessa länder?
            </seg>
          </u>
          <note type="speaker">
            Anf. 81 SOFIA ARKELSTEN (m) replik:
          </note>
          <u>
            <seg>
              Herr talman! Vi kan börja med att göra detta väldigt tydligt.
              Vi pratar aldrig om att andra ska ta sitt ansvar. Vi pratar om
              att alla ska ta sitt ansvar. Det är en väldigt stor skillnad på
              det. Vi ska göra vad vi kan i Sverige, men vi kommer inte att
              rädda världens klimat i Sverige. Det är ganska tydligt.
            </seg>
          </u>
          <u>
            <seg>
              När det gäller demokratiaspekten och utvecklingsländerna är Jan
              Lindholm något viktigt på spåren. Det här är kanske vår möjlighet.
              Vi kan både lösa klimatfrågorna och häva människor ur fattigdom.
              Jag tror att det kan bli vår generations största framgång om vi
              får det här att fungera.
            </seg>
          </u>
          <u>
            <seg>
              Men då gäller det också att man säger ja till CDM, att man säger
              ja till teknikutbyte och att man är positivt inställd till miljöteknik
              och frihandel. Annars kommer vi inte långt alls. Det är ett stort
              ansvar. Jag hoppas att Miljöpartiet tar det.
            </seg>
          </u>
          <note type="speaker">
            Anf. 82 JAN LINDHOLM (mp) replik:
          </note>
          <u>
            <seg>
              Herr talman! Ja till CDM, men vi får inte tillgodoräkna oss de
              minskade utsläppsrätterna då. Det är en förutsättning. Annars
              leder det ingenstans.
            </seg>
          </u>
          <u>
            <seg>
              Sofia Arkelsten nämnde också mögelspåret som hade varit innan.
              Jag tänkte passa på att fråga om det. Eftersom vi hörde miljöministern
              här i princip vara helt ointresserad av den frågan undrar jag
              hur det står till med Moderaterna. Är ni intresserade av att arbeta
              med den miljö som de flesta människor vistas i under i stort sett
              hela sitt liv, 90 procent av sin tid? Är det en fråga som är viktig
              för er?
            </seg>
          </u>
          <u>
            <seg>
              När det gäller demokratiaspekten fick jag inget riktigt svar.
              Min fråga är: Gäller den demokratiska rättigheten för andra länder
              att nå vår levnadsstandard? Nu tycktes det som att det var ett
              delat ansvar, men jag hörde alldeles nyss när ministern svarade
              att man kräver att andra ska ta sitt ansvar. Vad betyder det att
              andra ska ta sitt ansvar i det här perspektivet? Har de den demokratiska
              rätten att nå vår levnadsstandard?
            </seg>
          </u>
          <note type="speaker">
            Anf. 83 SOFIA ARKELSTEN (m) replik:
          </note>
          <u>
            <seg>
              Herr talman! Det är en väldigt intressant användning som Jan
              Lindholm gör av demokratisk rättighet. Har man en demokratisk
              rättighet att förstöra naturen och miljön hur som helst? Jag är
              inte beredd att säga att det är en demokratisk rättighet, särskilt
              inte om man tror på ekosystemansatsen som Tina Ehn gav uttryck
              för och som Moderaterna faktiskt delar. Jag tror att det är viktigt
              att alla inte behöver göra samma misstag när de genomgår sin utveckling.
              Nu nickar Jan Lindholm, så nu är det också i protokollet.
            </seg>
          </u>
          <u>
            <seg>
              Jag är väldigt glad att du säger ja till CDM, men jag är ledsen
              att du inte vill att det ska tillgodoräknas. Jag tror att det
              är viktigt att vi kan tillgodoräkna oss alla sätt vi kan och att
              vi kan utveckla investeringar i andra länder. Det är helt avgörande
              för att vi ska kunna lösa det här, och det är helt avgörande för
              att vi ska få till stånd ett globalt avtal i Köpenhamn.
            </seg>
          </u>
          <note type="speaker">
            Anf. 84 ANITA BRODÉN (fp):
          </note>
          <u>
            <seg>
              Herr talman! Vi lever i en turbulent tid minst sagt. Under de
              senaste veckorna har finanskrisen dominerat nyhetssändningarna.
              Insikten av behovet av att finna globala lösningar men också en
              gemensam EU-plattform har vuxit sig allt starkare. Vi är i hög
              grad beroende av varandra.
            </seg>
          </u>
          <u>
            <seg>
              Sedan en längre tid tillbaka lever vi också i en ekologiskt turbulent
              tid, där också insikten har infunnit sig att vi måste hitta globala
              lösningar och en gemensam EU-plattform. Därför är jag väldigt
              glad att kunna säga att Sverige är pådrivande i detta stycke.
            </seg>
          </u>
          <u>
            <seg>
              Just nu pågår stora förberedelser inför klimatmötet i Köpenhamn.
              Det har vi hört talas om. En förutsättning för att få en framgång
              där är att EU:s samtliga länder ställer sig bakom ansvarsfördelningen.
              Visst är det oroande att flera länder nu de senaste dagarna på
              grund av finansoron har aviserat att de kan känna en tveksamhet
              det handlar om Polen och Italien. Därför hänger det nu så kolossalt
              mycket på Sverige som pådrivande i det här arbetet men också givetvis
              på EU:s ordförandeskap Frankrike.
            </seg>
          </u>
          <u>
            <seg>
              Herr talman! Miljöpåverkan och klimatförändring hänger ihop.
              Därför är det så viktigt att vi på olika sätt arbetar för att
              säkerställa den biologiska mångfalden. Det kan inte nog upprepas.
              Det arbetet måste ske nationellt och internationellt. Biologisk
              mångfald är en hörnsten i regeringens politik, och det är också
              den enskilt största anslagsposten på miljösidan i vår budget.
            </seg>
          </u>
          <u>
            <seg>
              Vi har talat om och tagit del av information om resor runt om
              i vårt land och runt omkring. Förra veckan var jag i Härnösandstrakten.
              Jag vandrade under en dag i en fantastisk gammal skog. Men jag
              fick också möjlighet att åka upp och gå runt i Mellanbergsmyrarna
              där det är ett kalhygge som återstår av en tidigare skyddsvärd
              skog med många rödlistade arter. Ett bolag hade begått ett stort
              misstag.
            </seg>
          </u>
          <u>
            <seg>
              Därför är det så angeläget att vi intensifierar den möjlighet
              som regeringen redan har gett till Naturvårdsverket och länsstyrelserna
              att teckna tillfälliga avtalslösningar med markägare för att snabbt
              kunna skydda den skyddsvärda skogen. Jag vet att miljöministern
              är medveten om den här problematiken. Jag vill bara understryka
              vikten av att vi handlar vidare och kör på det här spåret.
            </seg>
          </u>
          <u>
            <seg>
              Precis som tidigare talare ansluter jag mig till och är otroligt
              nöjd med Sveaskogslösningen. Ingen tidigare regering har lyckats
              med det avtal som nu har knutits att också bolag och kyrkoägd
              skog ska kunna användas när Sveaskog används som utbytesskog.
              Det betyder kolossalt mycket att man snabbt kan få lösningar,
              både tvåparts- och trepartslösningar. Självklart betyder det också
              mycket ekonomiskt sett för statskassan.
            </seg>
          </u>
          <u>
            <seg>
              Just nu pågår ett fiskeseminarium inriktat på Östersjön som Folkpartiet
              tillsammans med Baltic Sea 2020 arrangerar. Därför, herr talman,
              har jag tyvärr inte haft möjlighet att vara med under hela denna
              debatt så jag har missat en del, vilket jag beklagar.
            </seg>
          </u>
          <u>
            <seg>
              Men jag har tagit del av den beskrivning som Brian Tobin, före
              detta premiärminister i Newfoundland, har gett oss. Det är en
              kuslig ekologisk tragik. Vi känner till att fisken där försvann.
              Man tog inte vara på varningssignalerna i tid. Det leder förstås
              till eftertanke. Det krävs radikala åtgärder för att detta inte
              ska ske i våra vatten.
            </seg>
          </u>
          <u>
            <seg>
              Den stora budgetsatsningen på klimat och hav som nu sker såväl
              i Östersjön som i Västerhavet för att få en god ekologisk balans
              är välkommen och livsnödvändig, skulle jag vilja säga.
            </seg>
          </u>
          <u>
            <seg>
              Östersjön är otroligt utsatt, av många orsaker. Det är många
              omkringliggande länder. Vi vet att det är mycket utsläpp från
              marker och avlopp. Det är under perioder ett hårt utfiskat hav.
              Det pågår också ett gigantiskt antal oljetransporter oljetransporter
              som för med sig incidenter, och dess värre är det mer regel än
              undantag.
            </seg>
          </u>
          <u>
            <seg>
              Jag vill ändå säga, herr talman, att aldrig tidigare har en regering
              satsat så mycket på miljön som alliansregeringen. Aldrig tidigare
              har någon regering varit så angelägen om att driva på internationella
              lösningar och samverkansavtal som vår regering. Det ger hopp,
              herr talman, när problemen hopar sig.
            </seg>
          </u>
          <note type="speaker">
            Anf. 85 JAN LINDHOLM (mp) replik:
          </note>
          <u>
            <seg>
              Herr talman! Det är inte bara storleken på satsningarna som är
              väsentlig, utan det är också vad man använder pengarna till.
            </seg>
          </u>
          <u>
            <seg>
              Nu har vi hört i den här debatten att Centerpartiet inte har
              något stort intresse av att satsa resurser på att åtgärda den
              byggda miljön, där de flesta människor vistas största delen av
              sitt liv. Vi har hört att Moderaterna helt negligerar den frågan.
              Då undrar jag hur det står till med Folkpartiet.
            </seg>
          </u>
          <u>
            <seg>
              Är man från Folkpartiets sida intresserad av det faktum att närmare
              20 procent av den byggda miljön i dag är ohälsosam att vistas
              i, att den är så fuktskadad att toxiner från fuktskadat byggmaterial
              och mögel som växer i den miljön gör att människor blir sjuka,
              att många av våra skolor är i dåligt skick? Är det en fråga som
              har någon prioritet hos Folkpartiet?
            </seg>
          </u>
          <note type="speaker">
            Anf. 86 ANITA BRODÉN (fp) replik:
          </note>
          <u>
            <seg>
              Fru talman! Jag tycker att det som Jan Lindholm tar upp hänger
              mycket väl ihop. Klimat och hälsa, hur vi ser till att planera
              vårt boende, hänger ihop med hur vi mår som människor.
            </seg>
          </u>
          <u>
            <seg>
              Under den senaste tiden är vi ganska många som har uppmärksammat
              regeringen har också uppmärksammat det den nya typen av byggnation,
              bland annat från energieffektiviseringssynpunkt. Jag tänker mycket
              på passivhusbyggnation. Det är inte den enda lösningen, men det
              är en av de framtida lösningarna. Men vi måste också komma till
              rätta med det som Jan Lindholm är inne på. Mögelproblematiken
              är självfallet oerhört viktig.
            </seg>
          </u>
          <u>
            <seg>
              Människor ska också beredas möjlighet att i sina boenden och
              på sina bostadsorter komma ut i naturen på ett nära sätt. Den
              stadsnära skogen är viktig, liksom hur vi planerar vårt framtida
              samhälle. Därför är hållbara städer en så viktig satsning.
            </seg>
          </u>
          <note type="speaker">
            Anf. 87 JAN LINDHOLM (mp) replik:
          </note>
          <u>
            <seg>
              Fru talman! Jag hoppas att vi får hjälp med den här frågan när
              det gäller det kommande arbetet med plan- och bygglagen, så att
              vi verkligen får en förändring av lagstiftningen och i framtiden
              kan bygga ett samhälle där människor får ökade möjligheter att
              ha nära kontakt med naturen, så att vi får resurser på den kommunala
              nivån från lagstiftningen, att vi får möjlighet att se till att
              i mindre utsträckning bygga in bilismen i städerna, att i mindre
              utsträckning bygga in bilismen i bostadsområdena. Det är några
              av de exempel som Anita Brodén tar upp när det gäller just åtgärder
              som man kan vidta för att förbättra miljön.
            </seg>
          </u>
          <u>
            <seg>
              Men vi har också byggnaderna i sig. Där behövs det alltså mycket
              mer kunskap. I dag saknar vi i stort sett kunskap om hur sambandet
              ser ut mellan alla de toxiner som finns i byggnaderna och den
              hälsa som är ett resultat av det. Där behövs det också resurser.
            </seg>
          </u>
          <note type="speaker">
            Anf. 88 ANITA BRODÉN (fp) replik:
          </note>
          <u>
            <seg>
              Fru talman! Jag är övertygad om att kunskap är början till allting.
              Det handlar om att vi också använder en ny kunskap när vi bygger
              den nya typen av hus och hem framöver, så att vi inte bygger in
              nya problem. Det är ny teknik som krävs, och det krävs ny kunskap.
            </seg>
          </u>
          <u>
            <seg>
              Vad gäller hållbara städer har regeringen nu utsett Peter Örn
              till att leda det arbetet under ett par års tid. Det kommer, Jan
              Lindholm, att innebära stora möjligheter att ta in precis de här
              sakerna som du för fram: hur infrastrukturen är, hur vi skapar
              de framtida städerna, byarna och olika samhällen. Det är viktigt.
              Och då kan många av Jan Lindholms goda idéer komma in i det arbetet.
              Varsågod och bidra med goda idéer! Det är vi öppna för.
            </seg>
          </u>
          <note type="speaker">
            Anf. 89 SVEN GUNNAR PERSSON (kd):
          </note>
          <u>
            <seg>
              Fru talman! För ett par helger sedan hade vi förmånen att tillbringa
              inte mindre än tre dagar med barnbarnet Albin. Vi tillbringade
              en tid i skogen, där hustrun plockade svamp och jag och Albin
              åt blåbär. Han idkade också en god portion skogsvård genom att
              med sin trimmer, i form av en pinne, trimma stora delar av skogen.
            </seg>
          </u>
          <u>
            <seg>
              Förra helgen fick vi tillbringa ett dygn tillsammans med barnbarnet
              Ida. Båda är drygt två år. Vi stod på bryggan nere vid Östersjön
              och tittade på svanarna, snatteränderna, ejderparet och tyvärr
              också en hop skarvar som satt ute på stenarna och torkade sina
              vingar.
            </seg>
          </u>
          <u>
            <seg>
              Det är klart att man tänker och funderar: Vilken framtid ger
              vi våra barn och barnbarn? Engagemanget för att kämpa för en bättre
              miljö förstärks naturligtvis hos alla i sådana här situationer.
            </seg>
          </u>
          <u>
            <seg>
              I Sverige har vi tidigt sett de utmaningar som ligger framför
              oss. Miljöpolitiken har varit offensiv, och vi har varit ledande
              i Europa och i världen, både under den socialdemokratiska regeringstiden
              och under den tid som alliansregeringen har arbetat. Vi har vidareutvecklat,
              gått vidare och lagt ännu mer resurser på miljöpolitiken, förbättrat
              och utvecklat.
            </seg>
          </u>
          <u>
            <seg>
              Vi har viktiga instrument. Vi har budgetarbetet, lagstiftning,
              övervakning och internationella förhandlingar i olika avseenden.
              Det är absolut nödvändiga och jätteviktiga saker, men väldigt
              mycket handlar om att åtgärda misslyckanden, att reparera.
            </seg>
          </u>
          <u>
            <seg>
              Den bistra sanningen är den att vi i västvärlden fortsätter i
              huvudsak som tidigare, med vissa ljuspunkter och med vissa undantag.
              Avfallsproblematiken är stor och ökande. Rovdriften på naturresurser
              runt om i världen fortsätter. Kemikaliesamhället har vi inte mycket
              koll på, tyvärr. Jag tror att vi måste arbeta mer framtidsinriktat
              och välja nya vägar för konsumtion och produktion.
            </seg>
          </u>
          <u>
            <seg>
              I dessa dagar sitter statsmän på rad med bekymrade miner och
              rynkade pannor. Man ska rädda de finansiella systemen. Men vår
              och samhällets uppgift måste vara att rädda de ekologiska systemen,
              som är starkt hotade. Om vi inte klarar det är de värdepapper
              som man nu vill klara värdet av inte mer värda än att vi kan tända
              lägereldarna med dem eller något sådant.
            </seg>
          </u>
          <u>
            <seg>
              Därför måste vi lägga fokus på de förebyggande och proaktiva
              insatserna. Forskning och utveckling av ny, smart teknik. Det
              designarbete som pågår inom EU måste ges full kraft och stöd.
              Det måste finnas miljömärkning så att vi som konsumenter kan göra
              de riktigt klimatsmarta valen. Det måste finnas styrmedel som
              hjälper oss att välja rätt.
            </seg>
          </u>
          <u>
            <seg>
              Jag vill lyfta fram två andra saker som jag har motionerat om
              i enskilda motioner under allmänna motionstiden, och det är på
              utbildningsområdet.
            </seg>
          </u>
          <u>
            <seg>
              Det gäller grund- och gymnasieskolan. Här måste det ges uppdrag
              som förstärker skolans arbete med hållbarhetsfrågorna så att de
              kommer mer i centrum för skolans arbete.
            </seg>
          </u>
          <u>
            <seg>
              På universitet och högskolor måste specialiseringen och åtskillnaden
              upphöra, inte minst när det gäller de ekonomiska vetenskaperna
              och samhällsvetenskaperna. Helhetssynen vad gäller hållbarhet
              i hela utbildningsvärlden, inte minst i den högre utbildningen,
              måste stärkas och fokuseras.
            </seg>
          </u>
          <u>
            <seg>
              Den andra delen som jag vill lyfta fram är att ekosystemen och
              ekosystemtjänsterna måste ges sitt rätta värde. De måste in i
              de ekonomiska modellerna. Vi måste ha förebyggande utbildning
              och värdering av ekosystemen och ekosystemtjänsterna i de ekonomiska
              modellerna, annars kommer vi bara att fortsätta som tidigare.
              När handlare och andra sitter och pillar på sina tangentbord måste
              de samtidigt reflektera över vilka konsekvenser agerandet får
              för ekosystemen.
            </seg>
          </u>
          <u>
            <seg>
              När vi avslutat våra nog så viktiga diskussioner om några miljoner
              hit eller dit hoppas jag att vi får tid, kraft och möjlighet att
              sitta ned tillsammans och dra upp riktlinjer som ger Albin, Ida
              och världens barn, var de än befinner sig, en framtid och ett
              hopp.
            </seg>
          </u>
          <note type="speaker">
            Anf. 90 CARINA OHLSSON (s) replik:
          </note>
          <u>
            <seg>
              Fru talman! Det var ett bra anförande, Sven Gunnar Persson. Jag
              uppskattar att du som statsman, eller åtminstone riksdagsledamot,
              tog upp barnperspektivet. Du sade att statsmännen som sitter på
              rad antagligen inte gör det. Det borde fler göra.
            </seg>
          </u>
          <u>
            <seg>
              Därför är det viktigt att vi som politiker tar ansvar, lägger
              fram förslag och gör så mycket som möjligt för att Albin och Ida
              ska få det bra. Jag tänker kanske ännu mer på det nu eftersom
              jag själv snart ska få ett barnbarn.
            </seg>
          </u>
          <u>
            <seg>
              När det närmar sig jul ska man köpa leksaker och kläder till
              barnbarnen. Den ena rapporten efter den andra visar att här finns
              långlivade gifter som skadar både hälsa och miljö.
            </seg>
          </u>
          <u>
            <seg>
              Blir det några förslag om detta nu när inte miljömålspropositionen
              om giftfri miljö kommer, Sven Gunnar Persson?
            </seg>
          </u>
          <note type="speaker">
            Anf. 91 SVEN GUNNAR PERSSON (kd) replik:
          </note>
          <u>
            <seg>
              Fru talman! Jag tackar Carina för de fina orden om statsmannaskap
              och mitt anförande. Grattis till att du ska bli farmor! Det är
              fantastiskt.
            </seg>
          </u>
          <u>
            <seg>
              Du tar upp en viktig fråga, Carina. Jag vet inte om det kommer
              att stå exakt om detta i miljömålspropositionen. Jag förutsätter
              att det kommer att göra det och att man kommer att jobba aktivt
              med miljömålet Giftfri miljö.
            </seg>
          </u>
          <u>
            <seg>
              Många av de regler som styr vilka kemikalier som ska vara tillåtna
              beslutas det om på EU-nivå. Jag har ofta påpekat för Miljödepartementet
              och i olika sammanhang där jag har en röst att här måste vi vara
              mycket aktiva och våga gå före och förbjuda kemikalier som vi
              vet är skadliga för människans hälsa och för miljön.
            </seg>
          </u>
          <note type="speaker">
            Anf. 92 CARINA OHLSSON (s) replik:
          </note>
          <u>
            <seg>
              Fru talman! Därom är vi helt eniga. Därför vore det bra att det
              kom ett förslag nu. Man kan inte vänta ett par år med att lägga
              fram förslag. Det är nu larmrapporterna kommer och med bara ett
              par månaders mellanrum. Bara man går ut och tittar hittar man
              gifterna.
            </seg>
          </u>
          <u>
            <seg>
              Ett sätt skulle kunna vara att Sven Gunnar Persson, precis som
              vi, säger att miljömärkning ska vara ett måste och inte frivillig.
              Det skulle man kunna driva både inom EU och här på hemmaplan.
              Alla har kanske inte, som vi hörde tidigare, hakat på trenden
              att ta miljöansvar. Det behövs mer styrning. Frivillighet räcker
              inte eftersom man inte tycks ta detta på tillräckligt stort allvar.
            </seg>
          </u>
          <u>
            <seg>
              Det vore intressant att höra om Sven Gunnar Persson kan haka
              på det.
            </seg>
          </u>
          <note type="speaker">
            Anf. 93 SVEN GUNNAR PERSSON (kd) replik:
          </note>
          <u>
            <seg>
              Fru talman! Det är ett bra förslag, och jag stöder gärna ett
              förslag om miljömärkning. Jag ska också göra allt vad jag kan
              för att regeringen ska ligga på, kräva undantag och fatta egna
              självständiga beslut om de farligaste ämnena som ännu inte är
              förbjudna på EU-nivå. Vi kan gå före där. Vi ska vara radikala
              när det gäller kemikaliesamhället. Det är förfärande när man läser
              undersökningar om vad som skvalpar runt i vårt blod.
            </seg>
          </u>
          <note type="speaker">
            Anf. 94 CHRISTINA AXELSSON (s) replik:
          </note>
          <u>
            <seg>
              Fru talman! Jag tackar Sven Gunnar Persson. Man lär sig mycket
              av sina barnbarn. Det har jag också gjort. Jag har numera fem
              stycken. De har dock hunnit bli lite större och har börjat gå
              ut. Några av dem bor här i Stockholm.
            </seg>
          </u>
          <u>
            <seg>
              För några år sedan hade vi långt framskridna planer på att ha
              små smileys på krogar och annat här i stan. Tyvärr försvann idén.
              Nu är det helt tyst om att ha ett system med märkning av restauranger
              för hur pass miljövänliga de är. Man skulle också kunna ha en
              extra smiley om de har exempelvis kollektivavtal.
            </seg>
          </u>
          <u>
            <seg>
              Jag skulle vilja höra om Sven Gunnar Persson är för en sådan
              idé.
            </seg>
          </u>
          <note type="speaker">
            Anf. 95 SVEN GUNNAR PERSSON (kd) replik:
          </note>
          <u>
            <seg>
              Fru talman! Det är viktigt att konsumenten kan göra aktiva val.
              Det är viktigt att restauranger har möjlighet att marknadsföra
              sig genom att lyfta fram de värden i varumärke och verksamhet
              som man tror gör skillnad. Det finns inget som hindrar att en
              restaurang lyfter fram de värden som Christina Axelsson nämner.
              Huruvida det ska organiseras i någon form av obligatorisk eller
              frivillig märkning vet jag inte. Jag var dock för smileysidén
              när den kom.
            </seg>
          </u>
          <u>
            <seg>
              Hemma i Kumla har jag sett restauranger som har olika intyg från
              miljö- och hälsokontoret i skyltfönstret för att visa att de är
              på rätt sida och har goda vitsord.
            </seg>
          </u>
          <note type="speaker">
            Anf. 96 CHRISTINA AXELSSON (s) replik:
          </note>
          <u>
            <seg>
              Fru talman! Jag tackar för svaret, Sven Gunnar Persson. Vi är
              flera i kammaren som kommer att fortsätta att slåss för att det
              blir en ordentlig märkning.
            </seg>
          </u>
          <u>
            <seg>
              Vi talade tidigare om trender. Det här är en så pass stark trend
              att en av våra större morgontidningar i dag har med en hel bilaga
              där det står mycket om miljövänlighet och att konsumenterna i
              Stockholm vill köpa mer miljövänligt. Då måste vi få till en ordentlig
              märkning.
            </seg>
          </u>
          <u>
            <seg>
              Jag vill fråga Sven Gunnar Persson: Är du beredd att inom den
              borgerliga regeringen slåss för att vi får en märkning av både
              restauranger och varor som kläder och annat som Carina Ohlsson
              tog upp tidigare så att vi som konsumenter kan välja det absolut
              mest miljövänliga?
            </seg>
          </u>
          <note type="speaker">
            Anf. 97 SVEN GUNNAR PERSSON (kd) replik:
          </note>
          <u>
            <seg>
              Fru talman! Jag har förmånen att tillsammans med Christina Axelssons
              man sitta i bolagsstyrelsen för svanmärkningen, SIS Miljömärkning
              AB. Svanen är omtalad som ett världsledande varumärke när det
              gäller miljömärkning. Vi arbetar hårt för att få in fler produkter
              och marknadsföra Svanen. Det är en alldeles utmärkt märkning som
              konsumenterna kan välja miljövänligt utifrån.
            </seg>
          </u>
          <u>
            <seg>
              Det finns andra miljömärkningar också. Man måste se nya miljömärkningar
              i ljuset av dem som redan finns så att det inte blir en alltför
              diversifierad marknad som skapar förvirring. Det ska vara enkelt.
              Man ska veta vad man väljer när man väljer en vara med miljömärkning.
              Vi får titta ännu mer på det och komma fram till bra förslag.
            </seg>
          </u>
          <note type="speaker">
            Anf. 98 JAN LINDHOLM (mp) replik:
          </note>
          <u>
            <seg>
              Fru talman! Jag tyckte i likhet med Carina Ohlsson att det var
              ett väldigt intressant och spännande anförande som Sven Gunnar
              Persson bjöd oss på. Det gäller särskilt delarna i början som
              handlade om att vi fortsätter i samma spår som tidigare och på
              det sättet gröper ur möjligheterna för att upprätthålla en sund
              miljö. Sven Gunnar Persson sade att vi måste ha nya vägar för
              produktion och konsumtion. Jag tyckte att det lät väldigt grönt
              och miljöpartistiskt.
            </seg>
          </u>
          <u>
            <seg>
              Jag undrar hur Sven Gunnar Persson ser på det faktum att många
              av de ändliga resurser som vi använder för att upprätthålla produktionen
              är på väg att närma sig sitt slut. Vi känner till att när det
              gäller oljan har man nått peak oil . Vi vet att vi kanske har
              60 år kvar när det gäller fosfor, kanske 40 år kvar när det gäller
              koppar och så vidare. Det finns mängder av sådana saker.
            </seg>
          </u>
          <u>
            <seg>
              Är det intressant med någon form av styrmedel för att förändra
              dessa förhållanden?
            </seg>
          </u>
          <note type="speaker">
            Anf. 99 SVEN GUNNAR PERSSON (kd) replik:
          </note>
          <u>
            <seg>
              Fru talman! Det behöver inte alltid vara så att det låter miljöpartistiskt
              bara för att man är engagerad i miljöfrågor. Det kan låta till
              exempel kristdemokratiskt också eftersom vi har förvaltarskapet
              som en av våra hörnpelare i det politiska arbetet.
            </seg>
          </u>
          <u>
            <seg>
              Behövs det särskilda styrmedel när det gäller de ändliga resurserna?
              Det är möjligt att det behövs särskilda restriktioner, men marknaden
              brukar sköta detta. När tillgången begränsas starkt går priserna
              upp, och därmed begränsas konsumtionen av de aktuella produkterna.
              Men det kan, som sagt, finnas anledning att på global nivå inom
              FN-systemet se till att bevara vissa naturvärden och naturresurser
              på ett särskilt sätt, och det görs genom olika konventioner.
            </seg>
          </u>
          <note type="speaker">
            Anf. 100 JAN LINDHOLM (mp) replik:
          </note>
          <u>
            <seg>
              Fru talman! Sven Gunnar Persson talade i sitt anförande ganska
              mycket om olika märkningssystem för konsumenterna. Vi fick också
              reda på att han sitter i styrelsen för Svanen.
            </seg>
          </u>
          <u>
            <seg>
              Jag ska försöka hinna med att ställa två frågor till Sven Gunnar
              Persson. Hur ser du på Blomman, EU-märkningen? Du talade om att
              det inte får bli en för stor flora. Det skulle vara intressant
              att få höra en kommentar om Blommans framtid.
            </seg>
          </u>
          <u>
            <seg>
              Du nämnde kemikalier och förfäras över hur mycket kemikalier
              som det finns i vår miljö. De flesta kemikalierna är så att säga
              inbyggda i de produkter som vi skaffar oss. Vi har ganska hårda
              krav när det gäller kemikalier i leksaker eftersom vi kanske är
              mer rädda om våra barn som stoppar saker i munnen och så vidare.
              Men vi bor också i en kemikalieburk. Du har suttit här under debatten
              och vet vad jag syftar på, nämligen inomhusmiljön och hälsan.
              Hur ser ni från Kristdemokraterna på inomhusmiljö och ohälsa?
            </seg>
          </u>
          <note type="speaker">
            Anf. 101 SVEN GUNNAR PERSSON (kd) replik:
          </note>
          <u>
            <seg>
              Fru talman! Blomman lever ett ganska undanskymt liv i relation
              till exempelvis Svanen och även Bra Miljöval. Nu pågår ett arbete
              inom EU för att stärka Blomman, i alla fall i en bemärkelse, inte
              säkert när det gäller kontrollen av kriterierna och så vidare.
            </seg>
          </u>
          <u>
            <seg>
              Om man ska satsa på att utveckla blomman måste det ske på ett
              sådant sätt att inte innehållet, kriterierna, försvagas. Det får
              inte heller ske på bekostnad av så starka miljömärken som exempelvis
              Svanen. Annars är det bra att fler produkter blir miljömärkta
              även om det blir med Blomman.
            </seg>
          </u>
          <u>
            <seg>
              Inomhusmiljön är oerhört viktig. Eftersom min talartid är slut
              får vi återkomma till inomhusmiljön när det gäller forskning och
              utveckling och vad marknaden kan göra när det gäller försäkringslösningar
              för att sanera den dåliga miljön.
            </seg>
          </u>
          <note type="speaker">
            Anf. 102 HELENA LEANDER (mp) replik:
          </note>
          <u>
            <seg>
              Fru talman! Jag lyssnade med glädje till Sven Gunnar Perssons
              tal om att vi skulle få in mer miljötänk i ekonomutbildningar
              och ekonomiska modeller. Jag har själv haft förmånen att få läsa
              nationalekonomi med miljöinriktning. Men även vi har fått ta del
              av mer standardiserade ekonomiska modeller där alla antydningar
              om att vårt ekonomiska system är en del av ett ekologiskt system
              behändigt har tagits bort.
            </seg>
          </u>
          <u>
            <seg>
              Det som jag tyckte var mest spännande var talet om att vi skulle
              få in mer konsekvenser för ekosystemen i ekonomiska analyser.
              Jag tänker särskilt på de infrastrukturinvesteringar som regeringen
              nu föreslår. Hur många av dem skulle klara den samhällsekonomiska
              prövningen om konsekvenserna för ekosystemen till fullo beaktades?
            </seg>
          </u>
          <note type="speaker">
            Anf. 103 SVEN GUNNAR PERSSON (kd) replik:
          </note>
          <u>
            <seg>
              Fru talman! Det kan jag naturligtvis inte svara på. Det är en
              väldigt svår fråga därför att det är många aspekter som då ska
              vägas in. Exempelvis kan man kritisera vägsatsningarna å ena sidan
              för att de gynnar bilismen, men å andra sidan vet vi att ungefär
              70 procent av kollektivtrafiken sker med buss, och bussar behöver
              också framkomlighet och bra vägar. Det är mer komplext än att
              säga att det finns ett slags infrastrukturinvesteringar som klarar
              miljökonsekvensanalyser bra och att alla andra inte gör det. Men
              som svar på din fråga måste jag säga att jag inte vet det.
            </seg>
          </u>
          <note type="speaker">
            Anf. 104 HELENA LEANDER (mp) replik:
          </note>
          <u>
            <seg>
              Fru talman! Det är annars ganska bra när man ska göra stora infrastrukturinvesteringar
              som vi får leva med väldigt länge att man har bra koll på vilka
              konsekvenser de får på ekosystemen.
            </seg>
          </u>
          <u>
            <seg>
              Nu går mycket av kollektivtrafiken på vägar, precis som du säger.
              Och inte lär det blir mindre som går på väg om det är vägar som
              man satsar på. Om man däremot vill att järnvägen ska ta andelar
              kan det vara bra att satsa mer på järnvägar än på vägar.
            </seg>
          </u>
          <note type="speaker">
            Anf. 105 SVEN GUNNAR PERSSON (kd) replik:
          </note>
          <u>
            <seg>
              Fru talman! Regeringen gör stora satsningar på järnvägen. Till
              skillnad från tidigare är de också finansierade, och pengar finns
              för att de ska genomföras.
            </seg>
          </u>
          <u>
            <seg>
              Jag hoppas att det ska bli ännu mer satsningar på järnvägen i
              fortsättningen för att man ska komma till rätta med de flaskhalsar
              som finns för godstrafiken. Dessa satsningar är redan på väg och
              så att säga på banan. Målet måste vara att föra över mer av tung
              trafik från väg till järnväg. Då krävs det att effektiva och snabba
              transportvägar, inte minst mot Mellaneuropa och Sydeuropa, kommer
              till stånd på järnvägssidan. Sådana satsningar hoppas jag liksom
              Helena Leander på.
            </seg>
          </u>
          <note type="speaker">
            Anf. 106 CHRISTINA AXELSSON (s):
          </note>
          <u>
            <seg>
              Fru talman! Jag har kallat mitt anförande Stockholms län en hållbar
              storstadsregion. Att man talar varmt om miljön i dag, även från
              den borgerliga kanten, visar att miljöfrågorna har fått ordentligt
              genomslag. Bakgrunden är naturligtvis de klimateffekter som vi
              kan se genom den globala uppvärmningen. Alla verkar också rörande
              överens om att om vi ska klara de målsättningar som vi har satt
              upp här i landet och inom ramen vårt EU-samarbete måste vi börja
              nu.
            </seg>
          </u>
          <u>
            <seg>
              Om vi tänker efter före bör klimat- och miljöfrågorna vara en
              drivkraft framåt, och kanske särskilt i Stockholmsregionen.
            </seg>
          </u>
          <u>
            <seg>
              Någon lär ha sagt att stockholmarna är smartare. Jag håller inte
              med om det. Vi är som folk är mest. Men att bo i en storstad kan
              vara klimatsmart. Vi bor tätt, vilket ger fördelar för en effektiv
              kollektivtrafik och billigare sätt att värma husen. När man är
              många är det både lättare och mer verkningsfullt att hitta smarta
              lösningar som minskar miljöbelastningen.
            </seg>
          </u>
          <u>
            <seg>
              Men till det behövs forskning och nya innovationer om vi ska
              klara av att både bygga hållbara bostäder till rimliga kostnader
              och finna nya sätt att resa utan att samtidigt påverka miljön
              negativt.
            </seg>
          </u>
          <u>
            <seg>
              Om vi ligger i framkant kan vi vända utmaningen till en fördel
              för den teknikintensiva och kunskapsintensiva Stockholmsregionen.
            </seg>
          </u>
          <u>
            <seg>
              Vi kan bli en modell för andra storstäder genom att ställa om
              till framtidens tekniker och stimulera nya sätt att leva.
            </seg>
          </u>
          <u>
            <seg>
              Fru talman! Utmaningarna är många och stora. Det kräver både
              politisk vilja och engagemang. Många offentliga upphandlingar
              sker i Stockholm. Där är det viktigt att ställa skarpa miljökrav
              men också att göra tekniska funktionsupphandlingar för att hitta
              nya lösningar.
            </seg>
          </u>
          <u>
            <seg>
              Stockholms län består av 26 kommuner som samordnat skulle kunna
              erbjuda alla länets snart två miljoner invånare tjänster klimatcoacher
              och annan miljöteknisk rådgivning.
            </seg>
          </u>
          <u>
            <seg>
              Här finns också många miljömedvetna konsumenter. Det måste ses
              som en utmaning för näringslivet att marknadsföra och erbjuda
              varor och tjänster som inte tär på våra gemensamma resurser. Det
              borde vara ett informationsansvar för kommunernas konsumentvägledare.
              Ja, men dessa håller, tyvärr, på att försvinna. I borgarnas iver
              att spara pengar för att sänka skatten är denna resurs något som
              det prutas på.
            </seg>
          </u>
          <u>
            <seg>
              Fru talman! Jag tror att alla som sitter här i kammaren just
              nu håller med om kollektivtrafikens miljöfördel. Men på andra
              sidan vattnet sitter en regering som inte riktigt hänger med på
              det. I propositionen om infrastruktur, Framtidens resor och transporter
              infrastruktur för hållbar tillväxt , tar de bort det stöd som
              vi hittills haft för spårbunden kollektivtrafik. Det är en mycket
              konstig prioritering med tanke på propositionens namn. Att regeringen
              också totalt ignorerar träffade överenskommelser när de tar bort
              detta stöd visar bara att regeringens miljöpolitik mer handlar
              om retorik än om praktisk handling. Man kan undra, så svara mig
              på följande fråga: Vad är det för framtid och hållbar tillväxtsatsning
              att ta bort bidrag för regional spårtrafik?
            </seg>
          </u>
          <u>
            <seg>
              Vi socialdemokrater i Stockholmsregionen vill i stället investera
              i en bättre kollektivtrafik. Kollektivtrafiken här har en stor
              andel resenärer, men om vi ska klara klimatmålen måste den bli
              ännu större. Att investera i kollektivtrafik är därför en av de
              viktigaste nycklarna för att nå målet om hållbara transporter.
            </seg>
          </u>
          <u>
            <seg>
              Fru talman! Det finns, som sagt, många fördelar med täthet. Men
              täthet är också någonting sårbart.
            </seg>
          </u>
          <u>
            <seg>
              Det viktigaste och vackraste vi har här i Stockholm är vårt läge
              vid vatten. Men här kan klimatförändringarna verkligen ställa
              till det. Alla minns vi Mälarens översvämningar 2000 och 2001,
              något som visar hur sårbart Stockholm är. Då var det bara några
              centimeter från att Gamla stan vattenfylldes.
            </seg>
          </u>
          <u>
            <seg>
              Den globala uppvärmningen kan också medföra att vi blir tvungna
              att höja vattennivån i Mälaren för att klara vårt sötvattenbehov.
              Vi behöver tänka efter före när vi planerar.
            </seg>
          </u>
          <u>
            <seg>
              Fru talman! Våra kunskaper om de kommande förändringarna, väderförhållandena,
              ställer krav på en god planering men även på sårbarhetsanalyser
              i en helt annan utsträckning än tidigare. Även om alla nu talar
              om att de anstränger sig är jag rädd att det blir mycket prat
              och lite verkstad.
            </seg>
          </u>
          <u>
            <seg>
              Det krävs investeringar, forskning och praktiska åtgärder för
              att klimatsäkra Stockholm så att vi kan fortsätta att leva klimatsmart
              och bli ett föredöme för andra storstäder.
            </seg>
          </u>
          <note type="speaker">
            Anf. 107 JAN LINDHOLM (mp) replik:
          </note>
          <u>
            <seg>
              Fru talman! Ja, ett klimatsmart Stockholm är ett jättebra tema.
              Jag har ju frågat de fyra företrädarna för regeringspartierna
              om hur de ser på inomhusmiljön och kan naturligtvis inte låta
              bli att utnyttja möjligheten att ställa en fråga i ämnet också
              till en socialdemokrat.
            </seg>
          </u>
          <u>
            <seg>
              De allra flesta människor i det här landet lever större delen
              av sin tid i byggd miljö. Väldigt få bor numera på landet. En
              allt längre del av dygnet vistas vi inomhus; det finns många skäl
              till det. Vi bygger om vårt samhälle med stormarknader. Vi bygger
              in arbetsplatser som tidigare var utomhus och så vidare.
            </seg>
          </u>
          <u>
            <seg>
              Det finns saker att göra i sammanhanget. Man kan ställa hårdare
              krav på byggherrarna. Jag är väldigt nyfiken på om Socialdemokraterna
              skulle kunna tänka sig att göra en översyn för att se om vi inte
              kan ändra lagstiftningen så att större krav ställs för att redan
              från början ha minst en tioårig garanti på hälsosäkerhet i nybyggnation.
            </seg>
          </u>
          <note type="speaker">
            Anf. 108 CHRISTINA AXELSSON (s) replik:
          </note>
          <u>
            <seg>
              Fru talman! Jag skulle önska att det var så enkelt att vi i denna
              kammare kunde stifta en lag om att det vi bygger i dag är hälsosäkert
              tio år framåt. Vi pratade tidigare här om barnbarnen. Jag vill
              verkligen att de ska bo i hus som de mår bra av, och det tror
              jag att vi alla vill. Men så enkelt är det inte i verkligheten.
              Det som vi tror är bra i dag är kanske inte bra om fem år då forskningen
              har kommit längre.
            </seg>
          </u>
          <u>
            <seg>
              Vad jag tror är viktigt är att satsa på investeringar i det som
              redan är byggt för att det ska bli bättre. Vi har sagt att vi
              vill satsa mycket på investeringar i miljonprogramsområdena. Jag
              tror att vi också måste satsa betydligt mer på forskning exempelvis
              just för att bygga både klimatsmart och hälsosäkert.
            </seg>
          </u>
          <note type="speaker">
            Anf. 109 FREDRICK FEDERLEY (c) replik:
          </note>
          <u>
            <seg>
              Fru talman! Jag vill tacka Christina Axelsson för ett engagerat
              anförande, framför allt med tanke på Stockholm och energieffektiviteten.
            </seg>
          </u>
          <u>
            <seg>
              Det är tyvärr så att de partier, framför allt Centerpartiet i
              Stockholm, som förordat att staden ska förtätas och att skyskrapor
              ska tillåtas har motarbetats av dina partikamrater. Men vi vet
              att ett energieffektivt och klimatsäkert sätt att bygga är just
              att låta städerna växa på höjden. Det gör att Stockholms kommun
              ligger i täten när det gäller att vara en klimatsmart kommun i
              Sverige.
            </seg>
          </u>
          <u>
            <seg>
              Jag undrar om Christina Axelsson kommer att uppmuntra sina partikamrater
              i Stadshuset och se till att vi kan förtäta och bygga staden också
              på höjden.
            </seg>
          </u>
          <u>
            <seg>
              Vidare handlar det om ordning och reda i finanserna, vilket Socialdemokraterna
              ofta säger sig vara företrädare för. Men när alliansregeringen
              tog över blev nog infrastrukturminister Åsa Torstensson oerhört
              förvånad när hon upptäckte att det i er budget fattades nästan
              100 miljarder på infrastrukturområdet. Trots utmaningen att täppa
              till ett hål på 100 miljarder kronor lyckas alliansregeringen
              satsa mer pengar på både vägar och järnvägar än ni klarat av.
            </seg>
          </u>
          <note type="speaker">
            Anf. 110 CHRISTINA AXELSSON (s) replik:
          </note>
          <u>
            <seg>
              Fru talman! Eftersom jag bor i länet ber jag att få ta det sistnämnda
              först, det om Åsa Torstensson och de hål i budgeten som hon tyckt
              sig ha funnit. När hon säger att det fattas 100 miljarder är det
              märkligt att då komma med en satsning på ungefär 20 miljarder
              i förhållande till vad vi tidigare hade.
            </seg>
          </u>
          <u>
            <seg>
              Om man räknar på hur mycket den oerhörda satsning innebär som
              Åsa Torstensson berömmer sig av ser man det ska du, Fredrick Federley,
              veta att det inte ens täcker den inflation som har varit sedan
              20012002 då vi fattade beslut om den infrastrukturpropositionen.
            </seg>
          </u>
          <u>
            <seg>
              Åsa Torstenssons retorik är faktiskt bara prat. Vi däremot vill
              så att säga göra verkstad. Därför lägger vi ännu mer pengar i
              vår motion till följd av er proposition.
            </seg>
          </u>
          <note type="speaker">
            Anf. 111 FREDRICK FEDERLEY (c) replik:
          </note>
          <u>
            <seg>
              Fru talman! Jag vore tacksam för ett svar om Christina Axelssons
              syn också på detta med att bygga högre och att möjliggöra för
              skyskrapor i Stockholms stad.
            </seg>
          </u>
          <u>
            <seg>
              Det är klart att det är lätt att bygga upp budgetar när man inte
              behöver ta något ansvar över huvud taget. Det som ni under flera
              mandatperioder byggde hela er infrastrukturpolitik på var att
              inte upprätthålla ett bra järnvägsnät i Sverige och att inte underhålla
              vägnätet. Därmed skapades stora luckor.
            </seg>
          </u>
          <u>
            <seg>
              Allt handlar inte bara om de satsningar som ni vill göra. Underhåll
              och goda kommunikationsmöjligheter kostar också pengar. Där har
              ni framöver en stor skuld att hantera. Det var vad denna regering
              fick i sitt knä för att hantera, något som Åsa Torstensson har
              klarat med den äran och dessutom klarat att tillsammans med allianspartierna
              satsa på ett oerhört offensivt program för framtiden.
            </seg>
          </u>
          <u>
            <seg>
              Det är väl så att skuld bör läggas där skuld ska ligga. Den förra
              regeringen har en stor skuld i detta. Den nuvarande regeringen
              tar ett stort ansvar och vågar satsa för framtiden mer än ni klarade
              av när ni regerade.
            </seg>
          </u>
          <note type="speaker">
            Anf. 112 CHRISTINA AXELSSON (s) replik:
          </note>
          <u>
            <seg>
              Fru talman! Tack för det, Fredrick Federley, men jag tror inte
              att någon av pendlarna i dag är särskilt imponerade av ert sätt
              att sköta trafiken. Vi satsade faktiskt väldigt mycket pengar
              under den tid vi var i regeringsställning. Men mot oss har vi,
              vilket ni också har, den kostnadsökning som finns i sektorn. Det
              är alltså ett gemensamt problem.
            </seg>
          </u>
          <u>
            <seg>
              Vi behöver också finna bättre sätt att planera, inte minst när
              man ska bygga här i staden.
            </seg>
          </u>
          <u>
            <seg>
              Du frågade om byggandet av höghus. Innan en sådan byggnad blivit
              tillräckligt överprövad är det nog våra barnbarn som sitter i
              denna kammare och fattar framtida beslut.
            </seg>
          </u>
          <u>
            <seg>
              Där har vi räckt ut en hand till Åsa Torstensson: Var med oss,
              vi kan hjälpa till med att hitta bättre sätt att gå fram med det
              vi vill göra, på vilken sida man än är, men det har hon inte ens
              svarat på.
            </seg>
          </u>
          <note type="speaker">
            Anf. 113 JACOB JOHNSON (v):
          </note>
          <u>
            <seg>
              Fru talman! Först vill jag återknyta lite grann till Sven Gunnar
              Perssons inlägg och säga att det var många intressanta saker i
              det, ända tills han sade att marknaden brukar lösa det här. Det
              tycker jag är en alltför enkel syn. Sedan tar Sven Gunnar Persson
              upp att vi behöver se över de ekonomiska modellerna och beakta
              de ekologiska aspekterna. Jag har väckt en sådan motion i riksdagen.
              Varför inte nästa gång väcka en tvärpolitisk motion i den frågan,
              för det är en väldigt viktig fråga?
            </seg>
          </u>
          <u>
            <seg>
              Fru talman! Om ett år är Sverige ordförande för EU, och Sverige
              prioriterar en bred politisk enighet i klimatfrågan. Vänsterpartiet
              har i en motion till riksdagen föreslagit att Sverige under denna
              punkt ska lyfta fram frågan om köttkonsumtionens påverkan på klimatet.
            </seg>
          </u>
          <u>
            <seg>
              Enligt FAO-rapporten Livestocks long shadow står boskapssektorn
              för hela 18 procent av de globala klimatpåverkande utsläppen.
              Konsumtionen av djurprodukter som livsmedel ökar explosionsartat
              i världen. Jämfört med 1950 års nivåer har köttkonsumtionen femfaldigats.
              Det finns anledning att sätta fokus på djurindustrin som ett globalt
              miljö- och resursproblem.
            </seg>
          </u>
          <u>
            <seg>
              EU understöder kött- och mejeriindustrin med för närvarande ungefär
              30 miljarder kronor per år i form av interventioner och direktstöd.
              Dessutom ger EU 400 miljoner kronor i stöd till marknadsföring
              av olika djurprodukter, så att försäljningen av dem därmed ska
              öka. Det måste vi få en ändring på. Det här har FN:s klimatpanels
              ordförande Rajendra Pachauri nyligen talat om vid ett anförande
              i belgiska Gent under rubriken Less Meat Less Heat . Han ställde
              sig där bakom förslag från en belgisk vegetarisk organisation
              om att göra alla torsdagar till en vegetarisk dag i Flandern,
              Donderdag Veggidag , som det heter på flamländska. Enbart genom
              att göra detta skulle Flandern nå halvvägs till sina Kyotoåtaganden.
            </seg>
          </u>
          <u>
            <seg>
              Vi måste börja äta på ett nytt sätt. I rapporten Att äta för
              en bättre miljö slog Naturvårdsverket redan år 1997 fast att svenskarna
              i framtiden endast kan äta fjärdedelen av all den mat av kött,
              fågel och korv som i dag konsumeras. Även konsumtionen av mjölkprodukter
              måste minska, med ungefär en fjärdedel.
            </seg>
          </u>
          <u>
            <seg>
              Denna rapport tillsammans med annan kunskap borde ligga till
              grund för en landsomfattande folkbildningskampanj om vegetariska
              livsmedels miljö- och klimatvinster. Livsmedelsproduktionen måste
              bli mer klimatmedveten för att kunna utgöra en av grundpelarna
              i det hållbara samhället och för att människor ska kunna få ett
              bra underlag för att fatta sina beslut och få en bättre förståelse
              mellan sambanden mat, hälsa och miljö.
            </seg>
          </u>
          <u>
            <seg>
              Jag har tidigare i kammaren föreslagit som ett etappmål att köttkonsumtionen
              i Sverige ska minska med 25 procent per capita. Det skulle innebära
              att vi gick tillbaka till den nivå som var vid EU-inträdet 1995.
              Vi anser också att det ska Sverige driva i EU som ett EU-mål.
              Det är positivt att kunna notera att Livsmedelsverket nu diskuterar
              kostråd med just innebörden att sänka köttkonsumtionen med 2025
              procent.
            </seg>
          </u>
          <u>
            <seg>
              Vad skulle då konsekvenserna bli om vi minskade köttkonsumtionen?
              Ja, vi skulle kanske äta mindre kött men också av bättre kvalitet,
              till exempel sådan kvalitet som kommer från det småskaliga mathantverket.
              I går var jag på ett seminarium som anordnades av Eldrimner, som
              är ett nationellt centrum för småskaligt mathantverk och som är
              beläget i Jämtland. Där uppmuntrar man småföretagare och små lantbruk
              att utveckla sådan kunskap. Tyvärr är det ekonomiska stödet till
              Eldrimner osäkert, med en osäker finansiering. Det tycker jag
              att riksdagen bör säkerställa.
            </seg>
          </u>
          <u>
            <seg>
              Vi kan stödja en sådan här utveckling också på ett annat sätt,
              nämligen genom att förenkla och göra livsmedelskontrollen bättre.
              I dag finns det inte tillräcklig kompetens ute i kommunerna att
              klara av den här ganska speciella livsmedelskontrollen. Jag anser
              att man bör överväga att förstatliga denna livsmedelskontroll.
            </seg>
          </u>
          <u>
            <seg>
              Fru talman! Låt mig avslutningsvis ta upp en fråga kopplad till
              biologisk mångfald. Vi vet att den hotas, och vi vet också att
              regeringen minskar anslagen till biologisk mångfald, även om det
              är positivt att regeringen nu har genomfört förslaget att Sveaskog
              ska överföra områden till Naturvårdsverket.
            </seg>
          </u>
          <u>
            <seg>
              Jag vill till slut framföra min kritik mot att regeringen avskedade
              generaldirektören för Skogsstyrelsen på grund av kritik från Riksrevisionen.
              Jag anser att det var ett osakligt agerande. Det var regeringen
              själv som hade ändrat förutsättningarna för Skogsstyrelsen. Det
              var ett osnyggt beteende från regeringens sida att avskeda en
              av sina generaldirektörer.
            </seg>
          </u>
          <note type="speaker">
            Anf. 114 SVEN GUNNAR PERSSON (kd) replik:
          </note>
          <u>
            <seg>
              Fru talman! Tack, Jacob, för ett intressant anförande! Det är
              viktiga frågor du tar upp, inte minst de om matkvaliteten, det
              vi äter, men också om dem vi äter. Där tycker jag att du använder
              ganska svepande ordalag när du fördömer köttkonsumtionen. För
              det första är det framför allt idisslarna som orsakar den eventuella
              klimatpåverkan. För det andra härrör en hel del av den köttkonsumtion
              som vi har i vårt land från naturbetesdjur, am- och dikor, som
              håller uppe strandängar och håller landskapet öppet i våra hagar
              och ängar.
            </seg>
          </u>
          <u>
            <seg>
              Hur vill du styra detta så att vi minskar köttkonsumtionen, och
              hur ser du på möjligheterna att ha naturbetesdrift även fortsättningsvis
              för köttproduktion?
            </seg>
          </u>
          <note type="speaker">
            Anf. 115 JACOB JOHNSON (v) replik:
          </note>
          <u>
            <seg>
              Fru talman! Jämfört med situationen 1995 har vi ökat köttkonsumtionen
              med ca 25 procent. Samtidigt har importen av kött till Sverige
              ökat kraftigt. Ett sätt är att verka för att importen av köttprodukter
              från framför allt idisslare minskar. Det kan man verka för genom
              att ta upp frågan på EU-nivå. På global nivå har det väldigt stor
              betydelse. Vi bör konsumera produkter med råvaror närmare ursprunget
              än via köttet.
            </seg>
          </u>
          <note type="speaker">
            Anf. 116 SVEN GUNNAR PERSSON (kd) replik:
          </note>
          <u>
            <seg>
              Fru talman! Jag undrar om jag uppfattade Jacob Johnson rätt när
              det gäller viljan att styra människors beteende och konsumtion.
              Hur har du tänkt dig att via EU minska köttkonsumtionen? Ska vi
              ha något slags tullar, straffbeskattning, eller hur ska det gå
              till? Hur vill du ha det med den svenska naturbetesdriften? Det
              är ganska avsevärda mängder köttdjur som betar ängar, hagmarker
              och håller dem öppna.
            </seg>
          </u>
          <note type="speaker">
            Anf. 117 JACOB JOHNSON (v) replik:
          </note>
          <u>
            <seg>
              Fru talman! Jag sade inledningsvis att jag anser att Sverige
              under ordförandeskapet ska lyfta fram den här frågan för diskussion.
              Exakt vilka åtgärder och hur man ska styra det kan diskuteras.
              Men det finns möjligheter redan i dag att ha differentierad moms
              på olika typer av livsmedel. Det är en sak som jag tycker att
              man kan pröva och på det sättet premiera andra typer av livsmedel.
            </seg>
          </u>
          <u>
            <seg>
              Sedan är det klart att det är viktigt med hagmark och så vidare
              för den biologiska mångfalden, men det finns också andra aspekter
              på betande djur, till exempel nära kuster, som gör att man kanske
              måste tänka på var någonstans i landet man har denna. Alltså:
              mindre volym, bättre kvalitet och mer genomtänkt lokalisering.
            </seg>
          </u>
          <note type="speaker">
            Anf. 118 HELENA LEANDER (mp):
          </note>
          <u>
            <seg>
              Fru talman! Jacob Johnson har just gjort det mycket lätt för
              mig genom att gå igenom mycket av det som jag ville säga om just
              köttkonsumtionens miljöpåverkan. Jag tackar för det. Det innebär
              att jag inte behöver prata fullt så fort för att hinna med allt
              annat som jag vill säga.
            </seg>
          </u>
          <u>
            <seg>
              Nåväl, det är fantastiskt att se hur klimatfrågan verkligen har
              lyfts de senaste åren. När man lyssnade på miljöministern tidigare
              i dag fick man nästan intrycket att det bara är regeringens förtjänst.
              Och kanske är det så att det faktiskt är Andreas Carlgren som
              har skrivit både IPCC-rapporten och Sternrapporten plus skickat
              ut Al Gore för att upplysa mänskligheten om klimatförändringarna
              vi står inför vad vet jag? Det viktiga är i alla fall att det
              händer saker, och det gör det nu. Sofia Arkelsten var ödmjuk nog
              att erkänna att det faktiskt sker en del saker också utanför det
              här huset, och det tycker jag att vi ska vara väldigt glada för.
              Men trots allt behövs det ganska mycket action framöver om vi
              ska få ordning på klimatet. Vi måste minska våra växthusgasutsläpp
              med åtminstone 7590 procent fram till 2050, och det kräver en
              del förändringar, både politiska och i vårt sätt att leva.
            </seg>
          </u>
          <u>
            <seg>
              Att träta om vad som är viktigast livsstilsförändringar eller
              politiska förändringar, insatser här i Sverige eller utomlands
              är ganska meningslöst, för vi behöver insatser på bred front.
              Var och en av oss måste ta sitt ansvar, men vi som politiker har
              ett extra ansvar att se till att detta ansvar blir möjligt att
              ta. Vi måste ge förutsättningar att göra klimatsmarta val i vardagen.
              Det är svårt att välja tåget om det inte går något tåg. Det är
              enklare att ta bilen om samhället är uppbyggt utifrån bilisternas
              behov. Det kräver väldigt engagerade konsumenter för att välja
              det miljövänliga alternativet om det miljöfarliga är billigare.
              Men vi politiker kan göra det möjligt och lönsamt att vara miljöhjälte.
            </seg>
          </u>
          <u>
            <seg>
              Den infrastruktur vi bygger är förstås en nyckelfaktor. Det borde
              inte vara så svårt att inse att bygger vi fler vägar så åker folk
              mer bil och bygger vi fler järnvägar så åker folk mer tåg. Men
              eftersom det är lite kontroversiellt i vissa kretsar ska jag understryka
              att vi i Miljöpartiet inte har hittat på det alldeles själva.
              Då blir det väldigt olyckligt när regeringen satsar så mycket
              mer på vägar än på järnvägar. Visst, gärna trafiksäkerhetsåtgärder
              som mitträcken, men hellre fler spår än fler vägar.
            </seg>
          </u>
          <u>
            <seg>
              Sedan är det ju så krasst att plånboken spelar in. Men genom
              ekonomiska styrmedel kan vi göra det långsiktigt hållbara också
              kortsiktigt lönsamt. Och det ska vi göra också!
            </seg>
          </u>
          <u>
            <seg>
              Det kanske framstår som mer sympatiskt att ge en bonus till den
              som gör någonting sjyst för miljön i stället för att lägga en
              skatt på det som är dåligt för miljön, typ regeringens miljöbilspremie.
              Och visst kan det finnas skäl för det under en övergångsperiod
              för att få in ny teknik på marknaden. Men det funkar liksom inte
              att basera hela miljöpolitiken på det, för om den som köper en
              miljöbil får en bonus vill ju också den som åker kollektivt, den
              som cyklar, den som samåker, den som distansarbetar och alla andra
              som inte kör bil få det. Då börjar det kosta pengar, och de pengarna
              ska vi få in via någon annan skatt. Då kunde vi lika gärna ha
              höjt miljöskatterna från början. Det hade varit mer träffsäkert.
            </seg>
          </u>
          <u>
            <seg>
              Det fina med att höja skatten på det man vill ha bort direkt,
              som koldioxidutsläpp i det här fallet, är att vi politiker inte
              behöver fundera över exakt vilka alternativ som är de bästa, med
              risk att vi satsar på fel häst. För handen på hjärtat är det kanske
              inte alltid vi som har de bästa idéerna om vad som har störst
              potential för att fasa ut de fossila bränslena. Det behöver vi
              inte heller om vi ser till att det kostar att släppa ut koldioxid,
              för då blir det upp till förorenaren att själv fundera på: Hur
              ska jag komma undan den där jobbiga skatten? Kan jag minska mina
              utsläpp så eller kanske så? Då väljer man det som är bäst utifrån
              sina egna förutsättningar. Och den som kommer på en ny teknik
              som minskar utsläppen har stora pengar att tjäna på det. På så
              sätt frigör vi människors kreativitet i någonting som vi kan kalla
              en positiv form av skatteplanering. Syftet med miljöskatter är
              trots allt inte i första hand att få in pengar till statskassan.
            </seg>
          </u>
          <u>
            <seg>
              Sedan är det onekligen så att koldioxidutsläppen knappast kommer
              att försvinna över en natt, så visst kommer vi att få in skatteintäkter
              genom koldioxidskatterna. De kan vi också använda för att sänka
              andra skatter eller för att investera i alternativ som järnvägar
              eller bådeoch. Jag har redan antytt att jag ser koldioxidskatten
              som bland de absolut mest effektiva styrmedlen, för all del tillsammans
              med utsläppshandeln som i alla fall teoretiskt fyller samma funktion,
              även om den utformning den fått i praktiken kan ifrågasättas.
            </seg>
          </u>
          <u>
            <seg>
              Det kan också behövas kompletterande styrmedel. Till exempel
              kan konkurrensmotiverade nedsättningar av skatter behöva andra
              styrmedel. Dessutom har vi andra skatteregler som egentligen inte
              handlar om miljön men som ändå får oönskade miljökonsekvenser,
              till exempel reglerna för förmånsbilar och reseavdrag som vi kan
              behöva se över ur ett miljöperspektiv.
            </seg>
          </u>
          <u>
            <seg>
              Det som jag oroar mig för, förutom koldioxidutsläppen, är de
              växthusgaser som inte är koldioxid. Jacob Johnson var inne på
              att 18 procent av mänsklighetens klimatpåverkan kommer från uppfödningen
              av djur inom jordbruket. Där är visserligen koldioxid en del,
              men de stora är metan och dikväveoxid som bland annat kommer från
              idisslarmagar respektive gödselstackar. Där hjälper det inte med
              en koldioxidskatt, utan där måste vi ha andra verktyg. Tyvärr
              är det inte lika lätt och praktiskt som med koldioxidutsläpp,
              för där vet man hur mycket koldioxidutsläpp en viss mängd bränsle
              ger och kan fastställa en skatt utifrån det. Här måste vi verkligen
              fundera om det går att skatta direkt vid källan eller om vi måste
              ta till med schabloniserade styrmedel som styr mot minskad konsumtion
              av det som ger höga utsläpp, till exempel kött. Det återstår att
              utreda.
            </seg>
          </u>
          <u>
            <seg>
              En sak är i alla fall säker: Klimatförändringarna kommer att
              kräva stora förändringar av oss, och då kan vi inte blunda för
              stora utsläppskällor.
            </seg>
          </u>
          <note>
            I detta anförande instämde Jan Lindholm (mp).
          </note>
          <note type="speaker">
            Anf. 119 SVEN GUNNAR PERSSON (kd) replik:
          </note>
          <u>
            <seg>
              Fru talman! Tack, Helena Leander, för ett engagerat och intressant
              anförande. Jag vill bara höra hur Helena Leander ser på möjligheterna
              att bo och verka på landsbygd där det inte finns något alternativ
              till bilen under de närmaste åren, där det inte finns tillräckligt
              med infrastruktur för alternativa bränslen eller där andrahandsmarknaden
              för miljöbilar inte ännu har gjort det möjligt för den något mindre
              bemedlade att köpa en ny miljöbil. Hur ska det med den politik
              som ni förfäktar när det gäller koldioxidskatt på drivmedel vara
              möjligt att bo och verka på landsbygden, där man är utan kollektivtrafik
              och totalt beroende av en eller två bilar?
            </seg>
          </u>
          <note type="speaker">
            Anf. 120 HELENA LEANDER (mp) replik:
          </note>
          <u>
            <seg>
              Fru talman! Till att börja med vill jag berätta att den gröna
              skatteväxling som genomfördes under den förra mandatperioden var
              just en skatteväxling. Miljöskatter höjdes. Inkomstskatter sänktes.
              Utvärderingen har visat att de stora vinnarna faktiskt inte finns
              här i Stockholm eller ens i Stockholms förorter, utan de finns
              ute på landet i de små kommunerna. Okej de har fått högre miljöskatter,
              men de har också fått så pass mycket lägre inkomstskatt. Vi styrde
              den så att den framför allt skulle gå till låg- och medelinkomsttagare,
              så det har varit en ren vinst.
            </seg>
          </u>
          <u>
            <seg>
              Men visst är det så, som Sven Gunnar Persson säger, att på landet
              är inte kollektivtrafik ett alternativ vare sig ekonomiskt eller
              miljömässigt. Där är det inte rimligt att ha en buss som går runt
              till varje buske, utan där behövs det faktiskt bilar. Därför tror
              jag att det är viktigt att vi inte bara har beskattning på bränslet
              generellt, utan att vi också ser till att det finns större möjligheter
              i städerna att välja bort bilen. Det är där det behövs extra insatser,
              till exempel i form av trängselskatter. De styr på de ställen
              där det är lättare att välja bort bilen och där bilen dessutom
              ger större miljöproblem. Vi får alltså olika ansvar.
            </seg>
          </u>
          <note type="speaker">
            Anf. 121 SVEN GUNNAR PERSSON (kd) replik:
          </note>
          <u>
            <seg>
              Fru talman! Helena tog sig snabbt in från landsbygden till storstaden
              och trängselskatterna. Men min fråga gällde hur det ska bli möjligt
              för människor att även fortsättningsvis bo och verka, driva företag
              och ägna sig åt fritidsverksamheter på landsbygden när man som
              Miljöpartiet vill höja koldioxidskatten så rejält att bensinpriset
              går upp med 2, 5 eller 10 kronor åren framöver.
            </seg>
          </u>
          <note type="speaker">
            Anf. 122 HELENA LEANDER (mp) replik:
          </note>
          <u>
            <seg>
              Fru talman! Vi har för de närmaste åren föreslagit en höjning
              med 2 kronor.
            </seg>
          </u>
          <u>
            <seg>
              Det är inte helt orimligt att blanda in storstaden, för om landsbygden
              skulle bära hela ansvaret för klimatförändringarna skulle den
              ju avfolkas. Det fattar jag också. Det är därför jag menar att
              vi måste lägga ett större ansvar i storstäderna, till exempel
              genom trängselskatt som inte drabbar landsbygden. Sedan måste
              även landsbygden dra sitt strå till stacken. Där finns det färre
              alternativ, men även på landsbygden kan man till exempel när man
              byter bil byta till en mer bränslesnål bil. Nu när vi utökar tillgången
              till förnybart bränsle runt om i landet kanske man kan ha en bil
              som drivs med annat bränsle. Även på landsbygden kan man köra
              mjukare, så kallad eco driving , ibland samåka och cykla kortare
              sträckor.
            </seg>
          </u>
          <u>
            <seg>
              Jag menar att det finns möjligheter även om de är färre, så jag
              tror inte att landsbygden ska blunda helt för sitt ansvar. Men
              det är viktigt att vi är tydliga med att det är storstaden som
              ska bära det tyngsta ansvaret.
            </seg>
          </u>
          <note type="speaker">
            Anf. 123 ANNICKA ENGBLOM (m):
          </note>
          <u>
            <seg>
              Fru talman! När jag växte upp på 70-talet fanns det en stor kampanj
              som hette Håll naturen ren! Den utmynnade så småningom i stiftelsen
              Håll Sverige rent! Det var en stor debatt då om att vi skulle
              hålla rent efter oss.
            </seg>
          </u>
          <u>
            <seg>
              Nästa stora våg av debatt om hur vi skulle hålla nere sopberget
              kom i början av 90-talet, som ni kanske minns. Då kom återvinningen
              i fokus och fick också sin form. Vem skulle bära ansvaret för
              konsumentförpackningarna? Man kunde till exempel lämna ifrån sig
              förpackningen runt tandkrämstuben i affären och slippa släpa med
              sig den hem. Det var egentligen en bra idé, som har försvunnit
              längs vägen.
            </seg>
          </u>
          <u>
            <seg>
              Trots den miljömedvetenhet som svenska folket har man återvinner
              så mycket man bara orkar upplever jag att det finns mer förpackningar
              än någonsin. Den åsikten delas av många. Antingen här i kammaren
              eller uppe på läktaren kanske det finns någon som liksom jag har
              småtjejer hemma och som har köpt en Bratz- eller Kidzdocka åt
              dem. Då får man erfara de närmast ointagliga emballagen fulla
              av små snoddar, ståltrådar och plastbitar. Mängden skräp efter
              ett födelsedagskalas får en verkligen att fundera.
            </seg>
          </u>
          <u>
            <seg>
              När vi handlar mat till familjen försöker vi handla ekologiskt.
              Men det hjälper ju inte om avokadon är Kravmärkt om den är förpackad
              i en hårdplastförpackning som dessutom har mjukplast runt omkring.
              Vänder man på förpackningen står det Made in China . Låt oss ta
              avokadon som exempel. Var odlas den? De flesta avokador importeras
              från Chile. Den här stackars avokadon har åkt från Chile över
              till Kina för att förpackas för att sedan komma till Sverige.
              Fabriken som förmodligen har framställt förpackningen i Kina har
              med största sannolikhet inte gjort det på något särskilt miljömässigt
              sätt.
            </seg>
          </u>
          <u>
            <seg>
              Vi som konsumenter ställs ofta när vi kommer till affären inför
              situationen att vi inte har några alternativ. Paprikorna plastas
              in var för sig. Det finns inga andra alternativ om man vill köpa
              paprikor exempelvis. Man borde kunna plocka några som inte är
              inplastade. Här vilar ett tungt ansvar både på oss som konsumenter
              och på dem som köper in, det vill säga livsmedelshandlarna.
            </seg>
          </u>
          <u>
            <seg>
              Fru talman! Är min avsikt här i dag att bekämpa förpackningsindustrierna?
              Nej, det är det inte alls. Det handlar om att lyfta fram att vi
              behöver tänka över hela produktkedjan miljömässigt.
            </seg>
          </u>
          <u>
            <seg>
              Jag tänkte lyfta fram ett gott exempel. Det är nästan som om
              den tidigare talaren Sofia Arkelsten och jag skulle ha pratat
              med varandra. Vi säger båda att det sker stora förändringar i
              de mest utskällda branscherna, och det utan politisk styrning.
              Jag har under en tid följt det målmedvetna miljöarbete som bedrivs
              på Cascades Djupafors i Ronneby. Det är ett pappersbruk som inriktar
              sig på kartongtillverkning. Pappersmassaindustri räknas precis
              som stålindustri till den smutsiga och energislukande industriella
              sektorn. Men med stort miljöengagemang där man jobbar efter devisen
              vi kan också bidra har företaget tecknat avtal med Vattenfall
              om miljövarudeklarerad el. Företaget är också i full färd med
              att se över ett femårigt program för att förbättra energieffektiviteten.
            </seg>
          </u>
          <u>
            <seg>
              Men man har inte nöjt sig med det, utan man har också tagit reda
              på hur mycket koldioxid den produkt man tillverkar släpper ut.
              Sedan har man tagit fram en lång lista på alla inköp man gör,
              analyserat detta och beräknat i vilken grad till exempel de kemikalier
              som används vid en pappersmassaindustri påverkar miljön. Man har
              tittat över sina transporter och fått fram en siffra på koldioxidutsläpp
              per producerad kartong.
            </seg>
          </u>
          <u>
            <seg>
              Det har lett till att företaget är världens enda klimatcertifierade
              pappersbruk i dag. Stora användare som Nestlé och Familjen Dafgård
              börjar gå över till att använda företagets produkter. Problemet
              är dock: Hur ska vi veta det? Man fann ingen gemensam internationell
              miljömärkning, så man hittade faktiskt på en själv som nu får
              lite spridning. Här är min poäng, fru talman. Förutom att vi behöver
              se över vårt konsumtionsmönster och använda färre förpackningar
              behöver vi ta hänsyn till att de förpackningar vi ändå måste använda
              är producerade på ett miljömässigt acceptabelt sätt. Vi ska alltså
              inte bara ta hänsyn till att majsen som blir flingor i flingpaketet
              odlas ekologiskt utan att flingorna dessutom är förpackade i en
              miljömässigt sjyst förpackning.
            </seg>
          </u>
          <u>
            <seg>
              Vi har talat om ämnet miljömärkning här tidigare också. Vi kanske
              inte behöver ännu en märkning med en svan, en pilgrimsfalk eller
              en EU-blomma. Men vi behöver en samlad miljömärkning och en trovärdig
              klimatmärkning av olika produkter som gör att vi som konsumenter
              enkelt kan göra de miljömässiga val vi vill.
            </seg>
          </u>
          <u>
            <seg>
              Man ska tänka på hela kedjan från ax till limpa. Vi här ska kunna
              ge en politisk stöttning till de företag som faktiskt tar initiativ
              själva.
            </seg>
          </u>
          <note>
            I detta anförande instämde Sven Gunnar Persson (kd).
          </note>
          <note type="speaker">
            Anf. 124 CARINA OHLSSON (s) replik:
          </note>
          <u>
            <seg>
              Fru talman! Jag tycker att Annicka Engblom tog upp ett bra perspektiv
              för vad man kan göra på olika fronter. Det finns företag som är
              företagsamma på flera olika sätt. De går före när det gäller miljön
              och de ser att det faktiskt främjar tillväxten för företagen.
            </seg>
          </u>
          <u>
            <seg>
              Det var också roligt att det är ett företag från mina trakter
              som köper de här produkterna, nämligen Familjen Dafgård. Det förtar
              ju inte nöjet med att ta upp den här viktiga frågan.
            </seg>
          </u>
          <u>
            <seg>
              Vi politiker har också ett ansvar. Alla företag ser inte på detta
              på det sätt som Annicka Engblom har tagit upp. Det handlar om
              klimatmärkning. Jag undrar om Annicka Engblom tror att företagen
              kommer att göra det här frivilligt eller om vi som politiker måste
              trycka på och säga att vi nu behöver ha den här märkningen. Vi
              kanske behöver vara tydligare än att bara säga att det kommer
              att lösa sig på frivillig basis.
            </seg>
          </u>
          <note type="speaker">
            Anf. 125 ANNICKA ENGBLOM (m) replik:
          </note>
          <u>
            <seg>
              Fru talman! Tack för frågan, Carina Ohlsson! Jag tror att det
              här är ett joint venture. Vi talade tidigare här om Jacob Johnson
              som inte tyckte att marknaden skulle kunna ta hand om det här
              på egen hand utan att det måste vara politiker som tar hand om
              det. Jag tror att intresset måste komma från båda håll.
            </seg>
          </u>
          <u>
            <seg>
              Vi har pratat här tidigare i kammaren om trender. Det ligger
              förstås pengar i det här också. Det ligger pengar i att vi som
              konsumenter blir alltmer miljömedvetna och vill göra bra val.
              Det är så klart någonting som industrin, som till exempel tillverkar
              förpackningar som i det här fallet, hakar på. Det blir ju också
              ett intresse för dem att kunna erbjuda det. Från politiskt håll
              ska vi också tillsammans göra trovärdiga klimatmärkningar så att
              vi gör det hela enklare.
            </seg>
          </u>
          <note type="speaker">
            Anf. 126 CARINA OHLSSON (s) replik:
          </note>
          <u>
            <seg>
              Fru talman! Det sista om en trovärdig klimatmärkning hakar jag
              gärna på. Det tycker jag också är jätteviktigt. Jag tycker att
              det är bra att företag som går före också ska kunna tjäna på det.
              Men man kan inte som konsument vänta hur länge som helst. Man
              ska inte behöva vänta in att alla gör detta frivilligt utan säga:
              Nu vill vi ha fram det här!
            </seg>
          </u>
          <u>
            <seg>
              Jag har inga små barn, men jag har syskonbarn som är små. De
              heter Johanna och Oskar och är sex och åtta år. När man går och
              handlar med dem vill man också kunna ta del av det här på ett
              enkelt sätt och hitta bra symboler som till och med barn kan se.
              Barn är ju bra på att ta till sig nya saker. Det kan man ha med
              i det förebyggande arbetet för en bra miljö.
            </seg>
          </u>
          <u>
            <seg>
              När jag har lyssnat på Annicka Engblom tror jag att det finns
              ett stöd. Förut har jag hört Sven Gunnar Persson, och nu har jag
              alltså hört Annicka Engblom från Moderaterna säga att det nog
              inte räcker med frivillighet utan att vi behöver ha den svenska
              modellen där man går ihop både marknad och lagstiftning.
            </seg>
          </u>
          <note type="speaker">
            Anf. 127 ANNICKA ENGBLOM (m) replik:
          </note>
          <u>
            <seg>
              Fru talman! Barnaspekten är rolig. Liksom jag skällde på mina
              föräldrar när de råkade kasta papperslappen bredvid papperskorgen
              får jag också skäll av mina barn när jag råkar lägga hårdplatsförpackningen
              i fel återvinningsbehållare. Kommande generationer är väldigt
              viktiga budbärare beträffande utvecklingen av den miljöpolitik
              vi har i dag liksom av miljömässigheten och miljömedvetenheten.
            </seg>
          </u>
          <u>
            <seg>
              Vad gäller miljömärkning känner ju miljön inga politiska gränser,
              bara lösningarna runt omkring. Miljömärkningen är någonting vi
              diskuterar på alla håll och kanter. Precis som Sven Gunnar Persson
              visade tidigare är det någonting som både ni och vi kan fundera
              på så kanske vi kan fundera på det tillsammans. Men i valet mellan
              att trycka ned detta i halsen på industrin eller jobba med det
              tillsammans med den förordar jag det senare.
            </seg>
          </u>
          <note type="speaker">
            Anf. 128 CHRISTINA AXELSSON (s) replik:
          </note>
          <u>
            <seg>
              Fru talman! Jag vill börja med att tacka Annicka Engblom för
              ett inspirerande anförande. Det är viktigt att vi konsumenter
              också inser att vi kan göra något. Alla kan göra något, brukar
              jag säga. Då måste man också se över vilka möjligheter konsumenterna
              har att ta till sig det som händer, precis som Annicka Engblom
              sade. Då har vi våra konsumentorganisationer.
            </seg>
          </u>
          <u>
            <seg>
              Men konsumentorganisationerna i Sverige, med en moderatledd regering,
              lider tyvärr en tynande tillvaro. Det handlar om att konsumentorganisationer
              också måste få lite hjälp och lite resurser så att de kan vara
              med när det händer viktiga saker till exempel i EU-sammanhang.
              Man kan kanske få resan betald, få ersättning för förlorad arbetsförtjänst
              och så vidare.
            </seg>
          </u>
          <u>
            <seg>
              Tycker inte Annicka Engblom då att det vore viktigt att vi från
              riksdagen samfällt skulle kunna stötta de konsumentorganisationer
              vi har?
            </seg>
          </u>
          <note type="speaker">
            Anf. 129 ANNICKA ENGBLOM (m) replik:
          </note>
          <u>
            <seg>
              Fru talman! Tack för de uppmuntrande orden, Christina Axelsson,
              om mitt anförande! Visst är det väl viktigt, och visst har vi
              det gemensamt, att vi på alla sätt underlättar för att vi ska
              kunna göra bra miljöval. Jag måste nog säga att svensken i gemen
              har en strävan och en god inneboende känsla av att man vill göra
              gott ifrån sig, och det ska vi definitivt underlätta tillsammans.
            </seg>
          </u>
          <u>
            <seg>
              Vad gäller konsumentorganisationerna finns det ju olika forum
              för var de här frågorna kan drivas. Som jag har berättat här finns
              det även privata initiativ som egentligen inte behöver någon politisk
              styrning men politisk stöttning. Det företag som jag har pratat
              kan vi till exempel hjälpa med en miljömärkning. Det finns ju
              ett genuint miljöintresse hos det här företaget och inte bara
              kommersiella intressen.
            </seg>
          </u>
          <note type="speaker">
            Anf. 130 CHRISTINA AXELSSON (s) replik:
          </note>
          <u>
            <seg>
              Fru talman! Tack, Annicka Engblom, men du svarade inte riktigt
              på min fråga.
            </seg>
          </u>
          <u>
            <seg>
              Vad jag undrade är: Vill du slå ett slag för att konsumentorganisationerna,
              vi konsumenter tillsammans, ska kunna informera varandra och driva
              på så att det blir fler företag som arbetar med bättre förpackningar
              och annat? Vi har ju gjort det tidigare när vi till exempel tvingade
              fram icke klorblekt toapapper.
            </seg>
          </u>
          <u>
            <seg>
              Vi kan fortsätta det arbetet, men då handlar det också om att
              vi behöver stötta de konsumentorganisationer som finns. Därför
              frågar jag Annicka Engblom: Är du beredd, inom ramen för ert regeringssamarbete
              med övriga borgerliga partier, att arbeta för att konsumentorganisationerna
              ska få lite starkare muskler?
            </seg>
          </u>
          <note type="speaker">
            Anf. 131 ANNICKA ENGBLOM (m) replik:
          </note>
          <u>
            <seg>
              Fru talman! Ja, det är en väldigt bra fråga. Jag är inte insatt
              i detta, om jag nu ska försöka svepa förbi det.
            </seg>
          </u>
          <u>
            <seg>
              Jag tror att alla goda krafter behövs: att konsumentorganisationer
              tillsammans med oss politiker pratar om det, att vi pratar om
              det ute i samhället och att också näringslivet är med på tåget.
              I vilken utsträckning vem ska ta olika delar av ansvaret har jag
              inte funderat över här i dag, men låt oss fundera på det tillsammans!
            </seg>
          </u>
          <note type="speaker">
            Anf. 132 PETER RÅDBERG (mp) replik:
          </note>
          <u>
            <seg>
              Fru talman! Jag får tacka Annicka Engblom för att du lyfter fram
              väldigt intressanta delar på miljöområdet, nämligen vårt konsumtionsmönster.
              Det är helt avgörande hur vårt konsumtionsmönster ser ut, framför
              allt beträffande förpackningsindustrin.
            </seg>
          </u>
          <u>
            <seg>
              Men sedan tycker jag att du gör lite reträtt i ditt anförande
              genom att du säger att alla måste vara delaktiga och vara med.
              Det är naturligtvis riktigt, men du sätter oss politiker lite
              grann på läktaren.
            </seg>
          </u>
          <u>
            <seg>
              Min fråga är: Är du beredd att driva på för att ni moderater
              och regeringen ska använda de verktyg som vi politiker ändå har
              för att styra konsumtionsmönstret åt rätt håll?
            </seg>
          </u>
          <note type="speaker">
            Anf. 133 ANNICKA ENGBLOM (m) replik:
          </note>
          <u>
            <seg>
              Fru talman! Du får gärna, Peter Rådberg, utveckla vad det är
              du specifikt menar i det här fallet. Det finns ju en mängd olika
              styrmedel. En sådan sak har vi pratat om här, nämligen att vi
              från politiskt håll skulle kunna hjälpa till i processen med en
              trovärdig miljömärkning så att vi konsumenter kan göra riktigt
              bra val.
            </seg>
          </u>
          <u>
            <seg>
              Man kan också, som Helena Leander tog fram i sitt anförande och
              som också regeringen gör, använda skattesystemet på olika sätt
              för att ändra beteendemönster, exempelvis med koldioxidskatt.
              Man kan också ge både pisk och morötter. Miljöbilspremien har
              ju också ändrat konsumtionsmönstret vad gäller valet mellan miljö-
              eller icke miljöbil.
            </seg>
          </u>
          <u>
            <seg>
              Så visst finns det många olika instrument som vi politiker kan
              använda oss av, men jag tror att det allra viktigaste är att vi
              får med oss konsumenterna själva och deras egna inneboende drivkraft.
            </seg>
          </u>
          <note type="speaker">
            Anf. 134 PETER RÅDBERG (mp) replik:
          </note>
          <u>
            <seg>
              Fru talman! Den mest kända miljödebattören just nu, professor
              Christian Azar, säger ungefär följande: Ska man ändra vårt beteende
              så att vi går åt rätt håll när det gäller miljön är det de stora
              dragen som gäller. Då måste man bygga ut till exempel järnvägsnätet.
              Då måste man som politiker styra.
            </seg>
          </u>
          <u>
            <seg>
              Vi kan gärna källsortera och allt det här. Det tycker jag naturligtvis
              är jättebra. Jag kör själv ingen bil och så. Men om vi ska få
              någon förändring i samhället måste de som har makten, bland annat
              vi politiker här i riksdagen, faktiskt styra med de verktyg vi
              har. Du nämner själv några stycken här på skattesidan och vad
              det nu kan vara för någonting.
            </seg>
          </u>
          <u>
            <seg>
              Men om man inte gör detta utan pratar om att alla ska vara med
              och att alla ska ta sitt ansvar, ja, då står man ju där som konsument
              och har väldigt svårt att välja. Det är kanske framför allt priset
              som avgör.
            </seg>
          </u>
          <u>
            <seg>
              Då är återigen min fråga om man ska lita på professionen. Professor
              Christian Azar säger att om man ska vrida klockan åt rätt håll
              måste de som har makten också fatta rätt beslut. Därför frågar
              jag igen: Är du beredd att driva den frågan och använda de verktyg
              du har?
            </seg>
          </u>
          <note type="speaker">
            Anf. 135 ANNICKA ENGBLOM (m) replik:
          </note>
          <u>
            <seg>
              Fru talman! Här finns kanske den stora skillnaden mellan dig,
              Peter, och mig. Jag har som moderat en väldigt stor tilltro till
              människornas egna drivkrafter, inte bara att politiken ska trycka
              ned. Vi måste få en acceptans för de förslag och de lagändringar
              som ska syfta till att ändra beteendemönstret och som ska vara
              väl avvägda mot alla andra behov här i samhället också.
            </seg>
          </u>
          <u>
            <seg>
              Rätt beslut vad är rätt beslut? Är det rätt beslut att till exempel
              inte satsa på vägar utan bara satsa på järnvägar? Är det ett bra
              politiskt beslut? Det är ju stora drag, om man säger så. Nej,
              det fungerar inte därför att människor som bor i vårt avlånga
              land skulle inte klara sig i vardagen om vi bara gjorde på det
              viset.
            </seg>
          </u>
          <u>
            <seg>
              Det var en väldigt ospecifik fråga. Vad jag menar är att vi från
              politikernas sida måste underlätta för de goda drivkrafter som
              jag upplever finns hos svenska folket i miljöfrågan.
            </seg>
          </u>
          <note type="speaker">
            Anf. 136 INGEMAR VÄNERLÖV (kd):
          </note>
          <u>
            <seg>
              Fru talman! Som rubrik för mitt anförande har jag valt Behov
              av bred klimatforskning. Alltsedan den rekordmilda hösten 2006
              och FN:s klimatpanels rapporter 2007 har klimatfrågan och befarade
              klimatförändringar varit i fokus på ett ibland nästan hysteriskt
              sätt både bland politiker och andra debattörer. Domedagsprofetior
              har avlöst varandra i medier. Aningslösa journalister och politiker
              påstår ej sällan, när någon spektakulär väderhändelse ägt rum,
              att vi redan ser resultatet av klimatförändringarna, trots att
              statistiken visar att likadant väder har ägt rum förr.
            </seg>
          </u>
          <u>
            <seg>
              Enligt SMHI är klimat det genomsnittliga vädret under en 30-årsperiod.
              Det dagliga vädret bevisar därför ingenting om eventuella klimatförändringar.
              För övrigt är klimatförändringar i sig inget att hetsa upp sig
              för, eftersom de alltid har ägt rum så länge jorden funnits till.
              Vad som i det här fallet är intressant är om vi kan befara en
              rent antropogen klimatförändring, alltså förorsakad av människan
              själv.
            </seg>
          </u>
          <u>
            <seg>
              Tvivelsutan har vi haft en global uppvärmning under senare årtionden.
              Den så gott som allmänt förhärskande teorin är att detta beror
              på att våra ökande koldioxidutsläpp utgör en förstärkt växthuseffekt
              som därmed verkar uppvärmande på jorden. I debatten hörs ofta
              att koldioxidhalten i atmosfären ökat med 30 procent, vilket givetvis
              är ett anmärkningsvärt värde. Dock är andelen koldioxid i atmosfären
              mycket låg. Länge har den legat på 0,3 promille. Nu är den efter
              nämnda ökning snart uppe i 0,4 promille. Andelen koldioxid i atmosfären
              har alltså gått upp en tiondels promille.
            </seg>
          </u>
          <u>
            <seg>
              Det ter sig svårförklarligt att denna tiondels promille skulle
              vara orsak till nutidens alla klimatlarm såsom tinande tundra,
              smältande glaciärer, utrotningshotade isbjörnar etcetera. Vidare
              är det svårt att tro att koldioxiden i sig skulle vara speciellt
              värmehöjande, särskilt om man beaktar det faktum att på planeten
              Mars är det 20 gånger mer koldioxid per kubikmeter atmosfär än
              på jorden, och där ligger temperaturen på 50 minusgrader.
            </seg>
          </u>
          <u>
            <seg>
              Sveriges Radio belyste klimatfrågan i en serie vetenskapsprogram
              i somras. Där framkom det att den globala uppvärmningen nu faktiskt
              avstannat, och sedan 2005 sker en avkylning. Detta är det dock
              tyst om i klimatdebatten, eftersom det inte riktigt stämmer med
              koldioxidteorin. Jordens invånare har aldrig släppt ut så mycket
              koldioxid som nu, och så blir det plötsligt kallare. Under de
              senaste tio åren har den globala medeltemperaturen inte ökat.
              Om trenden för årets första månader håller i sig kommer den globala
              medeltemperaturen för 2008 att hamna ungefär 0,2 grader lägre
              än för 2007 och 2008 bli det kallaste året sedan 1996.
            </seg>
          </u>
          <u>
            <seg>
              Mot bakgrund av nuvarande avkylning är det intressant att satellitmätningar
              visar att det inte i första hand är en av människan förstärkt
              växthuseffekt som ökat på energimängden i jordens klimatsystem
              under de senaste årtiondena. Det är i stället en kraftig ökning
              av solinstrålning, vilket inte finns med i klimatmodellerna, uppgavs
              det i ett av radioprogrammen. Modellerna säger att växthusgaserna
              mer eller mindre ensamma stått för temperaturökningen när gaserna
              i själva verket fått hjälp av ökad instrålning. Koldioxidens temperaturhöjande
              effekt övervärderas i klimatmodellerna, vilka ger en alltför förenklad
              bild av solen och dess inverkan.
            </seg>
          </u>
          <u>
            <seg>
              Detta finns redovisat i FN:s klimatpanels senaste rapport. Däremot
              nämns det inte i rapportens sammanfattning, som presenterades
              för beslutsfattare och medier. Förklaringen till det, uppgavs
              det i radioprogrammet, var att i sammanfattningen bör det bara
              stå sådant som vi kan förstå och förklara, och vi vet ju inte
              varför instrålningen ökat eller hur länge ökningen varar, uppgavs
              det.
            </seg>
          </u>
          <u>
            <seg>
              De senaste 25 åren har koldioxiden varit den förhärskande teorin
              för att förklara all klimatvariation. Men historiskt sett råder
              det inga tvivel om solens betydelse. När solen är mer aktiv blir
              det varmare på jorden och tvärtom. För mer än 300 år sedan var
              solen till exempel inte så aktiv. Då hade vi vad som populärt
              brukar kallas lilla istiden, och det var kallt på många platser.
              För tusen år sedan, däremot, var solen lika aktiv som i dag, och
              då var det varmt. Vikingarna kunde då kartlägga Grönland, för
              stränderna i norr var inte istäckta. Solens aktivitet har fördubblats
              under de senaste hundra åren, och det är det som i huvudsak har
              lett till 1900-talets uppvärmning.
            </seg>
          </u>
          <u>
            <seg>
              Det finns således många frågetecken när det gäller den allmänt
              erkända koldioxidteorin som praktiskt taget enda förklaring till
              den globala uppvärmningen. Det finns åtskilliga seriösa klimatforskare
              som är av annan åsikt, men eftersom deras uppfattningar inte är
              medialt eller politiskt korrekta har de svårt att kunna bedriva
              forskning och presentera resultat.
            </seg>
          </u>
          <u>
            <seg>
              Fru talman! Vi behöver få en bred klimatforskning som tar till
              vara nya infallsvinklar i förståelsen av vårt klimat och dess
              förändringar. Det är inte acceptabelt att en forskare, för att
              få resurser till sin forskning, bör bekänna sig till en viss skola.
              Sådant för aldrig forskning i vidare bemärkelse framåt. Stora
              och viktiga beslut i klimatfrågor måste bygga på relevanta fakta.
              Därför är det nödvändigt för beslutsfattare att se till att även
              forskare med lite annorlunda teorier får möjlighet att bedriva
              forskning.
            </seg>
          </u>
          <note type="speaker">
            Anf. 137 CHRISTINA AXELSSON (s) replik:
          </note>
          <u>
            <seg>
              Fru talman! Ingemar Vänerlöv och jag sitter i samma utskott,
              trafikutskottet. Jag är tacksam över att han tagit chansen att
              tala under rubriken Miljö.
            </seg>
          </u>
          <u>
            <seg>
              Tyvärr var Ingemar Vänerlöv inte närvarande när jag höll mitt
              anförande. Med tanke på temat i hans anförande tänkte jag ändå
              fråga om det finns forskningsresultat som visar att det är bättre
              för klimatet att satsa mer på vägar än på järnvägar, såsom nu
              sker i den infrastrukturproposition som Ingemar Vänerlövs parti
              står bakom.
            </seg>
          </u>
          <u>
            <seg>
              Är det på grund av forskningsresultat som man drar in anslaget
              till rullande materiel vid regional spårtrafik?
            </seg>
          </u>
          <note type="speaker">
            Anf. 138 INGEMAR VÄNERLÖV (kd) replik:
          </note>
          <u>
            <seg>
              Fru talman! Nu förstod jag kanske inte riktigt vad det hade med
              mitt anförande att göra. Jag hann inte säga att jag naturligtvis
              menar att vi ska göra allt vi kan för att minska utsläppen. Det
              måste vi göra.
            </seg>
          </u>
          <u>
            <seg>
              Samtidigt är jag långt ifrån säker på att det är koldioxidteorin
              som är den allenarådande förklaringen till att vi fått en global
              uppvärmning. Jag anser det vara ökad solinstrålning som ger den
              största effekten.
            </seg>
          </u>
          <u>
            <seg>
              Kan Christina Axelsson ta frågan en gång till så att jag kopplar
              rätt?
            </seg>
          </u>
          <note type="speaker">
            Anf. 139 CHRISTINA AXELSSON (s) replik:
          </note>
          <u>
            <seg>
              Fru talman! Att minska utsläppen är det vi diskuterar när vi
              vill ha mer persontrafik och mer godstrafik på spår. Men det fungerar
              inte om man i stället satsar mer pengar på att bygga vägar. Jag
              har aldrig hört någon forskare säga att utsläppen därigenom skulle
              minska.
            </seg>
          </u>
          <u>
            <seg>
              Med tanke på Ingemar Vänerlövs engagemang för forskning undrar
              jag hur man kan lägga fram en sådan proposition som man nu lagt
              fram. Och vad är det för forskning som säger att om man drar in
              anslaget till rullande materiel vid regional spårtrafik får man
              mindre utsläpp? Jag bara undrar.
            </seg>
          </u>
          <note type="speaker">
            Anf. 140 INGEMAR VÄNERLÖV (kd) replik:
          </note>
          <u>
            <seg>
              Fru talman! Nu hade ju regeringen en väldig börda att ta hand
              om eftersom den tidigare regeringen satsat alldeles för lite på
              underhåll av vägar och järnvägar.
            </seg>
          </u>
          <u>
            <seg>
              Jag hörde en del av Christina Axelssons anförande på intern-tv.
              Hon tog upp sjöfarten. Om vi ska minska utsläppen är sjöfartstransporter
              det viktigaste. Därefter kommer järnvägar och vägar.
            </seg>
          </u>
          <u>
            <seg>
              Vi måste ha vägar. Vi måste bygga ut vägarna. Problemet i dag
              är bilarnas bränsle. Jag tror inte att någon är motståndare till
              bilar. Däremot är bränslet ett problem. Så småningom kommer vi
              att ställa om mer och mer till alternativa bränslen för all trafik.
              Då kommer det hela att hamna i ett annat läge.
            </seg>
          </u>
          <note type="speaker">
            Anf. 141 JAN LINDHOLM (mp) replik:
          </note>
          <u>
            <seg>
              Fru talman! Ingemar Vänerlöv började med att säga att han tyckte
              att det inte kan vara rimligt att en höjning med 1 promille av
              koldioxidhalten i atmosfären skulle ha så stor betydelse. En sänkning
              med 1 promille innebär istid. Vid istiderna har atmosfären 180
              ppm, vilket upprepats sex gånger geologiskt, alltså de senaste
              sex istiderna. I mellanistiden den som vi lever i nu har man normalt
              280. I dag är den siffran 387. Nu har vi alltså en större skillnad
              åt andra hållet än den som råder mellan mellanistider och istider.
            </seg>
          </u>
          <u>
            <seg>
              Att säga att det väl inte kan ha så stor betydelse visar att
              Ingemar Vänerlöv inte riktigt tänkt igenom frågan. Höjningen har
              naturligtvis en enorm betydelse för klimatet.
            </seg>
          </u>
          <note type="speaker">
            Anf. 142 INGEMAR VÄNERLÖV (kd) replik:
          </note>
          <u>
            <seg>
              Fru talman! Jag vet inte om du hörde exakt vad jag sade. Det
              handlar om en tiondels promille, en ökning från 0,3 promille till
              0,4 promille. En ökning från 300 ppm till 400 ppm är detsamma
              som från 0,3 promille till 0,4 promille.
            </seg>
          </u>
          <u>
            <seg>
              Jag är lite tveksam till att just en tiondels promilles höjning
              skulle kunna vara anledningen till alla dessa klimatlarm vi har
              hört nu med smältande isar, tinande tundra, utrotningshotade isbjörnar
              och så vidare. Jag har svårt att tro det. Jag tror att det är
              kraftigt ökad solinstrålning under de senaste årtiondena som är
              den största anledningen.
            </seg>
          </u>
          <note type="speaker">
            Anf. 143 JAN LINDHOLM (mp) replik:
          </note>
          <u>
            <seg>
              Fru talman! Det kanske är dumt att vi bråkar om siffrorna, men
              vi tar det i ppm i stället: 180 ppm istid, 280 ppm mellanistid,
              387 ppm nu. Skillnaden mellan istid och mellanistid är mindre
              än skillnaden mellan mellanistid och dagens läge. Oavsett om det
              är 0,1 eller 1 eller vad det är så är skillnaden större mellan
              mellanistiden och läget vi i dag befinner oss i. Att temperaturskillnaden
              inte har blivit så stor beror på att det tar tid för temperaturen
              att förändra sig. Vi har förändrat atmosfären med en blinkning,
              oerhört snabbt. Det har normalt tagit 1 000 år mellan de tidigare
              perioderna när det här har skett. Det har nu skett på mindre än
              100 år.
            </seg>
          </u>
          <u>
            <seg>
              Men vi lämnar detta nu. Jag undrar, eftersom du i ditt anförande
              pratade om forskning, om du menar att du vill att forskning ska
              vara politiskt styrd. Om forskning får vara vetenskapligt styrd
              sker den enligt IPCC:s prognoser.
            </seg>
          </u>
          <note type="speaker">
            Anf. 144 INGEMAR VÄNERLÖV (kd) replik:
          </note>
          <u>
            <seg>
              Fru talman! Självfallet ska forskning vara vetenskapligt styrd,
              absolut. Det är ingen tvekan om det.
            </seg>
          </u>
          <u>
            <seg>
              Okej, vi befinner oss mellan två istider och så vidare. Det har
              varit enighet bland forskarna i väldigt många år om att istider
              kommer och går. Trots ökade koldioxidutsläpp sker faktiskt just
              nu en avkylning av vårt jordklot. Under 2000-talet har temperaturen
              inte ökat speciellt.
            </seg>
          </u>
          <note type="speaker">
            Anf. 145 SINIKKA BOHLIN (s):
          </note>
          <u>
            <seg>
              Fru talman! Jag tror att jag vänder mig till Sven Gunnar Persson,
              som är utskottets talesman för regeringen här. Jag skulle vilja
              be att få tacka Sven Gunnar Persson för ödmjukhet i miljöfrågorna
              när han säger att det finns en långsiktighet, speciellt som jag
              pratar om Östersjön. Vi bär också en gemensam skuld, och jag tror
              att man måste vara långsiktig i den här frågan om vår generation
              ska klara av att betala den skuld som vi har skapat i Östersjön.
            </seg>
          </u>
          <u>
            <seg>
              Jag förstår naturligtvis att regeringen är stolt över sin miljöpolitik.
              Annars vore det konstigt. Men man kanske också skulle vara lite
              ödmjuk när man tittar på de barometrar som kommer från till exempel
              Världsnaturfonden och Naturskyddsföreningen. Där ligger man inte
              så bra till. Det är naturligtvis inte bara denna regerings fel,
              utan det är de gamla skulderna som vi har.
            </seg>
          </u>
          <u>
            <seg>
              Vi har inte regeringens kunskap om hur bra den egentligen är.
              Vi väntar på alla propositioner. Jag har roat mig med att läsa
              de tal och artiklar som miljöministern har skrivit och försökt
              hitta miljöpolitiken där. Men den är lite svår att hitta den vägen.
            </seg>
          </u>
          <u>
            <seg>
              Eftersom vi vet vad vi ska göra är det som jag kanske är mest
              oroad över var regeringen har tänkt göra det. Jag vet inte riktigt.
              Är det hemma i Sverige? Är det någon annanstans? Eller är det
              kanske, som någon sade, marknadskrafterna som klarar av det här?
            </seg>
          </u>
          <u>
            <seg>
              De utvärderingar som görs runt Östersjön av miljöarbetet visar
              att Sverige och Tyskland fortfarande är de länder som har mest
              utsläpp av kväve från till exempel jordbruket. Det kanske inte
              bara räcker, som miljöministern har skrivit, att regeringen och
              LRF ska rädda Östersjön. Jag tror inte att de åtgärderna räcker.
            </seg>
          </u>
          <u>
            <seg>
              Jag är lite oroad över trenden att göra om alla miljömålen. Vi
              vet vad vi behöver göra, och det är ett väldigt bra instrument
              för politikerna att följa: De beslut som vi har tagit, är de rätt
              eller fel?
            </seg>
          </u>
          <u>
            <seg>
              Vad jag också saknar i Östersjösamarbetet är ledarskap. Vi har
              Östersjörådet, där statsministrarna sitter, och jag skulle gärna
              se att någon statsminister, gärna Sveriges, skulle vara den som
              ledde arbetet vidare.
            </seg>
          </u>
          <u>
            <seg>
              Det som är intressant när man pratar om Östersjön är oftast själva
              havet. Men Sidas Östersjöenhet har gjort en ganska rolig bok som
              heter En Östersjö tre framtider . Det är tre tänkbara framtidsbilder
              för Östersjöområdet år 2048. Det som vi beslutar i år ska vi få
              resultatet av om 40 år. I det gröna alternativet, naturligtvis
              den bästa av världar, står det: Det var sista chansen att rädda
              Östersjön alltså i år. Och länderna tog den. Alternativet hade
              varit ett dött, slemmigt innanhav. Idag talar omvärlden om den
              särskilda Östersjöanda The Baltic Spirit, som blivit områdets
              signum.
            </seg>
          </u>
          <u>
            <seg>
              Dit vill alla. Men frågan är om vi klarar av det med de åtgärder
              som finns framme i dag.
            </seg>
          </u>
          <u>
            <seg>
              Jag har också ställt en fråga till regeringen, och jag har motionerat.
              Jag skulle här i kammaren vilja se en skrivelse om Östersjösamarbetet,
              eftersom det inte enbart handlar om miljöfrågor utan om mycket
              annat också. Men jag har fått ett negativt svar. Det är lite tråkigt,
              eftersom alla andra nordiska länder har en speciell Östersjöskrivelse
              och det debatteras, till och med i Norge, som inte är en Östersjöstat.
            </seg>
          </u>
          <u>
            <seg>
              Jag hoppas att regeringen kommer att läsa lite mer noga vad jag
              menar med det här. Vi skulle kunna ha en debatt i kammaren som,
              liksom Sidas Östersjöenhet, tog upp olika frågor: Ryssland, energi,
              miljö, demografi, utbildning, innovation och till och med Nordostpassagen.
            </seg>
          </u>
          <u>
            <seg>
              Eftersom jag skulle vilja ha en rejäl debatt om hela Östersjöområdet
              ska jag avsluta med ett avsnitt från den här fina skriften, eftersom
              vi är på väg över till en försvars- och säkerhetspolitisk diskussion.
              Man pratar om fredens hav, som om 40 år inte längre är fredens
              hav. Det är en kamp om resurser, om vatten, om mat, om mineraler
              och om energi.
            </seg>
          </u>
          <u>
            <seg>
              Att säkra sina gränser kostar på. Det har inte gått att genomföra
              de storslagna planerna på nya effektiva transportstråk där flera
              länder samarbetar, eftersom länderna prioriterar försörjning och
              försvar. Klimatförändringarna har visserligen öppnat Nordostpassagen,
              farleden genom Norra ishavet som tidigare har varit blockerad
              av packis. Nu är det istället säkerhetspolitiska skäl som stänger
              porten.
            </seg>
          </u>
          <u>
            <seg>
              Fru talman! Med det lämnar jag över till försvars- och säkerhetspolitiken.
            </seg>
          </u>
          <note>
            (Applåder)
          </note>
          <note type="speaker">
            Anf. 146 JAN LINDHOLM (mp) replik:
          </note>
          <u>
            <seg>
              Fru talman! Om jag inte visste det hörs det på brytningen att
              Sinikka Bohlin har finskt påbrå. Jag tror mig veta att halva ditt
              hjärta klappar för andra sidan Östersjön.
            </seg>
          </u>
          <u>
            <seg>
              Jag vet att Finland ligger långt före oss när det gäller utsläpp
              från privata småbåtar och båtar i vatten över huvud taget och
              att man där har byggt upp infrastruktur i hamnar för att kunna
              ta hand om avfall från småbåtar. Man har väldigt stränga bestämmelser
              för det. Vad jag har kunnat se har inte den svenska regeringen
              hakat på och arbetat för samma krav i Sverige.
            </seg>
          </u>
          <u>
            <seg>
              Min enkla fråga till Sinikka är: Kommer vi att få se någon ordning,
              så att vi får finska regler i Sverige för småbåtar efter nästa
              val?
            </seg>
          </u>
          <note type="speaker">
            Anf. 147 SINIKKA BOHLIN (s) replik:
          </note>
          <u>
            <seg>
              Fru talman! Jag tror att både Åland och Finland ja, Åland är
              ju en del av Finland har varit före oss i många frågor vad gäller
              trafiken på sjön, eftersom man är väldigt beroende av ett rent
              hav, till exempel i Ålands skärgård. Det handlar om småbåtar,
              men också mindre avlopp. Man är väldigt rädd om det vatten man
              har.
            </seg>
          </u>
          <u>
            <seg>
              Vi har diskuterat detta i Östersjösammanhanget, och vi hoppas
              att Sverige kan fatta beslutet att följa Finlands exempel. Allt
              som släpps ut i havet bidrar till att havet blir smutsigare.
            </seg>
          </u>
          <note type="speaker">
            Anf. 148 SVEN GUNNAR PERSSON (kd) replik:
          </note>
          <u>
            <seg>
              Fru talman! Tack för ditt inlägg, Sinikka. Jag saknar dig i miljö-
              och jordbruksutskottet. Vi hade många trevliga diskussioner och
              debatter och även ett bra kamratskap. Du behövde lite vägledning
              för att hitta regeringens havsmiljöpolitik. Jag kan kanske ge
              några läsanvisningar.
            </seg>
          </u>
          <u>
            <seg>
              I den budget som nu läggs fram finns tillsammans med tidigare
              budget över 1 miljard till havsmiljösatsningarna. Det ställer
              ni er bakom i er motion. Det går bra att ta del av dem där.
            </seg>
          </u>
          <u>
            <seg>
              Där står till exempel om vikten av att implementera Baltic Sea
              Action Plan. Det handlar om inrättande av ett havsmiljöinstitut
              och sektorsövergripande ansatser. Det finns en statssekreterargrupp
              som leder arbetet för att ta ett gemensamt grepp om havsmiljö.
            </seg>
          </u>
          <u>
            <seg>
              Mer måste naturligtvis göras i frågan. Jag är väldigt ödmjuk
              i frågan. Vi måste hjälpas åt och göra rejäla satsningar på havsmiljön.
              Jag håller med om det.
            </seg>
          </u>
          <note type="speaker">
            Anf. 149 SINIKKA BOHLIN (s) replik:
          </note>
          <u>
            <seg>
              Fru talman! Jag saknar i första hand en helhetspolitik. Vi pratar
              väldigt mycket om havsmiljön. Det är naturligtvis viktigt. Det
              är vad som binder ihop våra länder. Men det finns något som oroar
              mig lite.
            </seg>
          </u>
          <u>
            <seg>
              Vi som arbetar med Östersjöparlamentariska konferensen har observatörer
              i Helcom som hela tiden följer implementeringsgruppen. Det som
              oroar oss väldigt mycket är att vi får signaler att man redan
              nu håller på att tolka beslutet från Krakow. Vi tycker alla att
              det är ett steg, men det är inte tillräckligt mycket.
            </seg>
          </u>
          <u>
            <seg>
              Vad gör vi om det redan håller på att krackelerar på hanteringsstadiet?
              Min fråga är: Finns det en plan B? Vad gör vi om det inte blir
              någonting av implementeringen av Krakowbeslutet?
            </seg>
          </u>
          <note type="speaker">
            Anf. 150 SVEN GUNNAR PERSSON (kd) replik:
          </note>
          <u>
            <seg>
              Fru talman! Jag håller naturligtvis med Sinikka om att det är
              jätteviktigt att implementeringen verkligen genomförs. Vi ska
              lägga all kraft på att så ska ske.
            </seg>
          </u>
          <u>
            <seg>
              När det gäller Östersjöarbetet och havsmiljöarbetet kommer det
              en havsmiljöproposition. Jag hoppas att du ska bli glad och nöjd
              över innehållet.
            </seg>
          </u>
          <u>
            <seg>
              Inför EU-ordförandeskapet driver Sverige också frågan om Östersjöstrategin.
              De svenska ståndpunkterna och positionerna i arbetet ska i det
              perspektivet göras över blockgränserna. EU-ordförandeskapet är
              inte bara något för den sittande regeringen utan ett gemensamt
              ansvarstagande.
            </seg>
          </u>
          <u>
            <seg>
              Jag hoppas verkligen att du och andra mycket kunniga på området
              kan vara med och ge bra input.
            </seg>
          </u>
          <note type="speaker">
            Anf. 151 SINIKKA BOHLIN (s) replik:
          </note>
          <u>
            <seg>
              Fru talman! EU:s Östersjöstrategi handlar om mycket mer än miljö.
              Det ska egentligen bara vara 15 sidor. Jag är rädd för att man
              tror att EU:s Östersjöstrategi ska rädda Östersjön. Det är mycket
              mer än miljö.
            </seg>
          </u>
          <u>
            <seg>
              Om vi ser att vi inte klarar av implementeringen av Krakowbeslutet
              är det väldigt bra att EU öppnar ögonen och ett fönster mot Östersjön.
              Vi ska noga följa den diskussionen. Men det kommer aldrig att
              ersätta det jobb som vi själva måste göra.
            </seg>
          </u>
          <u>
            <seg>
              Jag hoppas att ingen tror att det till exempel ska ersätta Helcoms
              planering för Östersjön.
            </seg>
          </u>
          <u>
            <seg>
              Försvars- och säkerhetspolitik
            </seg>
          </u>
          <note type="speaker">
            Anf. 152 ANDERS KARLSSON (s):
          </note>
          <u>
            <seg>
              Fru talman! Kriget i Georgien, IT-attacken mot Estland, utvecklingen
              av krigen i Afghanistan och Irak är alla händelser som präglar
              oss och måste återspeglas i den svenska försvarsplaneringen. Oavsett
              om framtida hot mot Sverige eller vårt närområde sker elektroniskt
              eller militärt är det just ett robust samhälle som klarar alla
              tänkbara former av kriser. Den breda synen på säkerhet ska därför
              även fortsättningsvis genomsyra vårt arbete. Samtidigt måste vi
              fortsätta att bli bättre på att hantera och åtgärda de kriser
              som trots allt uppstår.
            </seg>
          </u>
          <u>
            <seg>
              Det är en politik för säkerhet som berör många fler politikområden
              än försvars- och utrikespolitiken, som traditionellt sett varit
              ensamt dominerande. Nu omfattas till exempel även bistånds-, kriminal-,
              miljö-, social- och näringspolitiken i en modern politik för säkerhet.
              Detta breda synsätt bör vila på en säkerhetsbalk som liksom miljöbalken
              skapar en sammanhållen lagstiftning för att täppa till hål, klargöra
              ansvar, förhindra dubbelarbete och tvinga fram samarbete mellan
              stuprören.
            </seg>
          </u>
          <u>
            <seg>
              Fru talman! Sverige är militärt alliansfritt. Det hindrar oss
              inte att vara en aktiv internationell part. Vi socialdemokrater
              ser gärna ett fördjupat nordiskt försvarsarbete. Där det ger oss
              ett mervärde bör vi utveckla ett närmare samarbete.
            </seg>
          </u>
          <u>
            <seg>
              När vi deltar i internationella insatser bidrar vi inte bara
              till andras säkerhet och utveckling utan ökar även vår egen säkerhet
              genom att vi förhindrar att konflikter sprids. Samtidigt får Försvarsmakten
              ovärderlig praktisk erfarenhet.
            </seg>
          </u>
          <u>
            <seg>
              Mot bakgrund av den ansträngda ekonomiska situationen för Försvarsmakten
              anser vi socialdemokrater att det är rimligt att Sverige långsiktigt
              bibehåller dagens ambitionsnivå för internationella insatser.
              Sverige bör bidra med färre men längre internationella insatser.
              Det ökar vår möjlighet att göra en verklig skillnad. Vidare underlättar
              det för Försvarsmaktens planering.
            </seg>
          </u>
          <u>
            <seg>
              Vi ifrågasätter det hållbara i regeringens ambitionsökning på
              det fredsfrämjande området. Det ställer orimliga krav på Försvarsmakten
              som i dag ska spara kraftfullt på materiel. För att skapa utrymme
              för den viktiga omställningsprocessen och komma till rätta med
              det ekonomiska underskottet menar vi att det är motiverat att
              tillfälligt minska den internationella närvaron.
            </seg>
          </u>
          <u>
            <seg>
              Vi vill inte att Sverige ställer upp som ramnation för den nordiska
              stridsgruppen 2011, och vi vill avsluta det militära engagemanget
              i Kosovo men fortsätta vårt civila engagemang.
            </seg>
          </u>
          <u>
            <seg>
              Vi socialdemokrater vill fortsätta det omställningsarbete som
              angavs i försvarsbeslutet 2004 från ett förrådsställt invasionsförsvar
              till ett användbart, snabbt och rörligt militärt försvar. På sikt
              menar vi att omställningen medger en anslagsbesparing. Men för
              att komma dit krävs samtidigt satsningar. Förvarsmaktens förmågor
              måste ständigt förnyas och utvecklas.
            </seg>
          </u>
          <u>
            <seg>
              Fungerande helikopterresurser, kvalificerad sjukvårdskedja och
              lättare amfibisk förmåga i hamn- och storstadsmiljö är några viktiga
              exempel på detta. Att fortsätta utvecklingen av dessa förmågor
              är särskilt viktigt för att Försvarsmakten bättre ska kunna möta
              en mer mångfasetterad hotbild.
            </seg>
          </u>
          <u>
            <seg>
              Fru talman! Vi socialdemokrater vägleds av tre saker i vår syn
              på Försvarsmakten. Vi ska ha en modern försvarsmakt. Den ska vara
              effektiv, och den ska vara folkligt förankrad. Låt mig utveckla
              detta kort.
            </seg>
          </u>
          <u>
            <seg>
              Det moderna försvaret syftar på den fortsatta omställningen till
              ett gripbart insatsförsvar. Det kräver ett bra utbildningssystem
              där värnpliktiga känner att de får en meningsfull utbildning och
              rätt övning.
            </seg>
          </u>
          <u>
            <seg>
              Ett modernt försvar innebär att vi bidrar till internationell
              fred och säkerhet. Internationell solidaritet har alltid varit
              viktig för Socialdemokraterna. Det kan ske med militära resurser
              för att skapa stabilitet och säkerhet. Men lika viktigt, och när
              situationen stabiliserats ännu viktigare, är civilt stöd till
              exempelvis polis, domstolsväsende och inte minst utbildningsväsende.
            </seg>
          </u>
          <u>
            <seg>
              Flexibel och funktionella försvarsmateriel är en grundbult i
              ett modernt försvar. Vi menar dessutom att en inhemsk försvarsindustri
              både bidrar till Sveriges oberoende och gagnar Sverige som industrination.
            </seg>
          </u>
          <u>
            <seg>
              Vi socialdemokrater vill ha ett effektivt försvar och är övertygade
              om att det går att minska försvarsbyråkratin. Genom rationaliseringar
              och effektiviseringar kan vi frigöra medel för att bygga det nya,
              moderna försvaret.
            </seg>
          </u>
          <u>
            <seg>
              Vi vill bland annat se en mer samordnad logistikprocess där industrin
              kan vara med och ta ett ökat ansvar. Vi vill se en rationellare
              statlig fastighetshantering. Vi tror också att vissa civila uppgifter
              kan överföras till civila myndigheter så att Försvarsmakten kan
              koncentrera sig på det man är bäst på.
            </seg>
          </u>
          <u>
            <seg>
              Vi socialdemokrater är övertygade om att ett folkligt förankrat
              försvar är grunden för långsiktighet. Vi tror inte på en yrkesarmé
              och inte heller på en försvarsmakt vars huvuduppgift är att vara
              en expeditionsstyrka. Vi vill ha någon form pliktlag kvar. Vi
              ser större värnpliktskullar än i dag framför oss. Det handlar
              då om en kortare värnplikt, tre fyra månader, och därefter följer
              vidare utbildning för insatsförbanden och rekrytering till hemvärnet
              och de framtida nationella styrkorna.
            </seg>
          </u>
          <u>
            <seg>
              En sådan modell förstärker försvarets folkförankring, ökar flexibiliteten,
              breddar kompetensbasen inom Försvarsmakten samt ökar möjligheten
              att upprätthålla förmågor och nå uthållighet i insatserna.
            </seg>
          </u>
          <u>
            <seg>
              Vi socialdemokrater vill se ett modernt, effektivt och folkligt
              förankrat försvar.
            </seg>
          </u>
          <u>
            <seg>
              Fru talman! Till sist kan vi konstatera att den borgerliga regeringen
              brutit den historiska traditionen med blocköverskridande lösningar
              på försvarsområdet. Det beklagar vi.
            </seg>
          </u>
          <u>
            <seg>
              Försvarsmakten kommer även fortsättningsvis att hamna i ekonomiska
              och organisatoriska problem så länge Försvarsdepartementet sätter
              dagordningen varje morgon.
            </seg>
          </u>
          <u>
            <seg>
              Vi är övertygade om att Sverige, i enlighet med den svenska tradition
              som gällt tidigare, tjänar på långsiktiga försvarspolitiska lösningar
              med blocköverskridande överenskommelser.
            </seg>
          </u>
          <note>
            I detta anförande instämde Inger Jarl Beck (s).
          </note>
          <note type="speaker">
            Anf. 153 FREDRICK FEDERLEY (c) replik:
          </note>
          <u>
            <seg>
              Fru talman! Det var med stort intresse som jag följde Anders
              Karlssons resonemang om det svenska försvarets insatser internationellt,
              det breda samarbetet och ett närmande till våra nordiska grannländer.
              För mig som enskild ledamot kommer frågan om ett Natomedlemskap
              upp.
            </seg>
          </u>
          <u>
            <seg>
              I sitt anförande pratade Anders Karlsson sig varm för ett upprätthållande
              av den så kallade alliansfriheten, om den nu verkligen finns eller
              någonsin har funnits. Hur ska Anders Karlsson och Socialdemokraterna
              kunna samarbeta med Finland, som för en pågående diskussion om
              ett Natomedlemskap, Danmark som har ett Natomedlemskap som är
              viktigt för deras försvarsinsatser, och Norge? Dessutom pratar
              man om ett allt större samarbete i Europa där Natosamarbetet kommer
              allt närmare.
            </seg>
          </u>
          <u>
            <seg>
              Ovanpå detta kommer också internationella insatser där jag, precis
              som Anders Karlsson, tycker att Sverige bör vara oerhört aktivt.
              Hur ska vi kunna göra detta fullt ut utan ett medlemskap i Nato?
              I de internationella insatserna lyder vi ofta Natobefäl eftersom
              det är den mest effektiva organisationen. Varför ska vi inte också
              ha inflytande i den organisationen?
            </seg>
          </u>
          <note type="speaker">
            Anf. 154 ANDERS KARLSSON (s) replik:
          </note>
          <u>
            <seg>
              Fru talman! Det finns egentligen bara ett parti i Sveriges riksdag
              som tycker att vi ska ha ett Natomedlemskap, Fredrick Federley.
              Det andra blir faktiskt Fredrick Federleys om han nu tycker att
              vi ska vara medlemmar i Nato. Det är egentligen bara Folkpartiet
              som har sagt det. Ingen annan tycker det. Vi tycker inte heller
              det. Men därmed inte sagt att man för den sakens skull inte kan
              utveckla samarbetet på försvarsområdet mellan de nordiska länderna.
              Det kan vara i form av plattformar till olika vapensystem till
              exempel. Det är inte samma sak som att gå in i en allians med
              olika länder i ett försvarssamarbete. Det handlar om att kunna
              utveckla och utöka den kompetens som finns inte minst på försvarsindustriområdet.
              Det handlar också om att vi kan ha gemensamma plattformar för
              de olika system som de olika försvarsgrupperna har. Vi säger klart
              nej till ett Natomedlemskap.
            </seg>
          </u>
          <note type="speaker">
            Anf. 155 FREDRICK FEDERLEY (c) replik:
          </note>
          <u>
            <seg>
              Fru talman! Tidigare i debatter om alliansfrihet har man hävdat
              att det har funnits två block som stått mot varandra, och Sverige
              ville hålla sig neutralt mellan dem. I dag ser verkligheten annorlunda
              ut. I dag finns det en diskussion om demokratier ska hjälpa och
              stödja varandra eller om vi ska hålla oss neutrala mellan demokratier
              och diktaturer. För mig som enskild ledamot finns det inget som
              säger att vi ska hålla oss neutrala eller vända oss från våra
              vänner i Europa eller i den nordatlantiska försvarsunionen.
            </seg>
          </u>
          <u>
            <seg>
              Anders Karlsson och Socialdemokraterna försöker lägga ut dimridåer
              för medborgarna och väljarna genom att i alla lägen ligga med
              Nato men inte vilja ta det fulla ansvaret och bära politiskt inflytande
              i organisationen eller gifta sig fullt ut. Man är beredd att utveckla
              försvarssamarbetet i alla delar, det internationella samarbetet
              och samarbetet med andra Natomedlemsländers försvar, men man vill
              inte ha ett politiskt inflytande. Är inte detta oerhört märkligt?
            </seg>
          </u>
          <note type="speaker">
            Anf. 156 ANDERS KARLSSON (s) replik:
          </note>
          <u>
            <seg>
              Fru talman! Nej, det är inte alls märkligt. Vi deltar i gemensamma
              FN-ledda operationer där det kan vara ett Natoland som är ansvarigt
              för styrkan som är där. Det kan också vara ett nordiskt land som
              är ansvarigt. Vi ansvarade för NBG-styrkan 2007 eller 2008 för
              att göra en snabbinsats där andra länder deltog. Om vi är med
              i en utlandsledd mission kan det på samma sätt vara en Natoledd
              mission, men det är på ett FN-mandat där vi deltar som svensk
              nation för att skapa solidaritet och säkerhet i de områden där
              vi befinner oss. Det är långt ifrån ett medlemskap i Nato som
              är en militär allians. Det är ett jättestort steg mellan det och
              att delta för att skapa fred och säkerhet i världen.
            </seg>
          </u>
          <note type="speaker">
            Anf. 157 GÖRAN PETTERSSON (m) replik:
          </note>
          <u>
            <seg>
              Fru talman! Det var många fina ord i Anders Karlssons anförande.
              Det skulle vara en modern, effektiv och folkligt förankrad försvarsmakt.
              Jag undrar vad Anders Karlsson tycker om den försvarsmakt som
              Socialdemokraterna lämnade över till alliansregeringen när man
              blev bortröstad från majoriteten.
            </seg>
          </u>
          <u>
            <seg>
              Jag skulle också vilja höra om Anders Karlsson, med den säkerhetspolitiska
              inriktning som han framför, kan utveckla vilken ekonomisk nivå
              som krävs för att man ska ha en allsidig, självständig försvarsförmåga
              som gör att man trovärdigt kan hålla fast vid den säkerhetspolitik
              som Anders Karlsson ganska bestämt hävdar ska vara, vad jag tolkar,
              för evigt.
            </seg>
          </u>
          <note type="speaker">
            Anf. 158 ANDERS KARLSSON (s) replik:
          </note>
          <u>
            <seg>
              Fru talman! Tack, Göran Pettersson, för att du berömde mitt anförande.
              Det är socialdemokratisk politik, och har varit det. I försvars-
              och säkerhetspolitik är det viktigt att skapa så breda lösningar
              som möjligt, helst blocköverskridande. Dem har den socialdemokratiska
              regeringen försökt att hitta under i stort sett hela sin regeringsperiod
              efter kriget.
            </seg>
          </u>
          <u>
            <seg>
              Nu väljer den borgerliga regeringen en annan väg. Det må vara
              deras val, men vi skulle önska att det var bredare. Under hela
              den tiden har det funnits en bred samstämmighet om ungefär var
              nivån på försvaret ska ligga i ekonomiska termer. Det ligger ungefär
              på samma nivå i dag. Vi har ungefär samma budgetalternativ från
              oppositionen som den regeringen lägger fram. Vi har valt att lägga
              det på lite olika saker. Vi har ungefär samma nivå.
            </seg>
          </u>
          <u>
            <seg>
              När man ska svara på din fråga om hur det ska se ut i framtiden
              behöver man en riktigt bred analys av detta. Den har vi efterlyst
              länge. Den har den borgerliga regeringen inte tagit fram.
            </seg>
          </u>
          <note type="speaker">
            Anf. 159 GÖRAN PETTERSSON (m) replik:
          </note>
          <u>
            <seg>
              Fru talman! Det blir tydligen budgetöverdrag för Anders Karlsson
              även på talartiden.
            </seg>
          </u>
          <u>
            <seg>
              Den breda förankringen i parlamentet är väldigt viktig. Det trycker
              vi moderater på när det gäller säkerhetspolitiken. Vi säger att
              ett svenskt medlemskap i Nato är det naturliga steget. Men sedan
              ger vi det förbehållet att det då ska finnas en bred parlamentarisk
              majoritet för detta, en folklig förankring och samordning med
              Finland. För att uppnå en folklig förankring och en bred parlamentarisk
              majoritet krävs det att vi politiker tar vårt ansvar och folkbildar
              och opinionsbildar.
            </seg>
          </u>
          <u>
            <seg>
              Jag skulle vilja fråga Anders Karlsson hur han ställer sig till
              detta. Om Finland ansökte om medlemskap i Nato, skulle Anders
              Karlsson då fortsätta att hävda samma linje som Mona Sahlin, det
              vill säga att Sverige aldrig ska vara medlem i Nato?
            </seg>
          </u>
          <note type="speaker">
            Anf. 160 ANDERS KARLSSON (s) replik:
          </note>
          <u>
            <seg>
              Fru talman! Göran Pettersson har själv svarat vad jag skulle
              svara. Tror Göran Pettersson att jag skulle hävda något annat
              från talarstolen än vad min partiledare gör? Nej, säger Fredrick
              Federley. Inte ens Fredrick Federley skulle göra det även om han
              ibland vill springa sina egna vägar.
            </seg>
          </u>
          <u>
            <seg>
              Varje nation får ta ansvar för sitt land. Vi tar ansvar för vårt
              om vi kommer i majoritet, vilket jag hoppas att vi gör 2010. Det
              ser ju ganska bra ut, Göran Pettersson, för att vi ska kunna ta
              över det här landet och förhoppningsvis kunna hitta de breda lösningarna
              på försvarspolitiken och säkerhetspolitiken som vi eftersträvar.
              Den regering som du tillhör vill ju inte hitta de breda lösningarna.
            </seg>
          </u>
          <note type="speaker">
            Anf. 161 STAFFAN DANIELSSON (c) replik:
          </note>
          <u>
            <seg>
              Fru talman! Det ska verkligen vara självsäkra partier, partiledare
              och ordförande i försvarsutskottet som ger eviga besked att Sverige
              aldrig ska göra någonting. Jag noterar detta för att få det fört
              till riksdagens protokoll.
            </seg>
          </u>
          <u>
            <seg>
              Det är viktigt att Sverige tar sitt ansvar för fred och säkerhet
              i världen. Där är vi överens. Sverige har ett viktigt och långvarigt
              engagemang i Kosovo och gör viktiga insatser i EU:s battle groups
              . Det bekymrar mig att Socialdemokraterna så kraftigt nu tillfälligt
              vill minska de här viktiga internationella insatserna med miljardbelopp.
            </seg>
          </u>
          <u>
            <seg>
              Sverige är militärt alliansfritt, och trovärdigheten i detta
              kräver att vi tar ansvar för vår egen och för andras fred och
              säkerhet i världen. Den här väsentligt lägre ambitionsnivån från
              Sveriges största parti bekymrar mig. Och vad är tillfälligt? Det
              är ett otydligare besked än detta eviga aldrig som gäller Sveriges
              allianser. Det är min fråga.
            </seg>
          </u>
          <note type="speaker">
            Anf. 162 ANDERS KARLSSON (s) replik:
          </note>
          <u>
            <seg>
              Herr talman! Jag hoppas att tillfälligt är längre än ditt FRA-beslut.
            </seg>
          </u>
          <u>
            <seg>
              Vi har för avsikt att spara därför att försvaret befinner sig
              i en ekonomiskt problematisk situation. Så är det. Det vill vi
              rätta till. Vi gör en tillfällig neddragning av utlandsstyrkorna
              för att rätta till försvarets ekonomi. Då kan vi säga att vi plockar
              hem Kosovostyrkorna. Det gör vi av det skälet att vi tycker att
              det nu är tid att starkare civila insatser kan göras där.
            </seg>
          </u>
          <u>
            <seg>
              Vi säger också att vi inte behöver vara ledande nation i en ny
              NBG-styrka som kostar oerhört mycket pengar. Vi kan delta med
              en mindre del, som det land som ni har framhävt här flera gånger,
              Finland, har gjort. Vi behöver inte vara ledande nation. Då sparar
              vi pengarna tillfälligt för det här. Sedan kanske vi kan bli ledande
              igen om ett antal år, när vi har fått ordning och reda. Men som
              jag har sagt många gånger i de här debatterna: Analysen först
              och sedan beslutet, inte som det alltför länge har varit, åt andra
              hållet.
            </seg>
          </u>
          <note type="speaker">
            Anf. 163 STAFFAN DANIELSSON (c) replik:
          </note>
          <u>
            <seg>
              Herr talman! Jag tycker att det är bekymmersamt i alla fall.
              Det enklaste sättet att få trygghet i ett starkt försvar och en
              bred uppslutning i riksdagen är att ansluta sig till regeringens
              proposition, där försvarets ekonomi är i balans och vi fortsätter
              att ta vårt internationella ansvar.
            </seg>
          </u>
          <u>
            <seg>
              Det som bekymrar mig är att när vi hade en diskussion om det
              här med Socialdemokraterna 2004, när varken jag eller Anders Karlsson
              var med, skilde det 400 miljoner mellan våra alternativ. Nu skiljer
              det 1 miljard, och ni har väldigt starkt närmat er Vänsterpartiets
              linje i frågan som ligger på 1,3 miljarder. Det oroar mig. Jag
              vill ha en bred samsyn i politiken. Vi har haft det av hävd. Socialdemokraterna,
              Centern och alliansen har kunnat hitta varandra. Nu ligger ni
              väldigt nära Vänsterpartiet och långt ifrån alliansen. Det tycker
              jag är ett bekymmer.
            </seg>
          </u>
          <note type="speaker">
            Anf. 164 ANDERS KARLSSON (s) replik:
          </note>
          <u>
            <seg>
              Herr talman! Vi gör en besparing där vi reellt kan säga vad det
              är vi sparar på. Vi sätter av mer pengar till materiel än vad
              regeringen gör. Vi pekar exakt på det som ska göras, och därmed
              sparar vi de här pengarna.
            </seg>
          </u>
          <u>
            <seg>
              Det är de internationella styrkorna som vi tillfälligt kan dra
              ned på. Vi kan kalla hem Kosovostyrkorna. Det har blivit en självständig
              stat, och läget är nu sådant att vi borde kunna ta hem dem. Sedan
              kan de civila insatserna fortsätta och kanske till och med utökas
              lite. Det säger vi. Vi pekar klart på var vi vill göra förändringar.
              Det gör inte regeringen.
            </seg>
          </u>
          <u>
            <seg>
              Man har gjort upp en lista i hemlighet över vad man kan göra.
              Vilken analys ligger bakom den? Vi vet inte det. Jag vet inte
              om Staffan Danielsson vet det. Det tycker jag är bekymmersamt.
              Vi pekar exakt på vilka besparingar vi kan göra, och vi tar ansvar
              för den budget som vi har presenterat. Vi kommer att ta ansvar
              för en sådan budget den dag vi tar över regeringsmakten.
            </seg>
          </u>
          <note type="speaker">
            Anf. 165 PETER RÅDBERG (mp):
          </note>
          <u>
            <seg>
              Herr talman! Ärade publik! Georgienkrisen i september fick försvarsministern
              att skjuta upp det viktiga inriktningsbeslutet till våren, och
              Folkpartiet började vifta med Natoflaggan med anledning av händelsen
              i Kaukasus.
            </seg>
          </u>
          <u>
            <seg>
              I debatten har det ibland framstått som om Georgienkonflikten
              i sig kräver helt nya svenska prioriteringar. Det är inte Miljöpartiets
              uppfattning. Naturligtvis ska konflikten analyseras, både vad
              gäller det ryska och det georgiska agerandet samt hur det internationella
              systemet har hanterat krisen.
            </seg>
          </u>
          <u>
            <seg>
              Vad det svenska försvaret behöver är att bli ett mer flexibelt
              och användbart försvar, alldeles oavsett Georgienkonflikten. Vad
              den säkerhetspolitiska diskussionen bör handla om är hur konflikten
              i Kaukasus inte ska trappas upp och hur alla tendenser till ytterligare
              polarisering mellan Ryssland och Nato motverkas, inte hur man
              löser konflikter med ökade militära resurser.
            </seg>
          </u>
          <u>
            <seg>
              Svensk försvarspolitik måste i dag och i framtiden vila på en
              realistisk hotbild, och förhastade åtgärder som kan motverka sitt
              syfte ska inte vidtas. Mot bakgrund av det säkerhetspolitiska
              läget ser vi medverkan i internationellt fredsfrämjande arbete
              som den främsta uppgiften för det militära försvaret under överblickbar
              framtid. Det internationella fredsfrämjande arbetet, under FN-mandat,
              ska vara huvuduppgiften för Försvarsmakten.
            </seg>
          </u>
          <u>
            <seg>
              Det är också viktigt att identifiera vilken typ av resurser som
              kan förväntas bli mest efterfrågad i framtida fredsfrämjande operationer.
              Miljöpartiet förordar huvudsakligen arméstridskrafter för internationella
              insatser. Denna kompetens är efterfrågad, och Sverige har både
              en lång tradition och ett mycket gott renommé inom det här området.
            </seg>
          </u>
          <u>
            <seg>
              För att försvaret effektivt ska kunna uppfylla sina nya åtaganden
              är det viktigt att Försvarsmakten får ett tydligt och renodlat
              uppdrag att uppfylla dessa på ett kostnadseffektivt sätt. Försvarets
              organisation och lokalisering måste i framtiden framför allt bestämmas
              utifrån vad som är effektivt från militär synpunkt.
            </seg>
          </u>
          <u>
            <seg>
              I många fall bör det leda till en koncentration av verksamheten
              med färre lokaliseringar än i dag. Miljöpartiet är därför mycket
              kritiskt till att regeringen nu gör halt för den nödvändiga rationaliseringen
              av Försvarsmakten.
            </seg>
          </u>
          <u>
            <seg>
              Regeringspartierna har stött på patrull hos de traditionalister
              inom respektive parti som inte vågar eller orkar genomföra denna
              nödvändiga förändring. I sin iver att försöka plocka opinionsmässiga
              poäng genom att stoppa den fortsatta förändringsprocessen riskerar
              regeringen i stället att befästa de ekonomiska problem som Försvarsmakten
              dragits med de senaste åren.
            </seg>
          </u>
          <u>
            <seg>
              Resultatet kommer med största sannolikhet att leda till att försvarets
              operativa förmåga hämmas, med inställda övningar och minskad flygtid
              för flygvapnet som följd. Denna oförmåga att åstadkomma nödvändiga
              förändringar kan visa sig mycket dyrbar för försvaret och för
              svenska skattebetalare.
            </seg>
          </u>
          <u>
            <seg>
              Finlands försvar kostar drygt hälften av Sveriges, trots att
              länderna har ungefär lika många soldater i internationell tjänst.
              Orsaken till att Finland kan ha lika många soldater i internationell
              tjänst, trots hälften av den svenska budgeten, är att deras materielkostnader
              är betydligt lägre.
            </seg>
          </u>
          <u>
            <seg>
              Det är inte rimligt att Sverige upprätthåller en överdimensionerad
              militär verksamhet bara för att kunna förse en del av vår försvarsindustri
              med order. Försvarets materielbeställningar ska främst dimensioneras
              utifrån vad som behövs för att klara de operativa, främst internationella,
              uppgifterna och för att upprätthålla en grundläggande kompetens
              inom vissa snävt definierade områden av särskild betydelse om
              det strategiska läget allvarligt skulle försämras i framtiden.
            </seg>
          </u>
          <u>
            <seg>
              Sedd mot denna bakgrund är den svenska försvarsindustrin i dag
              överdimensionerad. De delar av industrin som vill överleva måste
              göra det på egna meriter. Jag ska ta några exempel, herr talman.
            </seg>
          </u>
          <u>
            <seg>
              Skattebetalarna har hittills investerat minst 2 miljarder kronor
              i utvecklingen av Meteor. I vilken situation behöver svenska flygplan
              skjuta ned andra plan på tio mils avstånd? Svaret på frågan om
              varför vi har en överkapacitet på så många försvarsanslag stavas
              Saab.
            </seg>
          </u>
          <u>
            <seg>
              Herr talman! När ska Sverige börja producera krigsmateriel efter
              de behov som försvaret har och sluta producera krigsmateriel för
              Saabs exportbehov? Regeringen hade chansen att i budgeten renodla
              försvarets uppgifter och uppfylla dessa på ett kostnadseffektivt
              sätt. Tyvärr tog man inte den chansen.
            </seg>
          </u>
          <note type="speaker">
            Anf. 166 GÖRAN PETTERSSON (m) replik:
          </note>
          <u>
            <seg>
              Herr talman! Peter Rådberg och Miljöpartiet är varma anhängare
              av fredsfrämjande internationella insatser. Det är bra. Det är
              en bra del i Miljöpartiets försvarspolitik. Det finns andra delar
              som jag inte tycker är lika bra, men jag tänkte lämna dem åt sidan.
            </seg>
          </u>
          <u>
            <seg>
              Hur ser Peter Rådberg på att gå in i något slags fördjupat samarbete
              med Anders Karlssons socialdemokrater? Jag har lyssnat på er båda
              när ni har kommit efter varandra. Ni verkar vara de två som står
              längst från varandra i försvarsfrågan. Där Anders Karlsson lyfter
              upp att det är viktigare att satsa på materiel, en nationell inriktning
              och att dra ned på de internationella insatserna talar Peter Rådberg
              sig varm för precis motsatsen. Hur går det ihop? Är det lite förhandlingsarbete
              kvar att göra?
            </seg>
          </u>
          <note type="speaker">
            Anf. 167 PETER RÅDBERG (mp) replik:
          </note>
          <u>
            <seg>
              Herr talman! Anders Karlsson sade själv att han vill dra ned
              på Nordic Battlegroup. Vi är helt överens på den punkten. Att
              Socialdemokraterna vill lägga till lite extra på materielkostnaden
              var tillfälligt. Jag är övertygad om att om vi 2010 får möjlighet
              att regera landet kommer vi att komma överens även på det området.
              Jag kan mellan raderna av det Anders Karlsson säger skönja att
              vi inte står så långt från varandra som Göran Pettersson vill
              göra gällande. Jag tror att vi kommer att hitta varandra.
            </seg>
          </u>
          <u>
            <seg>
              Nordic Battlegroup är en jättekostnad för det svenska försvaret.
              Den kostnaden vill Anders Karlsson och Socialdemokraterna dra
              ned till ett minimum. Jag delar den uppfattningen till hundra
              procent.
            </seg>
          </u>
          <note type="speaker">
            Anf. 168 GÖRAN PETTERSSON (m) replik:
          </note>
          <u>
            <seg>
              Herr talman! Jag tror att de som lyssnar på den här debatten
              kommer till en annan slutsats än vad Peter Rådberg gör. Men när
              maktens hunger ligger där kanske man ger upp sina principer. Det
              vore tråkigt om Miljöpartiet vek ned sig när det gäller internationaliseringen
              av Försvarsmakten och satsandet på de fredsfrämjande insatserna.
            </seg>
          </u>
          <note type="speaker">
            Anf. 169 PETER RÅDBERG (mp) replik:
          </note>
          <u>
            <seg>
              Herr talman! Jag kan lugna Göran Pettersson med att vi inte kommer
              att göra det. Det finns naturligtvis skillnader. Men jag tror
              att jag kan hitta lika många skillnader mellan de fyra borgerliga
              partierna. Det är inte problemet. Frågan är om vi vill regera
              tillsammans och om vi har ambitionen att komma överens. Jag är
              helt övertygad om att Anders Karlsson och jag har ambitionen att
              komma överens även om det naturligtvis finns skiljelinjer. Det
              finns väl mellan alla partier. Konstigt vore det annars. De är
              till för att lösas. Jag tror också att vi kommer att lösa dem
              när den tiden kommer.
            </seg>
          </u>
          <note type="speaker">
            Anf. 170 FINN BENGTSSON (m) replik:
          </note>
          <u>
            <seg>
              Herr talman! Peter Rådberg talade om säkerhetspolitisk analys
              utifrån Georgienkonflikten. Nu sveper en finanskris över världen,
              och den håller på att bli en säkerhetspolitisk kris, inte minst
              på Island. Man genomför där nu förhandlingar med Ryssland om att
              överta det ekonomiska ansvaret.
            </seg>
          </u>
          <u>
            <seg>
              Island har inget eget försvar, och Island har inte heller närvaro
              av USA- eller Natostödda trupper på till exempel Keflavíkbasen.
              Min fråga till Peter Rådberg och Miljöpartiet är: Vilken säkerhetspolitisk
              analys gör ni av detta problem där Ryssland nu skapar sig ekonomisk
              makt över Island i en sådan här förhandling?
            </seg>
          </u>
          <note type="speaker">
            Anf. 171 PETER RÅDBERG (mp) replik:
          </note>
          <u>
            <seg>
              Herr talman! Jag tror inte att svaret på den frågan, Finn Bengtsson,
              är att vi ska rusta upp vårt försvar. Sveriges uppgift i krissituationer
              är att vi ska föra en dialog. Vi ska vara mycket aktiva.
            </seg>
          </u>
          <u>
            <seg>
              Vad gäller Georgienkonflikten försökte jag säga att på grund
              av femdagarskriget i Kaukasus hotade regeringen med att rusta
              upp. Det är helt fel väg att gå. Vi ska föra en dialog, och vi
              ska analysera. En situation som den i Kaukasus har pågått i flera
              hundra år. Det senaste kriget inträffade 1993. Att det här inträffade
              just nu var väl ingen överraskning för dem som har följt utvecklingen.
              Men att på grund av den nuvarande krisen dra slutsatsen att försvaret
              ska rustas upp ger helt fel signaler.
            </seg>
          </u>
          <note type="speaker">
            Anf. 172 FINN BENGTSSON (m) replik:
          </note>
          <u>
            <seg>
              Herr talman! Tack, Peter Rådberg, för svaret, som egentligen
              inte var något svar. Jag frågade efter vilken säkerhetspolitisk
              analys ni gör av ett akut läge. Jag talade inte om upprustning
              och så vidare, utan jag undrade vad Peter Rådberg och Miljöpartiet
              gör för analys. Är det ett problem eller är det ett icke-problem?
            </seg>
          </u>
          <note type="speaker">
            Anf. 173 PETER RÅDBERG (mp) replik:
          </note>
          <u>
            <seg>
              Herr talman! Det är klart att den ekonomiska krisen är ett problem
              för hela världen. Det framgår för alla. Frågan är vad man ska
              dra för slutsats av detta. Det här är en försvarspolitisk debatt.
              Miljöpartiet har dragit sitt strå till stacken som alla andra
              partier har gjort. Vi tycker att regeringen hanterar den här ekonomiska
              krisen på ett bra sätt. Det har vi inga andra uppfattningar om.
            </seg>
          </u>
          <u>
            <seg>
              Frågan om säkerhetspolitiska slutsatser av krisen svarade jag
              på i mitt förra inlägg. Jag tror att det är livsfarligt att börja
              rusta upp. Regeringen skickade den signalen när Georgienkrisen
              pågick. Då reagerade Miljöpartiet direkt och sade att det inte
              är där vi ska sätta in vår kraft. Vår kraft ska sättas in i att
              analysera varför konflikten uppstod och därefter agera på ett
              konstruktivt sätt.
            </seg>
          </u>
          <note type="speaker">
            Anf. 174 STAFFAN DANIELSSON (c) replik:
          </note>
          <u>
            <seg>
              Herr talman! Det svenska försvaret har minskats kraftigt sedan
              2004 och finns på bara ett begränsat antal orter i landet. Detta
              är ett bekymmer för Peter Rådberg, som är djupt oroad över att
              det är så många orter att försvarets ekonomi får bekymmer. Det
              låter vackert. Jag tror att det är bra att vi har ett försvar
              som finns över landet.
            </seg>
          </u>
          <u>
            <seg>
              Samtidigt lägger Miljöpartiet fram förslag och säger att vi bör
              minska försvaret i Sverige med 10 miljarder kronor på sikt, det
              vill säga ta bort en tredjedel slakta delar av försvaret. Vi kommer
              att få en bottennivå i Europa. Det blir ett säkerhetspolitiskt
              vakuum i Norden.
            </seg>
          </u>
          <u>
            <seg>
              I en av era motioner står det att hoten mot det svenska samhällets
              säkerhet inte kan mötas med militära medel utan måste motverkas
              på en lång rad andra sätt. Den meningen är entydig. Det finns
              inga hot som bör mötas med militära medel. Finns det inget behov
              av detta för Sverige?
            </seg>
          </u>
          <u>
            <seg>
              Om det ändå skulle bli problem, ska andra ta ansvar för Sveriges
              säkerhet om Miljöpartiet skulle ha fel i denna för vår nations
              säkerhet så viktiga fråga?
            </seg>
          </u>
          <note type="speaker">
            Anf. 175 PETER RÅDBERG (mp) replik:
          </note>
          <u>
            <seg>
              Herr talman! Staffan Danielsson hörde att jag jämförde med Finland.
              Finland har motsvarande halva Sveriges budget men ändå lika många
              soldater i internationell tjänst. Varför lyckas de med det? Svaret
              är att de har en annan typ av materielkostnader.
            </seg>
          </u>
          <u>
            <seg>
              Låt oss se på beslutet från 2004 i kammaren, nämligen att satsa
              på ett insatsförsvar. Då ska vi göra det. Miljöpartiet är det
              enda partiet som fullt ut driver denna fråga och lägger fram en
              budget för dessa internationella uppgifter. Det gör inte Centerpartiet
              och de övriga borgerliga. De behåller samma struktur sedan kalla
              kriget, och sedan osthyvlar de så mycket de orkar. Är det lösningen,
              Staffan Danielsson, på problemet?
            </seg>
          </u>
          <u>
            <seg>
              Jag tror att vi är överens, och militären är överens, om att
              vi har för många anläggningar i Sverige. Om vi ska få något effektivt
              måste vi skära ned. Miljöpartiets förslag är att skära ned från
              elva till sex anläggningar, men det orkar inte regeringen göra
              i den här budgeten på grund av Georgienkonflikten.
            </seg>
          </u>
          <note type="speaker">
            Anf. 176 STAFFAN DANIELSSON (c) replik:
          </note>
          <u>
            <seg>
              Herr talman! Det har gått knappt fyra år sedan det genomgripande
              försvarsbeslutet 2004 när vi avvecklade en stor del av regementena.
              Försvaret minskades kraftigt. Det börjar sätta sig nu efter ett
              imponerande arbete av försvaret, men Miljöpartiet vill kraftigt
              rasera det som finns nu. Det är oklokt.
            </seg>
          </u>
          <u>
            <seg>
              Finland och Sverige satsar i dag ungefär lika mycket på sina
              försvar i förhållande till våra länders storlekar och ekonomiska
              styrkor 1,3 procent av bnp. Miljöpartiet i Sverige vill av Sveriges
              40 miljarder ta bort 10 av dessa, vilket är dramatiskt mycket.
              Det är lite oroande att Peter nuförtiden är bästis med Anders
              Karlsson och hoppas att om några år styra Sverige. Den förhandlingen
              känns oroväckande.
            </seg>
          </u>
          <u>
            <seg>
              Jag hoppas att Socialdemokraterna väljer en annan väg i det här
              samarbetet, och jag hoppas att Miljöpartiet tänker om vad gäller
              den dramatiska bantningen av det svenska försvaret.
            </seg>
          </u>
          <note type="speaker">
            Anf. 177 PETER RÅDBERG (mp) replik:
          </note>
          <u>
            <seg>
              Herr talman! Materielkostnaderna är 33 procent av vår totala
              försvarsbudget på 41 miljarder. Vi leder hela Europaligan med
              detta. Där ligger kostnaden. Vi har ett materielinköp som inte
              motsvarar det uppdrag som vi har i internationell tjänst. De 10
              miljarder vi pratar om kan minskas på fem till sju års sikt, skriver
              vi i motionen. Vi klipper inte det direkt.
            </seg>
          </u>
          <u>
            <seg>
              Vi har en budget som helt är riktad mot 2004 års beslut här i
              riksdagen. Problemet är att ni i de andra partierna inte gör detta.
              Ni behåller ju samma struktur och osthyvlar så mycket ni kan.
              Och det fattas 1 ½ miljard. Man plockar inte bort.
            </seg>
          </u>
          <u>
            <seg>
              Vad är vårt uppdrag? Vi vill renodla det militära uppdraget.
              Och Staffan Danielsson! Militären och vi är helt överens när det
              gäller lokaliseringarna. Det går att minska med ungefär hälften.
              Problemet är att politikerna inte vågar följa professionen. Det
              är det Miljöpartiet gör.
            </seg>
          </u>
          <note type="speaker">
            Anf. 178 Försvarsminister STEN TOLGFORS (m):
          </note>
          <u>
            <seg>
              Herr talman! Alliansregeringen har presenterat en färdplan för
              en försvarsekonomi i balans 2010. Det är centralt för det arbete
              som pågår i departementet med inriktningspropositionen om försvarets
              framtid. Utan balans i ekonomin skulle varje beslut om framtida
              inriktning och dimensionering omedelbart undergrävas.
            </seg>
          </u>
          <u>
            <seg>
              Regeringen har visat ansvar och handlingskraft. Vi utökar satsningen
              på förbandsverksamhet och internationella insatser. Vi fortsätter
              att stärka försvarets förmåga att värna Sverige nationellt och
              internationellt.
            </seg>
          </u>
          <u>
            <seg>
              I början på året redovisade Försvarsmakten ett underskott på
              förbandsverksamheten på 1 ½ miljard, detta utan att besparingar
              gjorts eller nya, ofinansierade uppgifter tillförts.
            </seg>
          </u>
          <u>
            <seg>
              Tillsammans med Försvarsmakten utarbetade vi därför en plan för
              ekonomisk balans. Den innefattade försvarsmaktsinterna besparingar
              och överföringar från materiel- till förbandsverksamheten.
            </seg>
          </u>
          <u>
            <seg>
              Dessutom omfattar den en betydande förstärkning av Försvarsmaktens
              ekonomistyrning. Ekonomistyrningsverket har granskat Försvarsmakten
              och lämnat tydliga rekommendationer. Utan detta hade ingen överföring
              kunnat ge önskat resultat.
            </seg>
          </u>
          <u>
            <seg>
              Genomförandegruppen har lämnat förslag till effektiviseringar
              av materielförsörjningen. Det har frigjort resurser för att stegvis
              förstärka förbandsverksamheten och internationella insatser till
              en nivå som 2011 kommer att vara 2,2 miljarder högre än 2006.
              I fjol vid den här tiden handlade debatten om om det gick att
              effektivisera materielförsörjningen. Nu har vi visat hur det går,
              och vi har dessutom visat vad pengarna ska användas till. De stannar
              i försvaret.
            </seg>
          </u>
          <u>
            <seg>
              Försvarsmakten har fått en ny generaldirektör för att stärka
              ekonomistyrningen, och vi har inlett en utredning av hur kringmyndigheter
              och stödfunktioner ska effektiviseras.
            </seg>
          </u>
          <u>
            <seg>
              Under året har SAC-samarbetet kommit på plats, ett tvåbefälssystem
              införts liksom aspirantskolor. Insatsen i Afghanistan utökas,
              och insatsen i Tchad pågår. En ny myndighet för samhällsskydd
              och beredskap är beslutad. En strategi för internationella insatser
              har lagts fast. Den nordiska stridsgruppen har fullgjort sitt
              uppdrag. Det nordiska samarbetet fördjupas. Försvarsberedningen
              har lämnat två eniga rapporter som bekräftar regeringens förnyelselinje.
            </seg>
          </u>
          <u>
            <seg>
              Detta bekräftar inte bara regeringens vilja utan också förmåga
              till en bred lösning där är sju partier överens. Det enda sättet
              att inte ha en bred överenskommelse om försvarspolitiken är att
              Socialdemokraterna under Anders Karlsson i utskottet frångår sin
              egen ledamot i Försvarsberedningen eller inte förmår finansiera
              den linje som Försvarsberedningen legitimerat. I båda fallen finns
              frågetecken.
            </seg>
          </u>
          <u>
            <seg>
              Vi uppdaterar och fördjupar nu den säkerhetspolitiska analysen
              inför propositionen, men klart står redan nu att ökad tillgänglighet
              och användbarhet är centralt i en tid då hela krig utspelar sig
              på enstaka dagar.
            </seg>
          </u>
          <u>
            <seg>
              Mot detta står en oerhört splittrad vänsterkartell. Det enda
              gemensamma är att man står för mycket betydande besparingar på
              försvaret.
            </seg>
          </u>
          <u>
            <seg>
              Socialdemokraterna vill skära ned försvarsbudgeten med 5 miljarder
              kronor över tre år. Vänsterpartiet vill skära 4 miljarder och
              Miljöpartiet bortåt 8 miljarder.
            </seg>
          </u>
          <u>
            <seg>
              Ungefär samma nivå hörde vi tidigare Anders Karlsson prata om.
              Det är knappast ungefär samma nivå det är minus 5 miljarder på
              tre år.
            </seg>
          </u>
          <u>
            <seg>
              Vi ska ha en analys först, sade Anders Karlsson. Det är knappast
              vad oppositionen gör. Man skär ned först.
            </seg>
          </u>
          <u>
            <seg>
              Det är faktiskt så att Vänsterpartiet nu lägger mer pengar på
              försvaret än Socialdemokraterna. Detta är en historisk förändring
              i svensk politik! Anders Karlsson talar om att man ska ställa
              om försvaret först, och det medger en besparing. Men det är nu
              man skär, inte sedan. Det är nu, dessutom mer än Vänstern.
            </seg>
          </u>
          <note>
            Förbandsverksamheten vill Vänsterpartiet öka, men s och mp vill
            minska. S och v minskar anslagen till internationella fredsinsatser,
            samtidigt som mp vill öka. S vill minska anslaget för internationella
            fredsinsatser med 4 miljarder kronor de kommande åren.
          </note>
          <u>
            <seg>
              Detta markerar ett avsteg från en mycket lång och djup svensk
              tradition av ambitiöst deltagande i att sprida fred och säkerhet,
              grundat i internationell solidaritet och en insikt om att deltagande
              gagnar också vår egen säkerhet.
            </seg>
          </u>
          <u>
            <seg>
              Försvaret ska ha förmåga att både värna Sverige och göra internationella
              insatser, för att tillsammans med andra exportera fred och säkerhet.
            </seg>
          </u>
          <u>
            <seg>
              Världen saknar inte utmaningar. Trycket på det internationella
              samfundet ökar. FN har gått från 50 000 till bortåt 140 000 man
              i internationella insatser på några få år, samtidigt som Europas
              länder framför allt genomför ESDP- och Natoinsatser. I detta läge
              väljer Socialdemokraterna att dra ned Sveriges solidariska ansvarstagande.
              Det sker i bjärt kontrast till en enig sjupartiöverenskommelse
              i Försvarsberedningen, som liksom regeringen ville dubbla förmågan
              till internationella fredsinsatser.
            </seg>
          </u>
          <u>
            <seg>
              S vill direktavsluta Sveriges militära insats i Kosovo, något
              som varken v eller mp föreslår. Man sparar 4 miljarder på fredsinsatser,
              och man satsar en tiondel av detta på materiel, därför att försvarsutskottets
              ordförande har rest land och rike runt och försökt värna varje
              materielprojekt med 7 miljarder mindre i sin tidigare budget.
            </seg>
          </u>
          <u>
            <seg>
              Det är inte en seriös hantering. S tillgodoräknar sig omedelbara
              ekonomiska effekter av en insats som, om man så skulle vilja,
              tar tid att avveckla och ersätta med en civil. Om bidraget till
              Kosovo avslutas i dag skulle det finnas kostnader för arrangemanget
              både under 2009 och förmodligen också under 2010.
            </seg>
          </u>
          <u>
            <seg>
              Att detta sedan skickar väldigt konstiga signaler till omvärlden,
              att Sverige inte riktigt går att lita på och är uthålligt, är
              en annan femma. Att pang bom avsluta det militära engagemanget
              i Kosovo har ett politiskt pris och skulle påverka relationen
              till andra.
            </seg>
          </u>
          <u>
            <seg>
              Det senaste året har s, som sagt, rest land och rike runt och
              ställt i utsikt att man ska rädda både varje materielprojekt och
              förband samtidigt som man har haft en budget med 7 miljarder mindre
              på tre år. Nu är man nere på 5 miljarder mindre. Men det är knappast
              stärkta förutsättningar att uppfylla utställda löften.
            </seg>
          </u>
          <u>
            <seg>
              Nu godtar s, trots högljudd kritik på vägen, i stället regeringens
              förslag till materieleffektiviseringar. Men man tar inte avstånd
              från tidigare förslag om att lyfta bort pengarna för att vidmakthålla
              och utveckla Gripensystemet, och man är inte heller i ord för
              att effektivisera materielförsörjningen genom köp av materiel
              som produceras av andra.
            </seg>
          </u>
          <u>
            <seg>
              Vad gäller frågan om SAC för strategisk flygtransport duckar
              s. Vänsterpartiet vill avsluta samarbetet.
            </seg>
          </u>
          <u>
            <seg>
              Nu är det dags att Socialdemokraterna ger besked. Ni röstade
              nej i riksdagen, ni sade ja i Försvarsberedningen och nu säger
              ni ingenting.
            </seg>
          </u>
          <u>
            <seg>
              Det finns inget regeringsalternativ i försvarspolitiken. Det
              räcker med att lyssna på Rådberg och Karlsson i kombination så
              förstår man det. Det behövs egentligen inte att någon annan säger
              någonting.
            </seg>
          </u>
          <u>
            <seg>
              Men Miljöpartiets försvarsexpert Annika Nordgren skriver på följande
              sätt på sin blogg:
            </seg>
          </u>
          <u>
            <seg>
              Man kan konstatera att det spretar ganska kraftfullt mellan (s),
              (v) och (mp).
            </seg>
          </u>
          <u>
            <seg>
              Om man vill vara positiv kan man tänka att (s) och (v) lär vara
              möjliga att inspirera eftersom de verkar sakna idéer och förslag
              om hur det svenska militära försvaret ska vara utformat. En mer
              negativ tolkning torde vara att oppositionen står inför stora
              utmaningar när det gäller att samla sig inom försvarspolitiken
              inför 2010.
            </seg>
          </u>
          <u>
            <seg>
              Arbetet måste börja nu, om det inte ska bli en fallgrop under
              regeringsförhandlingarna.
            </seg>
          </u>
          <u>
            <seg>
              Vänsterkartellens kraftiga nedskärningar i försvaret talar sitt
              tydliga språk. Alliansregeringen kommer alltid att vara mer försvarsvänlig
              än varje vänsteralternativ. Vi effektiviserar materielförsörjningen,
              stärker förbandsverksamheten och förmågan till internationella
              insatser och tar internationell solidaritet på allvar.
            </seg>
          </u>
          <u>
            <seg>
              Detta var tidigare ett socialdemokratiskt kärnvärde, men det
              är nu bortblåst.
            </seg>
          </u>
          <u>
            <seg>
              Samtidigt följer vi upp Försvarsberedningen, där det fanns sjupartienighet
              om inriktningen den uppgörelse som finns och som nu Anders Karlsson
              har att värna i sitt parti. Och vi lägger grunden till ökad tillgänglighet
              och användbarhet för försvaret.
            </seg>
          </u>
          <u>
            <seg>
              Den fråga som inställer sig för dem som är närvarande i kammaren
              är: När kommer en gemensam försvarsbudget från Vänstern, mp och
              Socialdemokraterna? Om det inte är nu, när? Vad ska den innehålla,
              hur stor ska den vara, och vad ska inriktningen beskriva?
            </seg>
          </u>
          <u>
            <seg>
              En poäng från regeringens sida är det faktum att Sverige i dag
              kan ha ca 10 000 man tillgängliga inom ett år. Övriga förband
              representerar ca 20 000 av de sammanlagt 30 000 i insatsorganisationen.
              Det finns inga krav på dessa övriga förband att de ska kunna sättas
              in samtidigt som insatsförbanden. Det finns inte heller krav på
              hur de ska göra, utan de är grund för produktionen av insatsförband.
              Detta är för sent! I en tid då vi ser att hela krig utspelar sig
              på en vecka måste tillgängligheten och användbarheten i svenskt
              försvar prioriteras för både hemma- och bortaplan.
            </seg>
          </u>
          <note type="speaker">
            Anf. 179 ANDERS KARLSSON (s) replik:
          </note>
          <u>
            <seg>
              Herr talman! Sten Tolgfors försöker dölja regeringens oförmåga
              att regera genom vilda slängar mot oppositionen, som vanligt.
              Återigen, Tolgfors: Det är faktiskt du och den borgerliga regeringen
              som styr landet. Det är inte socialdemokratin.
            </seg>
          </u>
          <u>
            <seg>
              Försvarsministern ägnar fem minuter av sitt anförande åt att
              hoppa på oppositionen i stället för att tala om vad man ska göra.
              Var blev den försvarspolitiska propositionen av? Det är den första
              frågan. Den skulle ha varit levererad.
            </seg>
          </u>
          <u>
            <seg>
              Hur är det med genomförandegruppen och strategin för den? Vilka
              konsekvenser får det för försvarsindustrin? De frågorna tycker
              jag att försvarsministern skulle svara på i stället för att ägna
              mer än halva tiden av sitt anförande åt att slå på oppositionen.
            </seg>
          </u>
          <u>
            <seg>
              Det är Sten Tolgfors som har ansvar för försvarspolitiken, och
              det är Fredrik Reinfeldt och den borgerliga regeringen som har
              ansvar för Sveriges säkerhet. Det är inte vi.
            </seg>
          </u>
          <u>
            <seg>
              Ägna tiden åt att leverera en proposition så att riksdagen kan
              ta ställning!
            </seg>
          </u>
          <note type="speaker">
            Anf. 180 Försvarsminister STEN TOLGFORS (m) replik:
          </note>
          <u>
            <seg>
              Herr talman! Jag har full förståelse för Anders Karlssons instinkt
              att inte vilja prata om sin egen politik. Han tycker att det är
              jobbigt att bli granskad.
            </seg>
          </u>
          <u>
            <seg>
              Vi har levererat. Vi har levererat två gånger i Försvarsberedningen.
              Vi har sjupartienighet. Det är mycket oklart var Socialdemokraterna
              står där. I allt det konkreta man pratar om frångår man den sjupartiuppgörelse
              som finns. Samtidigt är huvudbudskapet från Mona Sahlin och Anders
              Karlsson att det ska ske partiledaröverläggningar för att nå en
              annan bred överenskommelse.
            </seg>
          </u>
          <u>
            <seg>
              Socialdemokraterna sparar nu 1,9 miljarder på NBG. Det skulle
              vara väldigt intressant att höra Anders Karlsson hur man har beräknat
              detta. Man sparar 1,3 miljarder på att minska de internationella
              insatserna. Man sparar direkt på den internationella solidariteten.
              Man skarar 750 miljoner på Kfor. Man ska skära ned 1,2 miljarder
              på stödmyndigheterna, utan utredning. Det ska bli väldigt intressant
              att höra hur man har beräknat detta.
            </seg>
          </u>
          <u>
            <seg>
              Hur ser socialdemokratisk försvarspolitik egentligen ut? Hjälp
              oss, Anders Karlsson. Jag tror inte att någon i kammaren kan beskriva
              den.
            </seg>
          </u>
          <note type="speaker">
            Anf. 181 ANDERS KARLSSON (s) replik:
          </note>
          <u>
            <seg>
              Herr talman! Jag vet inte om det bara är Tolgfors som hade bomull
              i öronen när jag pratade. Jag höll ett anförande på sex minuter
              jag överskred till och med tiden där jag talade om socialdemokratisk
              försvarspolitik. Tolgfors har ägnat halva sitt anförande och hela
              repliken åt att angripa oss, inte åt att svara på frågorna.
            </seg>
          </u>
          <u>
            <seg>
              När kommer försvarspropositionen, Tolgfors? När kan ni redovisa
              försvarsindustrin? När gör ni detta?
            </seg>
          </u>
          <u>
            <seg>
              I stället angriper ni oss. Vi lovar att ta ansvar för Sverige
              och för rikets säkerhet 2010, när vi har vunnit valet. Men tala
              om vad ni gör! När kommer försvarspropositionen?
            </seg>
          </u>
          <u>
            <seg>
              Nu har jag ställt denna fråga tre gånger. Jag hoppas att jag
              får ett svar.
            </seg>
          </u>
          <note type="speaker">
            Anf. 182 Försvarsminister STEN TOLGFORS (m) replik:
          </note>
          <u>
            <seg>
              Herr talman! Jag vet att Anders Karlsson läser tidningar och
              därför har svaret på de här frågorna. Försvarspropositionen kommer
              under vårvintern. Det hade varit oansvarigt att inte nu uppdatera
              och fördjupa den säkerhetspolitiska beskrivningen. Försvarsberedningens
              rapport lades fram i juni, och kriget i Georgien kom i augusti.
            </seg>
          </u>
          <u>
            <seg>
              Utredningar tar fram underlag och regeringen skriver propositioner.
              Propositionen kommer i vårvinter. Detta är offentligt deklarerat.
            </seg>
          </u>
          <u>
            <seg>
              Materielprojekten hanteras i budgeten. Den ligger nu i utskottet
              för behandling. Även detta vet Anders Karlsson.
            </seg>
          </u>
          <u>
            <seg>
              Låt mig konstatera att Socialdemokraterna lade ned 60 förband
              och verksamhetsställen mellan år 1994 och regeringsskiftet. Nu
              säger Mona Sahlin att inga fler ska läggas ned. Men man drar ju
              ned 5 miljarder på försvarsutgifterna, och man säger nej till
              en effektivisering av materielförsörjningen. Därmed kommer s-besparingarna
              att slå rakt in i den förbandsverksamhet som s säger sig vilja
              värna om.
            </seg>
          </u>
          <u>
            <seg>
              Börja ta ansvar för din egen politik, och bli inte ledsen när
              den blir granskad! Den behöver bli granskad, men den tål det inte.
            </seg>
          </u>
          <note type="speaker">
            Anf. 183 PETER RÅDBERG (mp) replik:
          </note>
          <u>
            <seg>
              Herr talman! Jag håller med Anders Karlsson om att det är intressant
              att höra hur försvarsministern gång på gång försöker attackera
              oss i klump. Det välkomnar jag. Det är ett bevis på att regeringen
              kanske börjar bli lite nervös inför det som ska komma.
            </seg>
          </u>
          <u>
            <seg>
              Jag har faktiskt konkreta frågor till försvarsministern. Försvarsberedningen
              var överens om att minska JAS-flottan väsentligt. Försvarsberedningen
              var överens om att färre lokaliseringar skulle ske än i dag. Försvarsministern
              kör fullständigt över en enig försvarsberedning på dessa två viktiga
              punkter, och jag skulle vilja ha en förklaring till varför.
            </seg>
          </u>
          <u>
            <seg>
              När det gäller materielanslagen räknade försvarsministern upp
              ett antal försvarsmateriel. Men i mitt anförande försökte jag
              säga att vi väl ska ha materiel som motsvarar försvarets behov.
              Vi har ju en överkapacitet om 33 procent. Vi leder alltså Europaligan
              när det gäller detta. Titta på Finland! Där har man halva materielkostnaden
              och lika mycket folk i internationell tjänst.
            </seg>
          </u>
          <note type="speaker">
            Anf. 184 Försvarsminister STEN TOLGFORS (m) replik:
          </note>
          <u>
            <seg>
              Herr talman! Nej, jag försöker inte attackera oppositionen i
              klump. Ni utgör nämligen inte en enhet. Ni tycker inte likadant
              om någonting.
            </seg>
          </u>
          <u>
            <seg>
              Ett av de exempel som Rådberg tar upp visar detta. I direkt motsats
              till Anders Karlsson menar han att man ska dra ned på materiel
              och industri. Det är ju det enda Socialdemokraterna satsar på,
              resten skär de ned med miljardbelopp. Men på det här lägger de
              ett par hundra miljoner extra. Det Miljöpartiet och vi vill värna
              om internationella insatser, bland annat är däremot det som Socialdemokraterna
              skär ned mest på.
            </seg>
          </u>
          <u>
            <seg>
              Jag behandlar er inte i klump. Jag säger att ni inte utgör en
              klump. Ni har inte tillstymmelse till enighet.
            </seg>
          </u>
          <u>
            <seg>
              Då blir min motfråga till Rådberg, som tidigare sade att ambitionen
              är att komma överens: När då? När ska oppositionen komma överens
              och om vad? Allt ni nu presterar pekar åt olika håll. Hur stora
              pengar ska gå till försvaret? Ska det bli 4 miljarder i nedskärning
              som Vänstern vill, är det 5 miljarder som Socialdemokraterna vill,
              eller är det 8 miljarder som Miljöpartiet vill? När kommer er
              gemensamma budget?
            </seg>
          </u>
          <note type="speaker">
            Anf. 185 PETER RÅDBERG (mp) replik:
          </note>
          <u>
            <seg>
              Herr talman! Det var inte de två frågorna som jag ställde till
              försvarsministern. Det är ju ganska vanligt att han inte svarar
              på frågor, men vi gör ett försök till här, så får vi se hur det
              går.
            </seg>
          </u>
          <u>
            <seg>
              I Försvarsberedningen var sju partier helt överens om att minska
              JAS-flottan. Försvarsberedningens sju partier var helt överens
              om att minska lokaliseringarna, alltså försvarsanläggningarna
              ute i landet. Det är precis det som militären vill. Detta kör
              Sten Tolgfors fullständigt över.
            </seg>
          </u>
          <u>
            <seg>
              Miljöpartiets materielminskning, att vi vill ta bort materiel,
              bygger på det behov och de uppgifter som försvaret har. Problemet
              är att man nu har materiel som vida överträffar det uppdrag man
              har internationellt.
            </seg>
          </u>
          <u>
            <seg>
              Naturligtvis kan ni skälla på oss och säga att vi vill dra ned
              för mycket. Vi drar ned utifrån 2004 års riksdagsbeslut, där man
              satsar på ett insatsförsvar. Det är det vi gör. Vi gör vår läxa.
              Problemet är att försvarsministern håller kvar vid gamla strukturer.
              Därför går också försvaret med underskott år efter år.
            </seg>
          </u>
          <note type="speaker">
            Anf. 186 Försvarsminister STEN TOLGFORS (m) replik:
          </note>
          <u>
            <seg>
              Herr talman! Jag för den diskussionen med Anders Karlsson, som
              vill lägga mer pengar på att värna industriprojekt mycket mer
              än vad ni gör, Peter Rådberg.
            </seg>
          </u>
          <u>
            <seg>
              Jag tror inte att Peter Rådberg har klart för sig hur man tar
              om hand Försvarsberedningen. Beredningen tar fram underlag för
              inriktningspropositionen som kommer nästa vårvinter. De har inte
              tagit fram underlag för höstens budget över huvud taget. De har
              jobbat med den långsiktiga utvecklingen i försvaret.
            </seg>
          </u>
          <u>
            <seg>
              Vi kommer att leverera en proposition som handlar om utvecklingen
              20102014. Den kommer att baseras på en omvärldsanalys. Utifrån
              den tar man fram en inriktning för försvaret. Därefter går man
              på en dimensionering av försvaret, och därefter kommer frågan
              hur man ska producera denna militära förmåga, det vill säga frågan
              om grundorganisation.
            </seg>
          </u>
          <u>
            <seg>
              Försvarsberedningen kommer att hanteras i inriktningspropositionen.
              Den har Rådberg inte sett. Men det är en intressant fråga även
              till honom: Kommer han att värna om Försvarsberedningens och ledamoten
              Annika Nordgren Christensens ståndpunkter när propositionen väl
              kommer till riksdagen?
            </seg>
          </u>
          <note type="speaker">
            Anf. 187 FREDRICK FEDERLEY (c) replik:
          </note>
          <u>
            <seg>
              Herr talman! Jag vill börja med att berömma försvarsministern
              för ett otroligt engagerat och framtidsinriktat tal. Det är nästan
              så att man tycker lite synd om den bräckliga oppositionen som
              verkar befinna sig i ett stormigt pepparkakshus. Det känns tryggt
              att tillhöra alliansen och veta att det är alliansen som sköter
              svensk försvarspolitik.
            </seg>
          </u>
          <u>
            <seg>
              Min fråga berör inte direkt det anförande som försvarsministern
              hade, utan den berör den fråga om integritet och FRA som vi har
              haft uppe under ganska lång tid i Sverige, med intensitet under
              sommaren.
            </seg>
          </u>
          <u>
            <seg>
              Det har förekommit en del uppgifter, sanna eller osanna anklagelser,
              om att FRA historiskt har agerat på ett felaktigt sätt. I kammardebatten
              som vi hade precis före avslutningen i våras framförde jag ett
              önskemål till regeringen om en översyn av vad FRA har gjort historiskt.
              Jag undrar om regeringen avser att tillsätta en utredning eller
              en översyn på något sätt.
            </seg>
          </u>
          <note type="speaker">
            Anf. 188 Försvarsminister STEN TOLGFORS (m) replik:
          </note>
          <u>
            <seg>
              Herr talman! Det är inte aktuellt, vill jag svara rakt till Fredrick
              Federley.
            </seg>
          </u>
          <u>
            <seg>
              Det vi nu jobbar med är att förverkliga riksdagens beställning
              från mitten av juni när man antog lagen. Där har inte minst Fredrick
              Federley medverkat till att utarbeta ett antal kompletterande
              punkter.
            </seg>
          </u>
          <u>
            <seg>
              Det andra vi gör är att arbeta med att förverkliga den alliansöverenskommelse
              om 15 punkter som ligger till grund för kompletteringspropositionen.
            </seg>
          </u>
          <u>
            <seg>
              Vi har nu också sett till att vi kommer att få en bra beredningsprocess
              när det gäller detta, med en utförlig remissomgång innan förslagen
              läggs fram för riksdagen i formell mening.
            </seg>
          </u>
          <u>
            <seg>
              Dessutom kan jag konstatera att Datainspektionen nyligen har
              granskat de uppgifter som förekom under FRA-debattens mest stormiga
              dagar, det vill säga att man på ett felaktigt sätt skulle ha lagrat
              information om 103 svenskar som haft kontakt med Ryssland. Man
              har där funnit att hanteringen var i enlighet med den dåvarande
              lagstiftningen. Så i alla fall på den punkten har ytterligare
              klarhet kunnat vinnas.
            </seg>
          </u>
          <note type="speaker">
            Anf. 189 FREDRICK FEDERLEY (c) replik:
          </note>
          <u>
            <seg>
              Herr talman! Jag känner mig nöjd med den politiska överenskommelse
              som vi har kunnat komma fram till vad gäller FRA. Jag är särskilt
              tacksam över att man bereder detta i lugn och ordning, så som
              sig bör.
            </seg>
          </u>
          <u>
            <seg>
              Jag är också glad över den översyn som Datainspektionen har gjort.
              Men när det gäller samhällets trovärdighet i fråga om statens
              övervakningsmöjligheter och också skyldighet att faktiskt kunna
              säkerställa trygghet och säkerhet i landet tror jag att det skulle
              vara bra, för att stilla en del oroliga sinnen, om man tittade
              på detta i framtiden.
            </seg>
          </u>
          <note type="speaker">
            Anf. 190 Försvarsminister STEN TOLGFORS (m) replik:
          </note>
          <u>
            <seg>
              Herr talman! Det är alldeles korrekt, som Fredrick Federley säger,
              att många har bidragit till att den här frågan har fått en bra
              lösning.
            </seg>
          </u>
          <u>
            <seg>
              Här finns balanspunkter. Vi ska värna en effektiv svensk underrättelseinhämtning.
              Samtidigt vill vi också stärka den personliga integriteten.
            </seg>
          </u>
          <u>
            <seg>
              En annan avvägning som är viktig handlar om att när vi går ur
              den här debatten ska de som inte vill Sverige väl inte veta för
              mycket om vad vi kan, vad vi förmår, vad vi intresserar oss för.
              Det är en balanspunkt, för jag vill gärna som försvarsminister
              berätta mycket om verksamheten för svenska folket. Men ansvaret
              i detta ligger i att värna effektiviteten för att värna landets
              säkerhet.
            </seg>
          </u>
          <note type="speaker">
            Anf. 191 STAFFAN DANIELSSON (c):
          </note>
          <u>
            <seg>
              Herr talman! Jag trodde möjligen när jag för några år sedan fick
              ansvar i Centerpartiet för försvarsfrågorna att det mesta var
              bantat och klart och att dessa så viktiga frågor levde ett harmoniskt
              och stabilt liv i en allt fredligare värld. Så enkel var och är
              dock varken världen eller försvarspolitiken.
            </seg>
          </u>
          <u>
            <seg>
              År 2004 togs det förra försvarsbeslutet. Tonläget var då högt
              kring de 400 miljoner kronor som skilde regering och opposition.
              Om grunddragen i den omvälvande bantning som har genomförts och
              i ominriktningen rådde det dock en stor samsyn. Det är bra.
            </seg>
          </u>
          <u>
            <seg>
              Försvars- och säkerhetspolitiken handlar om för vårt land utomordentligt
              viktiga frågor, och det har ett stort värde med en bred samsyn
              som ger stabilitet över riksdagsvalen.
            </seg>
          </u>
          <u>
            <seg>
              Vad gäller omvärldsanalysen och försvarets inriktning har Försvarsberedningen
              i bred samstämmighet redovisat sina bedömningar, och en proposition
              om försvarets inriktning kommer nästa år.
            </seg>
          </u>
          <u>
            <seg>
              Tyvärr är de tre oppositionspartierna lika splittrade på försvarsområdet
              som de är i den ekonomiska politiken. Det är ingen styrka för
              oppositionen, och det är faktiskt inte bra för Sverige heller.
            </seg>
          </u>
          <u>
            <seg>
              Regeringen har lagt fram en stark försvarsbudget med vissa besparingar
              på försvarsmateriel, med en kraftig ökning av förbandsanslaget
              och med ett ökat internationellt åtagande i de fredsfrämjande
              internationella insatserna.
            </seg>
          </u>
          <u>
            <seg>
              Försvarets ekonomi kommer i balans, och de olika kalkyler som
              har gjorts för nedläggningar av olika garnisoner behöver inte
              aktualiseras. Det tycker vi från Centerpartiet är bra. Det ger
              försvaret arbetsro efter den väldiga omställning som man framgångsrikt
              har klarat av och inför de viktiga uppgifter som man har framför
              sig.
            </seg>
          </u>
          <u>
            <seg>
              Utvecklingen i vårt östra grannland, det väldiga Ryssland, inger
              oro i olika avseenden. Deras inträngande i Georgien var mycket
              allvarligt. Det lackmustest som Försvarsberedningen ansåg att
              Rysslands kommande agerande i Kaukasus skulle utgöra utföll blodrött
              och måste analyseras med stor eftertanke.
            </seg>
          </u>
          <u>
            <seg>
              I enlighet med FN-stadgans principer har Sverige ett ansvar för
              att främja internationell fred och säkerhet. Vår säkerhet är intimt
              kopplad till våra grannars och Europas säkerhet. Det är viktigt
              för Sverige som ett militärt alliansfritt land att ta sitt ansvar
              vad gäller försvar och fredsinsatser på ett med länderna i vår
              omvärld jämbördigt sätt.
            </seg>
          </u>
          <u>
            <seg>
              Jag bedömer att vi gör detta i dag, men det är värdefullt att
              sätta in våra ansträngningar i ett internationellt sammanhang
              och analysera hur vi ligger till. I ett långsiktigt perspektiv
              är det intressant att studera hur stor andel av Sveriges bruttonationalprodukt,
              bnp, som vårt försvar tar i anspråk i dag och i en bedömd framtid.
              Detta mått anges ofta i internationella jämförelser mellan olika
              länders försvarsutgifter.
            </seg>
          </u>
          <u>
            <seg>
              Nato har som ambition att medlemsländernas försvarsanslag bör
              uppgå till 2 procent av bnp, medan EU-ländernas genomsnitt lär
              vara ca 1,75 procent. USA och Ryssland ligger på nivån 4 procent
              medan länderna i vårt närområde i övrigt ligger lägre. Norges
              försvarsanslag uppgår till ca 1,6 procent av deras bnp, liksom
              Nederländernas, medan Sverige ligger i häradet 1,3 procent tillsammans
              med Tyskland, Finland och Danmark.
            </seg>
          </u>
          <u>
            <seg>
              Sverige närmar sig dock 1,2 procent. Även därför är det bra att
              regeringens besparingar på försvarsmateriel närmast ograverat
              förs över till förbandsverksamheten.
            </seg>
          </u>
          <u>
            <seg>
              Men hur tänker oppositionen? Hur tänker framför allt det mångåriga
              regeringspartiet Socialdemokraterna? Ni vill lämna Sveriges åtaganden
              i Kosovo och minska Sveriges deltagande i EU:s stridsgrupper,
              sammantaget med miljardbelopp. Samtidigt slår ni vakt om vår urgamla
              militära alliansfrihet och det är bra. Er partiledare har till
              och med sagt: Sverige ska aldrig gå med i Nato. Hur en ledande
              politiker vågar utfästa sådana eviga garantier förstår jag faktiskt
              inte. Inser ni inte att er lägre ambitionsnivå på sikt kan undergräva
              trovärdigheten i vår alliansfrihet?
            </seg>
          </u>
          <u>
            <seg>
              Miljöpartiet Socialdemokraternas nya bästis vill närmast slakta
              försvaret med, på sikt, en tiomiljardersminskning, 10 000 miljoner
              kronor. Sveriges försvarskostnader skulle hamna långt under 1
              procent av vår bnp. Det skulle bli något av ett säkerhetspolitiskt
              vakuum i Norden, och våra soldater skulle i hög grad vara utomlands.
            </seg>
          </u>
          <u>
            <seg>
              Litar Miljöpartiet på att andra ska försvara Sverige om det skulle
              behövas, eller är analysen så enkel som att det aldrig kommer
              att bli några fler konflikter som berör oss?
            </seg>
          </u>
          <u>
            <seg>
              Det känns tryggt för Sverige med regeringens politik vad gäller
              sysselsättning och ekonomi. Det känns lika tryggt, tycker jag,
              med regeringens försvarspolitik. Det känns däremot, tyvärr, inte
              tryggt med de andra alternativ här i riksdagen som erbjuds folket.
            </seg>
          </u>
          <note type="speaker">
            Anf. 192 PETER RÅDBERG (mp) replik:
          </note>
          <u>
            <seg>
              Herr talman! Jag kan säga att Miljöpartiet är positivt till att
              förbandsverksamheten får mer pengar, rent generellt. Det skriver
              vi också. Men det blir ett problem när man sedan inte rationaliserar,
              som jag försökte säga i talarstolen.
            </seg>
          </u>
          <u>
            <seg>
              Man ger med ena handen, och så stoppar man den andra handen i
              byxfickan. Det blir liksom ingenting.
            </seg>
          </u>
          <u>
            <seg>
              Tycker Staffan Danielsson att det är okej att man gör halt inför
              de nödvändiga rationaliseringarna? Vi har ungefär elva stora förband
              i dag ute i landet. Vi tycker att de bör ligga på fem sex stycken.
              Vi har alltså professionen militären med oss. För att vi ska få
              någon effektivitet måste vi göra något. Men regeringen sade nej
              till det, och Staffan Danielsson tycker att det är jättebra. Det
              ska vara ett förband i varje skrubb eller by eller vad du sade
              i ditt anförande.
            </seg>
          </u>
          <u>
            <seg>
              Jag blir oerhört rädd för detta. Effektiviseringen är lika med
              noll med Centerpartiets förslag.
            </seg>
          </u>
          <u>
            <seg>
              Återigen, när det gäller materielanslagen har vi ett materielanslag
              efter det behov som Sverige har. Ni har ett materielanslag som
              är en överdimensionering av detta.
            </seg>
          </u>
          <note type="speaker">
            Anf. 193 STAFFAN DANIELSSON (c) replik:
          </note>
          <u>
            <seg>
              Herr talman! Det har skett enormt stora rationaliseringar av
              försvaret sedan 2004, efter det historiska beslutet när vi ändrade
              från invasionsförsvar till insatsförsvar och lade ned ett mycket
              stort antal garnisoner. Det har satt sig, och nu behöver försvaret
              arbetsro inför framtiden. Det har varit oro. Det har funnits kalkyler
              och så vidare. Det är bra med beskedet att just nu har vi en bra
              organisation för det försvar som vi ska ha.
            </seg>
          </u>
          <u>
            <seg>
              Jag tycker att det är bra att vi har ett försvar som finns över
              landet och inte är koncentrerat till storstadsområdena. Att Miljöpartiet
              vill halvera dagens förband är ett mycket radikalt besked som
              borde väcka oro på många håll i Sverige.
            </seg>
          </u>
          <u>
            <seg>
              När det gäller materielanslagen säger Peter Rådberg som en sanning
              att ni vill ha den sanna nivån och att vi vill ha en för hög nivå.
              Jag menar att det är tvärtom. Vi har ett försvarsmaterielanslag
              som är rimligt, och ni ligger för lågt.
            </seg>
          </u>
          <note type="speaker">
            Anf. 194 PETER RÅDBERG (mp) replik:
          </note>
          <u>
            <seg>
              Herr talman! Regeringen var innan Georgienkrisen överens om att
              förbandsverksamheten ska krympas. Sedan kom femdagarskriget, och
              man vågar inte gå. Vi är i grund och botten överens, men Staffan
              Danielsson säger att det är bra att man har ett förband lite var
              som helst. Detta är ineffektivt. Så är det. Det vet var och en.
            </seg>
          </u>
          <u>
            <seg>
              När det gäller vårt materielanslag har vi 33 procent som är materielkostnad.
              Vi är bäst i hela Europa på detta. Finland har hälften av försvarskostnaden
              men klarar sina uppgifter lika bra i alla fall. Kan inte Staffan
              Danielsson och Centerpartiet förstå att det är en överdimensionering
              av materielanslagen i förhållande till de uppgifter som vi har?
            </seg>
          </u>
          <u>
            <seg>
              Jag gav exempel på en massa vapen som vi gör som vi egentligen
              inte har någon nytta av och som kostar miljarder. Det är dem som
              vi tar bort och får ett effektivt försvar.
            </seg>
          </u>
          <note type="speaker">
            Anf. 195 STAFFAN DANIELSSON (c) replik:
          </note>
          <u>
            <seg>
              Herr talman! Vi har olika verklighetsbilder, Miljöpartiet, Peter
              Rådberg och jag. Jag menar att vi har ett väl dimensionerat försvar
              att möta framtiden med med den budget som nu är framlagd. Det
              har varit bekymmer med ekonomin. Det är riktigt. Det är upprätat
              nu med den starka försvarsbudgeten som vi lägger fram.
            </seg>
          </u>
          <u>
            <seg>
              Vi kan tala om att vi har en stabil sits. Vi har en bra grundorganisation.
              Nu tittar vi framåt.
            </seg>
          </u>
          <u>
            <seg>
              När det gäller försvarsmateriel är det samma sak. Det är ingen
              sanning. Vad det gäller flygvapnet har vi haft ett större flygvapen.
              Vi har haft 200 plan, vi har haft 137 plan, vi har 100 plan. Vi
              ska minska ytterligare. Det är radikala förändringar som har skett
              med vårt flygvapen.
            </seg>
          </u>
          <u>
            <seg>
              Men Miljöpartiet är inte nöjt. Ni slutar inte förrän vi knappt
              har någonting kvar. Det är det som är bekymret, tycker jag.
            </seg>
          </u>
          <note type="speaker">
            Anf. 196 ELSE-MARIE LINDGREN (kd):
          </note>
          <u>
            <seg>
              Herr talman! Alliansen vill ha ett starkt, tillgängligt och användbart
              försvar. Försvaret ska ha förmåga att både värna Sverige och göra
              internationella insatser för att tillsammans med andra kunna sprida
              fred och säkerhet i vår värld. Ett snabbt tillgängligt insatsförsvar
              har bättre förmåga att möta den nya tidens säkerhetspolitiska
              utmaningar och hot. Förnyelsen måste därför fortsätta.
            </seg>
          </u>
          <u>
            <seg>
              Försvaret och dess budget är en mycket viktig fråga. Försvaret
              av nationen mot yttre hot är statens grunduppgift. Därför är anslaget
              till försvaret ett av de viktigaste och bör således vara ett av
              de mest prioriterade områdena, menar jag.
            </seg>
          </u>
          <u>
            <seg>
              För mig är trygghet och säkerhet centralt, inte bara i de små
              gemenskaperna som i familjen och trygghet på gator och torg. Säkerhet
              är också trygghet från att bli attackerad av fientligt inställda
              makter eller organisationer som av en eller annan anledning vill
              attackera Sverige.
            </seg>
          </u>
          <u>
            <seg>
              I takt med globaliseringen byggs svensk säkerhet i allt högre
              grad bakom våra gränser. Därför är det glädjande att Sverige under
              alliansregeringen utökar sitt deltagande i internationella insatser
              för fred och säkerhet.
            </seg>
          </u>
          <u>
            <seg>
              När jag nu har läst motionerna från Socialdemokraterna och Vänsterpartiet
              ser jag att man vill minska de internationella ambitionerna. Det
              gör mig besviken. Den samsyn som vi har haft över blockgränserna
              när det gäller långsiktighet i insatser för att bidra till fred
              i världen är nu helt plötsligt ifrågasatt.
            </seg>
          </u>
          <u>
            <seg>
              Herr talman! Utan säkerhet ingen utveckling, och ingen utveckling
              utan säkerhet. Det försvar som vi skapar i dag ska hantera omvärlden
              med dess osäkerheter för lång tid framöver. Därför behövs ett
              långsiktigt perspektiv i all säkerhets- och försvarspolitisk verksamhet
              och i beslutsfattande. Okloka nedskärningar i dag blir något som
              våra barn får betala för i morgon.
            </seg>
          </u>
          <u>
            <seg>
              Herr talman! Världen förändras snabbt. Vi måste ständigt kunna
              omvärdera vår säkerhetsanalys. Vi kan inte frångå att Rysslands
              invasion av Georgien har fått konsekvenser och kan få konsekvenser
              även för Sverige.
            </seg>
          </u>
          <u>
            <seg>
              Dagens hot känner inte gränser på samma sätt som tidigare och
              påverkar många länder samtidigt. Konflikter och händelser långt
              borta påverkar oss här hemma. Rysslands ökade militärutgifter,
              ökade ambitionsnivå och stationering av strategiska styrkor visar
              på Rysslands intressen, och det måste vi följa.
            </seg>
          </u>
          <u>
            <seg>
              Därför måste förnyelsen av det svenska försvaret fortsätta. Ett
              modernt insatsförsvar har bättre förmåga att möta den nya tidens
              säkerhetspolitiska utmaningar, då den nya tidens hot måste mötas
              med snabbt tillgängliga förband.
            </seg>
          </u>
          <u>
            <seg>
              Men det är viktigt att påminna om att Sveriges försvarsförmåga
              inte styrs av antalet stridsvagnar, kaserner eller värnpliktiga
              utan av den effekt som vi får ut av dem. Jag önskar också påminna
              om att försvarets operativa förmåga i Sverige har ökat något de
              senaste åren, enligt Försvarsmaktens egen värdering, byggd på
              internationella standarder.
            </seg>
          </u>
          <u>
            <seg>
              Herr talman! Det är bristen på kontroll över den egna ekonomin
              som nu är en av Försvarsmaktens stora utmaningar. Lösningen på
              försvarets ekonomiska problem ligger inte i att lägga ned förband,
              halvera hemvärn eller minska JAS-piloternas flygtid. Då skjuter
              man bara problemen framför sig samtidigt som man i strid med alliansens
              intentioner minskar Sveriges militära förmåga. Därför förstärker
              alliansen förbandsverksamheten och vidtar åtgärder för en bättre
              ekonomistyrning.
            </seg>
          </u>
          <u>
            <seg>
              Herr talman! Det är dock med glädje som jag noterar att oppositionen
              i sina motioner har visat på att hemvärnet spelar en mycket viktig
              roll. Jag utgår från att vi här kan få en mycket bred överenskommelse.
            </seg>
          </u>
          <u>
            <seg>
              Kristdemokraterna har alltid värnat frivilliga gemenskaper och
              känner således extra varmt för hemvärnets och frivilligverksamhetens
              uppdrag. Hemvärnet är en betydelsefull plantskola som skyddar
              samhällsviktig infrastruktur i fred och kristid.
            </seg>
          </u>
          <u>
            <seg>
              Vi ser gång på gång hur hemvärnet omedelbart ingriper för att
              stödja samhällsfunktioner vid extraordinära händelser. Hemvärnets
              och dess nationella skyddsstyrkors viktigaste uppgifter är att
              bevaka, skydda och ytbevaka samt stödja det civila samhället.
              Alla hemvärnsförband utbildas därför för att kunna lösa dessa
              uppgifter. Det är av stor vikt att hemvärnet finns representerat
              i hela landet.
            </seg>
          </u>
          <u>
            <seg>
              Utöver dessa tillkommer ett antal tilläggsförmågor som bara vissa
              förband behöver ha. Enheter som har andra och kanske svårare uppgifter
              än huvuddelen måste årligen utbildas och öva fler timmar. De har
              ett nationellt perspektiv, och de bidrar till allmänhetens delaktighet
              i försvaret.
            </seg>
          </u>
          <u>
            <seg>
              Hemvärnet och de nationella skyddsstyrkorna bör i högre grad
              utvecklas till en krishanteringsorganisation. Hemvärnet och frivilligorganisationer
              måste i takt med det övriga försvaret anpassa sin verksamhet till
              ett modernt och flexibelt försvar.
            </seg>
          </u>
          <note type="speaker">
            Anf. 197 ANDERS KARLSSON (s) replik:
          </note>
          <u>
            <seg>
              Herr talman! Tack för anförandet, Else-Marie Lindgren! Till skillnad
              från försvarsministern ägnade Else-Marie Lindgren sig åt att presentera
              sin politik och inte angripa oppositionen.
            </seg>
          </u>
          <u>
            <seg>
              Det var intressant, men jag vill säga till Else-Marie Lindgren
              och Kristdemokraterna: Vårt internationella engagemang kommer
              att fortsätta. Vi har haft ca 100 000 soldater utomlands sedan
              50-talet, under i stort sett bara socialdemokratiskt ledda regeringar.
              Vi kommer att fortsätta det arbetet.
            </seg>
          </u>
          <u>
            <seg>
              Men vi är realister och ser att vi måste komma till rätta med
              försvarets ekonomi. Det vi ser är att Kosovo har blivit en egen
              stat. Vi tror att vi kan plocka hem trupperna. Vi tycker heller
              inte att vi behöver vara ledande nation i NBG 2011.
            </seg>
          </u>
          <u>
            <seg>
              Det är det vi har sagt. Men hur ska den borgerliga regeringen
              klara ökade ambitioner när det gäller internationella styrkor
              och ökade ambitioner i Afghanistan och så vidare? Det är vad försvarsministern
              står här i talarstolen och säger i dag; propositionen har inte
              kommit ännu, så jag vet inte. Hur ska man kunna klara det samtidigt
              som man ska behålla allting?
            </seg>
          </u>
          <note type="speaker">
            Anf. 198 ELSE-MARIE LINDGREN (kd) replik:
          </note>
          <u>
            <seg>
              Herr talman! Det var glädjande att höra att Anders Karlsson säger
              att det bara är en paus när det gäller det internationella engagemanget,
              om jag förstod det rätt. Det får framtiden utvisa.
            </seg>
          </u>
          <u>
            <seg>
              Hur som helst tror jag inte att ta hem just styrkorna från Kosovo
              ger den besparing som ni har tänkt er, för det för med sig konsekvenser
              under flera år framöver med åtaganden som vi ändå har för soldater
              som är ute, deras ersättningar och annat.
            </seg>
          </u>
          <u>
            <seg>
              Det är den delen jag vill svara på när det gäller Kosovo. Jag
              tror alltså inte att ni kommer att tjäna några pengar på att ta
              hem styrkorna från Kosovo. Dessutom ger det ett dåligt anseende
              i världen för övrigt.
            </seg>
          </u>
          <u>
            <seg>
              Jag ser det som naturligt att vi har en ansvarsfull budget, och
              vi har redan tagit in medel för att kunna öka förbandsanslagen
              genom att göra vissa nedskärningar i materielanslagen. Med de
              pengarna ska vi också kunna förstärka den internationella delen.
            </seg>
          </u>
          <note type="speaker">
            Anf. 199 ANDERS KARLSSON (s) replik:
          </note>
          <u>
            <seg>
              Herr talman! Det är ju ändå så att ni vill öka. Snabbinsatsstyrkan
              vill ni ha kvar. Ni vill öka ambitionerna i Afghanistan, enligt
              försvarsministern i talarstolen vi har ännu inte sett propositionen.
            </seg>
          </u>
          <u>
            <seg>
              Vi har ett förhöjt hotläge, säger ni. Vi ska befinna oss i Kosovo,
              och samtidigt ska vi dra ned på materiel.
            </seg>
          </u>
          <u>
            <seg>
              Min fråga är: Hur ska ni få den här budgeten att gå ihop? Försvarsmakten
              har problem att få det att gå ihop i år, och de hade problem i
              fjol, och ni ökar ambitionerna.
            </seg>
          </u>
          <u>
            <seg>
              Jag säger det igen: Ni beställer en Ferrari, men ni betalar för
              en Skoda.
            </seg>
          </u>
          <note type="speaker">
            Anf. 200 ELSE-MARIE LINDGREN (kd) replik:
          </note>
          <u>
            <seg>
              Herr talman! Jag tror att Anders Karlsson är mycket medveten
              om att den budget som vi har lagt fram har diskuterats länge.
              Vi har också sett gemensamt på det här i Försvarsberedningen där
              flera av oss sitter med. Jag tror alltså inte att du behöver vara
              orolig för att det inte ska gå ihop.
            </seg>
          </u>
          <u>
            <seg>
              Det finns ambitioner, och det finns mycket att göra inom Försvarsmakten,
              inte minst när vi tittar på deras olika ledningsorganisationer.
              Jag är övertygad om att vi inom en snar framtid kommer att se
              en förändrad struktur på flera områden inom Försvarsmakten, och
              därmed kan vi också öka ambitionen på förbandssidan, både nationellt
              och internationellt.
            </seg>
          </u>
          <note type="speaker">
            Anf. 201 PETER RÅDBERG (mp) replik:
          </note>
          <u>
            <seg>
              Herr talman! Vårt signum i vår försvarsbudget är att vi vill
              ha ett försvar efter det behov som vi har satt upp. Så har vi
              målat upp vår budget.
            </seg>
          </u>
          <u>
            <seg>
              Jag vill fråga Else-Marie Lindgren om förbandsverksamheten som
              hon var inne på. Jag sade till Staffan Danielsson att vi håller
              med om att förbandsverksamheten faktiskt behöver mer pengar, men
              det är under förutsättning att man kan göra de andra rationaliseringarna
              som militären är överens om och som även regeringen hade ambitionen
              att göra men inte orkade på grund av Georgienkonflikten; då satte
              man till bromsen.
            </seg>
          </u>
          <u>
            <seg>
              Vad är Else-Marie Lindgrens uppfattning om rationaliseringen
              på förbandssidan? Tycker du att det är bra att vi har ett förband
              i var och varannan stuga i landet, eller tycker du att vi ska
              rationalisera för att på så sätt bli mer effektiva?
            </seg>
          </u>
          <note type="speaker">
            Anf. 202 ELSE-MARIE LINDGREN (kd) replik:
          </note>
          <u>
            <seg>
              Herr talman! Jag tror att det är långt ifrån sanningen när du
              säger att vi ska ett förband i varje stuga. Det stämmer ju inte,
              och flest förband där du också var med och tillstyrkte lades ned
              under den förra mandatperioden, från 2004 och fram till nu. Det
              var då vi gjorde den stora strukturella förändringen. Då sade
              Peter Rådberg inte någonting, utan då diskuterades det på ett
              annat sätt.
            </seg>
          </u>
          <u>
            <seg>
              När det gäller omflyttningen av förbanden och det geografiska
              läget tror jag att det i dag är viktigt att vi ser över och gör
              en konsekvensanalys av var förbanden ska vara och vilken inriktning
              de ska ha. Det innebär inte att man inte kan flytta om själva
              verksamheten, men vi har också tidigare sett att när man lägger
              ned förband får man inte ut de pengarna på väldigt lång tid.
            </seg>
          </u>
          <u>
            <seg>
              Jag tror alltså att det är viktigt att göra en ordentlig analys
              innan vi går in och säger att vi ska lägga ned förband.
            </seg>
          </u>
          <note type="speaker">
            Anf. 203 PETER RÅDBERG (mp) replik:
          </note>
          <u>
            <seg>
              Herr talman! Det är helt riktigt: att bara flytta om ger inga
              pengar. Det är helt rätt, men vi måste skära bort stora tårtbitar
              utifrån det uppdrag vi har. Det är det som är själva grundproblemet.
              Att minska antalet förband är man ju helt överens om i dag. Det
              var också regeringen, som jag har sagt några gånger. Men man orkade
              inte på grund av Georgienkonflikten som pågick i fem dagar. Då
              satte man stopp för allting.
            </seg>
          </u>
          <u>
            <seg>
              Staffan Danielsson från Centerpartiet sade alldeles nyss att
              han vill ha förband lite varstans i Sverige, för han tycker att
              det är bra. Då blir min fråga till dig: Delar du Centerpartiets,
              och för närvarande regeringens, uppfattning att det är okej att
              man fortfarande håller på att osthyvla och inte gör några större
              ingrepp i förbandsverksamheten vilket vore nödvändigt, skulle
              jag vilja påstå, utifrån det uppdrag vi har?
            </seg>
          </u>
          <note type="speaker">
            Anf. 204 ELSE-MARIE LINDGREN (kd) replik:
          </note>
          <u>
            <seg>
              Herr talman! Självfallet delar jag alliansens uppfattning när
              det gäller detta, och jag tror att det är oerhört viktigt att
              vi analyserar och ser efter: Vad ska vi ha försvaret till i framtiden?
              Hur ska det utformas?
            </seg>
          </u>
          <u>
            <seg>
              Då är det inte bara att skära bort stora delar, eller tårtbitar
              som du säger, ur ett mycket bra och användbart försvar. Vi har
              duktiga officerare, och vi har duktiga soldater. Jag hoppas att
              Peter Rådberg har varit ute i verksamheten och hört vad man säger
              och vad man gör. Jag tycker att det är oerhört värdefullt, och
              jag vill tacka alla våra soldater och officerare som utför ett
              fantastiskt arbete under denna press som det ändå är.
            </seg>
          </u>
          <u>
            <seg>
              Med Miljöpartiets politik skulle vi inte ha en enda soldat i
              Sverige, och det tror jag inte att svenska folket ställer upp
              på.
            </seg>
          </u>
          <note type="speaker">
            Anf. 205 LAGE RAHM (mp):
          </note>
          <u>
            <seg>
              Herr talman! Jag tänkte prata lite om den tidigare så omtalade
              FRA-lagen eller signalspaningslagen. Det har inte pratats så jättemycket
              om det här i dag. Det kan bero på att regeringens hantering av
              frågan är en lång rad av misslyckanden. Jag tror att regeringen
              till slut insåg detta och tänkte att nu måste vi åtminstone komma
              fram med någonting som verkar som om vi har tagit till oss kritiken
              och insett hur ohanterligt förslaget är. Då kom man fram med 15
              punkter, och jag tycker att det är beundransvärt att man kan ändra
              sig, om än så lite som jag uppfattar att det är.
            </seg>
          </u>
          <u>
            <seg>
              Det återstår nämligen väldigt många oklarheter efter att de här
              punkterna har presenterats. Faktum är att beroende på hur punkterna
              kommer att implementeras och hur de tolkas skulle det kunna vara
              så att det egentligen inte kommer att ske någon förändring värd
              namnet över huvud taget i den lag som just nu föreligger och som
              det är väldigt tydligt att en stor majoritet av Sveriges befolkning
              inte vill ha.
            </seg>
          </u>
          <u>
            <seg>
              Det finns några begrepp som är väldigt luddiga, till exempel
              trafikstråk, som det sägs att man ska hantera. Jag har inte hört
              talas om någon som faktiskt kan Internetteknik som har någon aning
              om vad ett trafikstråk är, så då undrar man hur det ska bli.
            </seg>
          </u>
          <u>
            <seg>
              En annan kanske ännu viktigare fråga är: Vem är det som ska ta
              hand om trafiken? Vem ska separera den? Vem ska skicka vidare
              den i den här apparaten? Är det staten som ska övervaka och kontrollera
              vilken trafik som sedan i sin tur ska vidare till FRA? Men FRA
              kanske döper om sig för att namnet och myndigheten har blivit
              så förknippade med övervakningssamhället.
            </seg>
          </u>
          <u>
            <seg>
              Jag tycker att nr 12 på listan är ganska rolig. Där står att
              kontrollmyndigheten på begäran från enskild ska vara skyldig att
              undersöka om verksamhet avseende honom eller henne har skett i
              enlighet med lag. Kontrollmyndigheten ska alltså undersöka om
              något har skett i enlighet med lag om någon begär det. Det borde
              väl rimligtvis vara så att allt som myndigheterna gör alltid sker
              i enlighet med lag. Myndigheterna bör väl även utan att enskilda
              påpekar det upprätthålla lag. Det måste vara ett av syftena med
              en myndighet, kan man tycka. Det är i och för sig bra att det
              ska göras. Det har jag ingen invändning mot.
            </seg>
          </u>
          <u>
            <seg>
              Ett av de riktigt stora problemen är att man helt verkar ha glömt
              meddelarfriheten och källskyddet. De nämns inte. Så som jag uppfattar
              det enligt dessa punkter kommer det inte att ske något som gör
              att det blir en förbättring som ser till att vi kan upprätthålla
              de grundläggande mänskliga fri- och rättigheterna och den svenska
              grundlagen om det inte finns dolt någonstans där man inte kan
              utläsa det. Jag önskar att propositionen kommer tillbaka till
              detta.
            </seg>
          </u>
          <u>
            <seg>
              Det kvarstår en hel del oklarheter. Med tiden ska regeringen
              kanske komma tillbaka. Men som tidsplanen ser ut kommer denna
              lag, som har blivit så kritiserad, att börja gälla innan vi får
              ett beslut om en ny lag. Det är högst otillfredsställande.
            </seg>
          </u>
          <u>
            <seg>
              Vi röstade igenom lagen i juni, tyvärr. De borgerliga partierna
              verkade tycka om den då, men nu har man kanske insett att den
              är dålig. Om man nu inser att den är dålig, kan man då inte riva
              upp den innan den börjar gälla? Varför ska den dåliga lagen gälla
              ett tag innan man kommer med ett nytt förslag som ännu är oklart
              vad det är? Det vore högst naturligt att riva upp den lag man
              ändå inte vill ha. Så verkar tyvärr inte vara fallet. Detta vill
              jag uppmärksamma riksdagen på.
            </seg>
          </u>
          <note type="speaker">
            Anf. 206 FINN BENGTSSON (m) replik:
          </note>
          <u>
            <seg>
              Herr talman! Före sommaren präglades inte Miljöpartiets engagemang
              i att lagreglera en oreglerad verksamhet av särskilt stor konstruktivitet.
            </seg>
          </u>
          <u>
            <seg>
              Nu har det hänt ett par saker. Det har varit problem i Georgien
              och jag lyfte upp i en replik till din partkollega Peter Rådberg
              ett problem på Island som Miljöpartiet inte verkar ha något som
              helst intresse av att se som ett problem. Vi har konflikter i
              öst och möjligtvis i väst. Vi måste fundera över hur vi ska få
              information. Den absolut största mängden information som Försvarsmakten
              inhämtar fås genom signalspaning.
            </seg>
          </u>
          <u>
            <seg>
              Nu har vi fått fram en avancerad plan för en beställning av riksdagen
              på ny signalspaningsreglering. Hur ser Lage Rahm på möjligheten
              att riva upp en lag och ha ett oreglerat tillstånd under ett antal
              år när det i närtid händer saker där vi behöver få information?
              Är det bättre att ha lagreglering eller att sakna lagreglering?
            </seg>
          </u>
          <note type="speaker">
            Anf. 207 LAGE RAHM (mp) replik:
          </note>
          <u>
            <seg>
              Herr talman! Jag tackar för frågan. Jag trodde inte att någon
              skulle begära replik. Jag tycker att det är bättre att låta bli
              att ha en lagreglering än att ha en dålig lagreglering. Givetvis
              hade det varit bättre att ha en vettig lagreglering. Regeringen
              har haft lång tid på sig att föreslå en sådan, men nu föreligger
              det inte en sådan. Tyvärr är det inte riksdagen som förbereder
              lagarna. Det ligger i normalfall på regeringen. Då vore det rimligt
              att regeringen kom med ett bra förslag, i stället för med ett
              dåligt förslag.
            </seg>
          </u>
          <u>
            <seg>
              När oppositionen och hela det svenska samhället anmärker på att
              det är ett dåligt förslag kommer man med argumentet att det bara
              finns ett förslag och att det måste godtas. Det är ett konstigt
              sätt att argumentera. Det är som om det bara fanns två alternativ,
              nämligen ett dåligt förslag eller inget förslag alls. I stället
              borde man ha haft ett bra förslag.
            </seg>
          </u>
          <note type="speaker">
            Anf. 208 FINN BENGTSSON (m) replik:
          </note>
          <u>
            <seg>
              Herr talman! Då ska Lage Rahm få lägga fram ett förslag. I närtid
              kommer vi att ha en reglering där en domstol har rätt att överpröva
              regeringen på förhand om vilken sökfrihet man ska ha för att få
              reda på viktiga saker, till exempel vad som händer i Georgien
              och om det finns något hot i samband med att Ryssland lägger vantarna
              på Islands ekonomi.
            </seg>
          </u>
          <u>
            <seg>
              Vad är det för tidshorisont inom vilken integriteten fullständigt
              flyter utan någon som helst kontroll som Miljöpartiet tänker sig
              för att reglera denna viktiga verksamhet? Jag föreställer mig
              att det handlar om år av ältande där man kanske inte kommer med
              något konstruktivt förslag alls.
            </seg>
          </u>
          <u>
            <seg>
              Samtidigt, om jag förstår det rätt, har man i budgeten som man
              ska presentera samtidigt med Socialdemokraterna inte tagit bort
              anslaget till FRA. Det måste innebära att man vill ha en signalspaning
              och uppenbarligen en oreglerad sådan. Vilken är den tidsram inom
              vilken Miljöpartiet kommer med ett konstruktivt förslag som ger
              oss trygghet på integritetssidan och som samtidigt ger oss möjlighet
              att fånga upp oroshärdar som till exempel Georgien och möjligen
              sådant som kan hända Island på sikt?
            </seg>
          </u>
          <note type="speaker">
            Anf. 209 LAGE RAHM (mp) replik:
          </note>
          <u>
            <seg>
              Herr talman! Jag tänkte sätta en ära i att svara på frågorna.
              Jag uppfattade inte i förslaget att en domstol skulle bedöma vad
              som händer i Georgien. Jag ville tydliggöra det eftersom jag uppfattade
              att Finn Bengtsson sade detta. Det är väl snarare så att enligt
              förslaget ska en domstol göra bedömningar av de ansökningar som
              sker. Frågan är då vilken typ av domstol det rör sig om och på
              vilket sätt den ska göra bedömningen. Det finns en mängd oklarheter
              som jag skulle önska att regeringen redde ut innan det går att
              uttala sig konkret om vad som skulle kunna vara fel med just detta
              förslag.
            </seg>
          </u>
          <u>
            <seg>
              När det gäller vilken tidshorisont vi har på förslaget kan jag
              konstatera att det, som sagt, är svårt att presentera omfattande
              lagförslag utan att ha den utredningsapparat som regeringen har.
              Jag utgår från att när vi hamnar i regeringsställning kommer vi
              att presentera ett förslag när vi har haft tid att utreda det.
            </seg>
          </u>
          <note type="speaker">
            Anf. 210 FREDRICK FEDERLEY (c) replik:
          </note>
          <u>
            <seg>
              Herr talman! Bevare mig för den dagen som Lage Rahm och Miljöpartiet
              sitter i regeringen. Kanske grundar sig många av de oklarheter
              som råder för Miljöpartiet och Lage Rahm i det faktum att ni aldrig
              har regerat. Så som processen fungerar gör man politiska överenskommelser
              som i detta fall är mycket tydligare än exempelvis mycket av Miljöpartiets
              program som man går till val på. Därefter börjar en beredningsprocess
              där man klargör tydligheterna.
            </seg>
          </u>
          <u>
            <seg>
              Flera av de frågor som du ställde om meddelarfriheten, Lage,
              är redan reglerade sedan tidigare. Det är inte heller så att du
              behöver känna någon stor rädsla från den 1 september 2009 för
              att det ska finnas ett oreglerat utrymme där domstolen inte fungerar.
              De stora bitarna i det vi har beslutat träder i kraft den 1 september
              2009. Det hade Lage Rahm vetat om han hade engagerat sig mer i
              denna process.
            </seg>
          </u>
          <u>
            <seg>
              Det är beklagligt när en riksdagsledamot som säger sig vilja
              värna integriteten och följa debatten inte tar sig tid att vara
              i kammaren och ställa frågor när försvarsministern finns på plats.
            </seg>
          </u>
          <note type="speaker">
            Anf. 211 LAGE RAHM (mp) replik:
          </note>
          <u>
            <seg>
              Herr talman! Jag blev uppmanad att ställa frågor när försvarsministern
              var på plats. Det kan hända att jag som är ny i riksdagen har
              missuppfattat något. Jag trodde att man skulle ställa frågor främst
              på det som försvarsministern yttrade.
            </seg>
          </u>
          <u>
            <seg>
              Jag får nog göra Fredrick Federley besviken. Jag kommer inte
              att sitta i regeringen. Däremot utgår jag från att Miljöpartiet
              kommer att göra det.
            </seg>
          </u>
          <u>
            <seg>
              Jag vet inte vad det var för förändringar som Fredrick Federley
              talade om som skulle komma den 1 september. Jag vet däremot att
              det ska komma förändringar den 1 oktober. Det är tråkigt om det
              var det som åsyftades och Fredrick Federley inte hade koll på
              det. Möjligen skulle det kunna vara så att datumet har ändrats.
            </seg>
          </u>
          <note type="speaker">
            Anf. 212 FREDRICK FEDERLEY (c) replik:
          </note>
          <u>
            <seg>
              Herr talman! Jag får börja med att ge Lage Rahm rätt i att det
              är oktober och inte september. Jag backar på det.
            </seg>
          </u>
          <u>
            <seg>
              Samtidigt är det tydligt att Lage Rahm inte har något eget att
              komma med. Det är det härliga med att sitta i opposition. Det
              skulle kunna bli Miljöpartiets förskräckelse att man i regeringsställning
              måste kunna lägga fram konkreta förslag som ska leda till handling.
            </seg>
          </u>
          <u>
            <seg>
              Hur vill du, Lage Rahm, se till att begränsa möjligheten för
              integritetsintrång och samtidigt upprätthålla ett informationsflöde
              som är rimligt så att svensk regering kan vara välunderrättad,
              så att svensk försvarsverksamhet kan fungera väl och så att vi
              också kan säkerställa tryggheten för svenska medborgare?
            </seg>
          </u>
          <u>
            <seg>
              Hur avser Lage Rahm och Miljöpartiet att agera den dagen något
              otäckt kan tänkas hända och vi inte hade möjlighet att inhämta
              den informationen? Eller kommer man bara framgent att försöka
              fortsätta fulröstfiska med en trålare i en insjö för att på något
              sätt hävda att man värnar integriteten utan att lägga fram konkreta
              förslag på hur vi kan upprätthålla en säkerhetsinformation för
              landet och ett integritetsskydd?
            </seg>
          </u>
          <note type="speaker">
            Anf. 213 LAGE RAHM (mp) replik:
          </note>
          <u>
            <seg>
              Herr talman! Det verkar som om Fredrick Federley anser att det
              är fulröstfiske att värna om de grundläggande mänskliga fri- och
              rättigheterna. Det gör mig väldigt bekymrad eftersom han är en
              del av regeringens parlamentariska underlag. Jag tycker att det
              är tragiskt om han anser att det är det som det handlar om.
            </seg>
          </u>
          <u>
            <seg>
              Jag tycker att det är rimligt att vi upprätthåller meddelarfriheten
              och källskyddet i grundlagen. Jag tycker att det är väldigt otydligt
              hur det ska göras här, och jag tycker också att det är rimligt
              att vi följer Europakonventionen.
            </seg>
          </u>
          <u>
            <seg>
              När det gäller mitt förslag tycker jag att det är aningen tråkigt
              att be mig presentera ett färdigt förslag som jag skulle ha en
              minut på mig för att presentera. Jag tror inte att det är möjligt.
              Däremot tror jag att det finns en mängd olika saker som man kan
              göra.
            </seg>
          </u>
          <u>
            <seg>
              När det gäller vad vi i Miljöpartiet anser och varför vi fortfarande
              anser att man ska ge pengar till FRA så finns det även spaning
              som inte handlar om övervakning av Internettrafiken.
            </seg>
          </u>
          <note type="speaker">
            Anf. 214 STAFFAN DANIELSSON (c) replik:
          </note>
          <u>
            <seg>
              Herr talman! Vi har diskuterat den här frågan flera gånger i
              riksdagen. Miljöpartiets representant har varit väldigt tydlig
              med att signalspaning i kabel för att skydda landet mot yttre
              hot är någonting som vi inte ska ha. Jag har förstått det som
              att det inte finns något behov. Integriteten väger tyngre.
            </seg>
          </u>
          <u>
            <seg>
              Nu kräver Miljöpartiet tillsammans med Socialdemokraterna att
              det absolut ska utredas hur sådan här spaning ska bedrivas i kabel.
              Jag uppfattar det som att Miljöpartiet har rört sig högst väsentligt
              i denna fråga. Det kunde vara intressant att få höra Lage Rahms
              bedömning av hur ni och Socialdemokraterna vill att denna lag
              ska se ut.
            </seg>
          </u>
          <u>
            <seg>
              Den här frågan utreddes under åtta år av Socialdemokraterna,
              19982006, och man kom aldrig till skott. Man tog kontakt med oppositionen,
              men man kom inte till skott. Nu ska frågan börja utredas från
              scratch. Det är en fråga som av olika skäl behöver regleras. Att
              starta om på nytt tror jag vore mycket olyckligt.
            </seg>
          </u>
          <note type="speaker">
            Anf. 215 LAGE RAHM (mp) replik:
          </note>
          <u>
            <seg>
              Herr talman! Jag kan hålla med om att det behövs regleringar.
              Men jag vill påpeka att i de fall som det inte finns en lag om
              en väldigt specifik sak ska det i det fall man anser att någonting
              inte är lagligt prövas av domstol, och det är upp till domstol
              att då avgöra detta enligt gällande lagar. Man kan faktiskt fortfarande
              hävda att saker kan vara lagliga eller inte även om riksdagen
              inte har stiftat en lag om en väldigt specifik sak.
            </seg>
          </u>
          <u>
            <seg>
              Vi menar att det ska utredas huruvida det finns ett behov av
              detta. Jag anser att det är upp till dem som hävdar att det behövs
              en lag som innebär inskränkningar av människors fri- och rättigheter
              att visa att det verkligen finns ett behov. Något sådant har tyvärr
              inte gjorts.
            </seg>
          </u>
          <note type="speaker">
            Anf. 216 STAFFAN DANIELSSON (c) replik:
          </note>
          <u>
            <seg>
              Herr talman! Hade det inte varit så att det tyvärr funnits ett
              behov för Sverige liksom för andra länder, såsom världen ser ut,
              att skydda landets säkerhet mot yttre hot genom underrättelseverksamhet
              och signalspaning hade vi självfallet inte diskuterat denna fråga
              i riksdagen. Om Lage Rahm är osäker i fråga om detta har han missat
              väldigt mycket av debatten. Detta är en svår fråga. Den rör människors
              integritet. Det är en jättejobbig fråga för oss i Centerpartiet.
              Vi har verkligen jobbat med detta och stångats för att få in så
              mycket integritetsskydd som möjligt. Om Lage Rahm inte har insett
              och upptäckt att orsaken till att frågan måste regleras av Sveriges
              riksdag är att det tyvärr finns ett behov av militär underrättelseverksamhet
              och av signalspaning, då har han missat mycket. Vi lever nämligen
              i en värld som är tuff.
            </seg>
          </u>
          <u>
            <seg>
              En svensk som hade sin bas i Sverige blev nyligen dödad i Irak.
              Det är ett exempel.
            </seg>
          </u>
          <note type="speaker">
            Anf. 217 LAGE RAHM (mp) replik:
          </note>
          <u>
            <seg>
              Herr talman! Staffan Danielsson ägnar sig åt en ganska intressant
              argumentationsmetod här. Han säger att om det inte hade funnits
              ett behov hade man inte gjort det här. Det är som att säga att
              allt som vi gör finns det alltid behov av. Oavsett vad vi gör
              motiverar vi det med att det finns behov av det. Varför finns
              det behov av det? Jo, därför att vi gör det. Det blir en typ av
              rundresonemang. Det finns ingen orsak i botten helt enkelt. Man
              förklarar inte varför man gör en sak, utan man gör en sak för
              att man vill förklara att man har gjort den.
            </seg>
          </u>
          <u>
            <seg>
              Det är faktiskt rimligt att det finns någon sorts förklaring
              i botten som har någon anknytning till den riktiga världen och
              inte bara till vad regeringen gör och inte gör.
            </seg>
          </u>
          <u>
            <seg>
              Det är skillnad på signalspaning över huvud taget och signalspaning
              i kabel, vilket ibland inte verkar framgå när Staffan Danielsson
              yttrar sig.
            </seg>
          </u>
          <note type="speaker">
            Anf. 218 GÖRAN PETTERSSON (m) replik:
          </note>
          <u>
            <seg>
              Herr talman! Myndigheten FRA har under den senaste tiden fått
              uppleva en sällan skådad hetskampanj. Den trogna personalen ute
              på Lovön utanför Stockholm har i många fall förtalats och i flera
              fall också beskrivits som någon sorts snuskpellar som vill snoka
              i folks privata mejl.
            </seg>
          </u>
          <u>
            <seg>
              Det finns dock ett syfte med denna verksamhet, och det är därför
              som vi har den. Jag kan garantera Lage Rahm att Sveriges försvarsmyndigheter
              kommer att skydda även hans säkerhet, även om han som ledamot
              av Sveriges riksdag inte är beredd att ta sitt ansvar för Sveriges
              säkerhet.
            </seg>
          </u>
          <note type="speaker">
            Anf. 219 LAGE RAHM (mp) replik:
          </note>
          <u>
            <seg>
              Herr talman! Det känns givetvis skönt att någon skyddar min säkerhet.
              Jag skulle nog säga att det i betydligt större utsträckning handlar
              om att det är polisen och rättsväsendet som skyddar min säkerhet
              och även lagar där det sägs att staten inte får begå övergrepp
              mot mig när det gäller skydd av min säkerhet. Tyvärr verkar dessa
              lagar vara något ifrågasatta av vissa människor här.
            </seg>
          </u>
          <u>
            <seg>
              Jag vill slutligen säga att jag verkligen beklagar om det är
              så att enskilda människor som jobbar på en myndighet har utsatts
              för hetskampanjer och hot. Det tycker jag verkligen inte att det
              finns någon grund för att göra. Det som givetvis är fel i detta
              perspektiv är de lagar och de förslag och den vilja som finns
              när det gäller att inkräkta på människors integritet. Det handlar
              inte om de enskilda människor som jobbar på en myndighet.
            </seg>
          </u>
          <note type="speaker">
            Anf. 220 GÖRAN PETTERSSON (m) replik:
          </note>
          <u>
            <seg>
              Herr talman! Enligt den alliansuppgörelse som nu finns sker vissa
              förändringar när det gäller den lag som det har fattats beslut
              om här i riksdagen.
            </seg>
          </u>
          <u>
            <seg>
              Så sent som i går fick vi ett tydligt exempel på behovet av skydd
              mot yttre hot. Det avslöjades då att en svensk medborgare hade
              varit en al-Qaidaledare i Irak. De tillägg som nu har gjorts i
              alliansöverenskommelsen innebär att vissa av statens säkerhetsbehov
              lyfts ur den nuvarande lagen. Men detta kommer att utredas skyndsamt,
              framför allt säkerhetspolisens behov av signalspaning.
            </seg>
          </u>
          <u>
            <seg>
              Jag tycker att vi ska vara väldigt noga med att se till att vi
              har ett bra skydd mot terrorism.
            </seg>
          </u>
          <note type="speaker">
            Anf. 221 LAGE RAHM (mp) replik:
          </note>
          <u>
            <seg>
              Herr talman! Jag delar Göran Petterssons åsikt att det är väldigt
              viktigt att ha ett bra skydd mot terrorism. Jag tror dock att
              man ska vara medveten om att det inte är givet att det bästa skyddet
              mot terrorism är att skapa en övervakningsstat som granskar precis
              vad alla människor gör. Jag säger inte att det är detta som definitivt
              sker i och med detta. Det är inte riktigt så illa som det skulle
              kunna vara. Men det är åt det hållet. Jag tror egentligen att
              det finns mycket bättre sätt att skydda sig mot terrorism som
              är mer effektiva. Det kan handla om att man ser till att människor
              inte hemfaller åt den typen av verksamhet.
            </seg>
          </u>
          <note>
            Sjukförsäkringsfrågor
          </note>
          <note type="speaker">
            Anf. 222 VERONICA PALM (s):
          </note>
          <u>
            <seg>
              Herr talman! Jag ska inleda debatten om sjukförsäkringsfrågor
              med att tala om de människor som den faktiskt berör, nämligen
              de enligt Försäkringskassans senaste prognoser 144 474 personer
              som har varit sjukskrivna i mer än 14 dagar plus den dryga halva
              miljonen människor som lever på sjukersättning.
            </seg>
          </u>
          <u>
            <seg>
              Detta är ett problem. Om det är vi överens, så jag börjar där.
              Men problemet är inte att man lever på sjukersättning eller är
              sjukskriven, utan problemet är att människor blir sjuka.
            </seg>
          </u>
          <u>
            <seg>
              Problemet är att vi har ett arbetsliv som gör att människor inte
              orkar arbeta hela livet. Vi har behov av alla gemensamma krafter.
              Människor i arbete ger tillväxt. Människor i arbete ger människor
              ett människovärde. Frågan om sjukersättning, arbete och arbetsplatser
              handlar om en syn på samhället och om en syn på människan.
            </seg>
          </u>
          <u>
            <seg>
              Efter att ha sagt detta vill jag för tydlighetens skull säga
              att den som är sjuk ska ha rätt både till ett gott ekonomiskt
              skydd och till ett stöd för att kunna komma tillbaka till arbetslivet,
              eller till livet.
            </seg>
          </u>
          <u>
            <seg>
              För mig som socialdemokrat är sjukförsäkringen djupt ideologisk.
              Det handlar om en samhällssyn. Det handlar om vilken syn vi har
              på ekonomin om hur vi vill att den ska utvecklas. Det handlar
              om en människosyn om hur vi ser på människor och på människovärdet.
            </seg>
          </u>
          <u>
            <seg>
              Jag och vi i det socialdemokratiska partiet och den samlade arbetarrörelsen
              tycker att grunden för sjukförsäkringen är en standardtrygghetsmodell
              baserad på inkomstbortfallsprincipen och en solidarisk fördelning
              med en tydlig arbetslinje.
            </seg>
          </u>
          <u>
            <seg>
              Det här är våra utgångspunkter. Utifrån det vill vi få möjlighet
              att diskutera hur man kan utveckla en sjukförsäkring som omfattar
              alla och som ger ekonomisk trygghet för den händelse att någon
              av oss alla kan ju drabbas är borta från arbetet under en kortare
              eller en längre tid. Det gäller också de så att säga aktiva möjligheterna
              att komma tillbaka. Vi är öppna för sådana samtal.
            </seg>
          </u>
          <u>
            <seg>
              Vi har flera gånger sagt, och jag säger det igen: Vi vill utveckla
              sjukförsäkringen. Om ni inte lyckas läsa in det mellan raderna
              kan jag säga att det betyder att inte allt var bra före oktober
              2006, så slipper vi den diskussionen. Det fanns en hel del brister.
              Men det som händer nu är att regeringen och den samlade högermajoriteten
              i denna kammare fullständigt slår sönder basen för den svenska
              modellen. Det går inte att kalla förändringarna för någonting
              annat än ett systemskifte.
            </seg>
          </u>
          <u>
            <seg>
              Ni sänker taket. Men trygga människor vågar. Samstämmiga remissinstanser
              visar att det är fråga om kraftiga försämringar. Sänker man taket
              får människor mindre pengar. Och sänker man taket får människor
              mindre möjligheter att komma tillbaka i arbete. Fattigare människor
              blir inte friskare, väldigt enkelt uttryckt.
            </seg>
          </u>
          <u>
            <seg>
              Det är snäva tidsgränser enbart riktade till den enskilda individen,
              inte till de andra som har ansvaret i en sjukskrivningsprocess.
            </seg>
          </u>
          <u>
            <seg>
              Det är fråga om en ettårsgräns för att sedan slänga ut folk.
              Möjligen kan man, efter en ansökan, få 550 dagar till och då till
              en ännu lägre ersättning. Sedan kastas man ut. Vem som efter en
              ansökan ska få den här förlängningen är lite svårt att bedöma,
              speciellt som Försäkringskassan med jämna mellanrum blir tillrättavisad
              av ministern.
            </seg>
          </u>
          <u>
            <seg>
              Arbetsmiljöansvaret har i sak inte förändrats lagligt. I dag
              är det inte ens ett papper. Rehabiliteringsansvaret ligger helt
              på den enskilde sjuke utan några extra pengar. Anställningstryggheten
              undergrävs. Redan efter sex månader kan man förlora rätten till
              den anställning man har. Ett borttagande av den tillfälliga sjukersättningen
              gör att människor som faktiskt hade en möjlighet att komma tillbaka
              nu helt slås ut, helt förtidspensioneras bort.
            </seg>
          </u>
          <u>
            <seg>
              Det är en rättsosäker och djupt orättvis politik. Det är hjärtlöst
              och fullständigt otillständigt för ett välfärdssamhälle. Nu ser
              vi effekterna.
            </seg>
          </u>
          <u>
            <seg>
              Enligt Försäkringskassans prognoser kommer 33 000 människor att
              utförsäkras, kastas ut, från sjukförsäkringen år 2010. Till detta
              kommer de 19 000 människor som har en tidsbegränsad sjukersättning
              en ersättning som upphör.
            </seg>
          </u>
          <u>
            <seg>
              Sammantaget är det 52 000 människor som försvinner ut. Till vad?
              Ja, till någon form av sysselsättning och till någon form av ersättning
              har vi hört. Men vi har inte sett det.
            </seg>
          </u>
          <u>
            <seg>
              De nyfriskjobb som regeringen inrättade har inte ens gett tusen
              nya platser. Och detta sker i en lågkonjunktur när socialbidragen
              i hälften av landets kommuner ökar. Det är en mörk människosyn
              och en oansvarig ekonomisk politik. Ökade orättvisor är inte lösningen
              på Sveriges problem!
            </seg>
          </u>
          <note type="speaker">
            Anf. 223 MATS G NILSSON (m) replik:
          </note>
          <u>
            <seg>
              Herr talman! Detta med att utveckla sjukförsäkringen var intressant.
              Jag har två konkreta frågor till dig, Veronica Palm, som jag tror
              att det är ganska enkelt att besvara.
            </seg>
          </u>
          <u>
            <seg>
              I er budgetmotion läser jag att den så kallade rehabiliteringskedjan
              mer korrekt kan beskrivas som en utsorteringskedja. Du var själv
              ganska kritisk. Kan du som en läsanvisning tala om var i er budget
              vi hittar ert alternativa förslag eller är det så att ni kommer
              att rösta för en bibehållen rehabiliteringskedja?
            </seg>
          </u>
          <u>
            <seg>
              Min andra, konkreta, fråga handlar om att ni vill tillföra 1
              miljard under de kommande tre åren för arbetslivsinriktad rehabilitering.
              Före sommaren hade vi en debatt där flera av dina partikamrater
              sade att 3,4 miljarder var helt otillräckligt för detta syfte.
              Nu är 1 miljard uppenbarligen helt tillräckligt. Var det så att
              dina partikamrater hade fel före sommaren och att behoven bara
              är en tredjedel så stora som vi bedömer att de är?
            </seg>
          </u>
          <note type="speaker">
            Anf. 224 VERONICA PALM (s) replik:
          </note>
          <u>
            <seg>
              Herr talman! Om man läser den socialdemokratiska budgetmotionen
              det gläder mig att du gör det kan man där se att vi när det gäller
              konkreta åtgärder pekar på mer av rehabilitering i början av vårdkedjan.
              Vi säger inte nej till att det behövs också i slutet av vårdkedjan,
              så som det är med rehabiliteringskedjan. Problemet är att de pengarna
              plockas från början av vårdkedjan. Där vill vi alltså föra in
              mer pengar. Det handlar om 1 miljard kronor under tre år en rehabiliteringsmiljard
              tydligt riktad till början av vårdkedjan och om att kunna utveckla
              möjligheter att möta de människor som har komplexa problem och
              som i dag hamnar väldigt långt utanför. I en pågående lågkonjunktur
              har de ännu svårare att komma in.
            </seg>
          </u>
          <u>
            <seg>
              Sedan vill jag vara glasklar med att en framtida socialdemokratiskt
              ledd regering inte kommer att acceptera den grundläggande syn
              som den här utsorteringskedjan innehåller.
            </seg>
          </u>
          <note type="speaker">
            Anf. 225 MATS G NILSSON (m) replik:
          </note>
          <u>
            <seg>
              Herr talman! Okej, i brist på ett annat svar tolkar jag att ni
              ändå kommer att vilja fortsätta med det här hemska systemet. Så
              blir det ju om du inte har ett nytt system att föreslå. Vi är
              lite vana vid den diskussionen. Jobbskatteavdraget var ni ju först
              emot. Sedan röstade ni för det. Det där är alltså ingenting nytt.
            </seg>
          </u>
          <u>
            <seg>
              Nu lät det på dig, Veronica, som att du inte tycker att det är
              fel av oss att satsa 3,4 miljarder, vilket dina kamrater tyckt,
              och att ni ska ha 1 miljard till. Är det så vi ska tolka det?
              Du är alltså egentligen för det som ditt parti före sommaren röstade
              emot. Eller är du emot satsningen på 3,4 miljarder? Kan du reda
              ut begreppen?
            </seg>
          </u>
          <note type="speaker">
            Anf. 226 VERONICA PALM (s) replik:
          </note>
          <u>
            <seg>
              Herr talman! Vi tycker att det är bra att man förstärker företagshälsovården.
              Vi tycker också att det är bra att man ger resurser till landstinget
              för arbete med rehabilitering, även om man tar från andra viktiga
              insatser.
            </seg>
          </u>
          <u>
            <seg>
              Vi vill dock förstärka tidigare i vårdkedjan och när det gäller
              den samlade rehabiliteringen kring människan. Det gäller alltså
              samordnade finansiella insatser.
            </seg>
          </u>
          <u>
            <seg>
              Återigen vill jag vara glasklar: Nej, en socialdemokratiskt ledd
              regering kommer att riva upp när det gäller stora delar av de
              systemförändringar som den här rehabiliteringskedjan innebär.
            </seg>
          </u>
          <u>
            <seg>
              Vi kommer att höja taket. Ekonomisk trygghet kommer att vara
              reell för fler. Vi kommer att ta bort de snäva tidsgränserna riktade
              mot den enskilda individen. Vi kommer inte att ha några stupstockar.
              Vi kommer inte att ha någon avräkning på ersättningen. Vi kommer
              att fokusera på tidiga reella insatser riktade till individen,
              med ett samlat ansvar. Det gäller då arbetsgivaren, individen
              och Försäkringskassan.
            </seg>
          </u>
          <note type="speaker">
            Anf. 227 ULF NILSSON (fp) replik:
          </note>
          <u>
            <seg>
              Herr talman! När alliansen tillträdde 2006 hade vi 750 000 människor
              i någon form av sjukfrånvaro. Ett stort problem som jag tror att
              få förnekar var att alltför många var sjukskrivna alltför länge
              och att alltför många blev förtidspensionerade, fastän de borde
              ha erbjudits en chans att komma tillbaka.
            </seg>
          </u>
          <u>
            <seg>
              Alliansens hela politik går ut på att ge människor en chans att
              snabbt komma tillbaka och att ge tidig rehabilitering.
            </seg>
          </u>
          <u>
            <seg>
              Jag har två frågor. Håller Veronica Palm med om att väldigt många
              människor i onödan var passiviserade genom långa sjukskrivningar
              och förtidspensioneringar fram till i dag?
            </seg>
          </u>
          <u>
            <seg>
              Är Veronica Palm i grunden med på den rehabiliteringskedja som
              vi tvingar fram, med både avstämning och träff med arbetsgivare
              och rehabiliteringsorgan mycket tidigare? Tre månader är den absoluta
              deadline för en avstämning som ofta skedde först efter ett år.
            </seg>
          </u>
          <note type="speaker">
            Anf. 228 VERONICA PALM (s) replik:
          </note>
          <u>
            <seg>
              Herr talman! Man kan välja på vilken sida man ställer sig när
              man ser ett problem. Om man ser att människor blir sjuka, att
              de blir sjuka av sitt arbete, att människor faktiskt kan bli sjuka
              av att vara sjukskrivna kan man välja att ställa sig på olika
              sidor. Jag väljer att se det utifrån ett samhällsekonomiskt, ett
              ideologiskt och ett medborgarperspektiv. Då är min utgångspunkt
              att du som individ som är sjukskriven har rätt till aktivt stöd
              för att komma tillbaka. Ett aktivt stöd innebär också ett arbetsgivaransvar,
              inte att släppa arbetsgivaransvaret. Arbetsgivaransvaret, ansvaret
              från Försäkringskassan innebär inte att jag rycker undan dina
              pengar och hoppas att du kryper till ditt jobb.
            </seg>
          </u>
          <note type="speaker">
            Anf. 229 ULF NILSSON (fp) replik:
          </note>
          <u>
            <seg>
              Herr talman! Arbetsgivaransvaret är kvar, skillnaden är att Försäkringskassan
              har rätt att kräva avstämning vid vissa bestämda tidpunkter, vilket
              man inte hade tidigare. En annan skillnad är att Försäkringskassan
              inte längre automatiskt prövar förtidspensionering redan efter
              ett år, som man gjorde med ert system.
            </seg>
          </u>
          <u>
            <seg>
              Jag ställer samma fråga som föregående talare. Vad är det ni
              är missnöjda med när vi nu får in aktiva rehabiliteringsinsatser,
              aktiva uppföljningar och avstämningar tidigare i processen än
              vad som var fallet under de tolv år då ni hade ansvaret för de
              här frågorna?
            </seg>
          </u>
          <note type="speaker">
            Anf. 230 VERONICA PALM (s) replik:
          </note>
          <u>
            <seg>
              Herr talman! Det där är inte riktigt sant. Avstämningsmötena
              fanns redan innan. Ansvaret hos Försäkringskassan för att ha avstämningsmöten
              med arbetsgivare och arbetstagare fanns redan innan just för att
              kunna få in tidiga aktiva insatser.
            </seg>
          </u>
          <u>
            <seg>
              Jag säger inte att det var bra, jag säger inte att det funkade
              alla gånger. Men där skulle jag vilja lägga ned mer arbete, inte
              säga att avstämningsmötena handlar om att rycka undan tryggheten
              och försörjningen för människor. Att ramla ut ur trygghetssystem,
              att bli utkastad och utförsäkrad ur de gemensamma sjukförsäkringarna
              handlar inte bara om att man får mindre pengar. Det handlar om
              att man måste kvalificera sig in i systemet igen. Den som står
              längst bort från arbetsmarknaden måste kvalificera sig in. Det
              handlar om att man måste skaffa sig en billigare lägenhet och
              göra sig av med bilen innan man kan gå till socialkontoret och
              ställa sig i den kön för att söka socialbidrag, för det är där
              som man kommer att kunna ha sin försörjning. Detta sker samtidigt
              som vi går rakt in i en lågkonjunktur och socialbidragskostnaderna
              ökar i hälften av landets kommuner.
            </seg>
          </u>
          <note type="speaker">
            Anf. 231 FINN BENGTSSON (m) replik:
          </note>
          <u>
            <seg>
              Herr talman! Allt var inte bra före oktober 2006, säger Veronica
              Palm. Det får väl betraktas som dagens understatement. En och
              en halv miljon människor var i utanförskap vid regeringsövertagandet,
              som vi hörde av föregående talare, och 750 000 i sjukfrånvaro.
              Så talar Veronica Palm om att hon går in i en diskussion med en
              djup ideologisk förankring och med ett människovärdesynsätt. Låt
              mig upplysa Veronica Palm om att forskningen visar att överdödligheten
              är ungefär sju gånger större för dem som är i förtidspension jämfört
              med åldersmatchade individer i arbete.
            </seg>
          </u>
          <u>
            <seg>
              Sedan talar Veronica Palm om att vi skulle stå för en mörk människosyn.
              Då kan man ställa sig frågan: Att ha förtidspensionerade för förtida
              död, vad är det för en människosyn? Är inte den mörk?
            </seg>
          </u>
          <note type="speaker">
            Anf. 232 VERONICA PALM (s) replik:
          </note>
          <u>
            <seg>
              Herr talman! Nu tror jag att man måste backa bandet lite för
              att hänga med här. En positiv människosyn för mig är en syn att
              alla människor, oavsett om man är byggnadsarbetare det är också
              en grupp som har överdödlighet eller något annat har rätt till
              ett värdigt liv, och ett värdigt liv är att få rätten att göra
              rätt för sig. Rätten att få göra rätt för sig är att ha en koppling
              till det gemensamma, rätten att finnas på arbetsmarknaden. För
              att komma dit krävs det aktiva insatser och rehabilitering, inte
              att man rycker undan pengarna för en i tron att någon blir friskare
              av det.
            </seg>
          </u>
          <u>
            <seg>
              Det är det som är den grundläggande skillnaden. Vi ser inte några
              stupstockar, inte någon nedräkning av ersättningen. Vi säger att
              det finns andra saker. Det är inte bara den enskilde sjuke som
              bär ansvaret för sin egen rehabilitering.
            </seg>
          </u>
          <note type="speaker">
            Anf. 233 FINN BENGTSSON (m) replik:
          </note>
          <u>
            <seg>
              Herr talman! Men det är bara tomma ord, Veronica Palm. Fakta
              säger att rekordåret 2002, när vi hade flest förtidspensionärer
              i Sverige, var Försäkringskassan tvungen att gå in och föranstalta
              om ett så kallat mål för ohälsotalet. Efter regeringsskiftet har
              detta mål infriats i augusti, fast målet var uppsatt att nås vid
              årsskiftet. Detta är konkret politik som alliansen har lyckats
              med. Vad Socialdemokraterna eventuellt hade lyckats med har vi
              ingen aning om, men om man tittar på det som var tidigare måste
              man förskräckas över det utanförskap som rådde när vi tog över.
            </seg>
          </u>
          <u>
            <seg>
              Då återstår min fråga. När Veronica Palm tar till så stora ord
              som mörk människosyn och utifrån ideologisk utgångspunkt måste
              jag utmana detta. Vad är det för människosyn att förtidspension
              i denna stora omfattning skulle vara bättre för människor och
              medborgare ur, som du nämnde själv, ett samhällsekonomiskt, ideologiskt
              och medborgarperspektiv? Jag vill inte dö som förtidspensionär.
              Det tror jag ingen vill.
            </seg>
          </u>
          <note type="speaker">
            Anf. 234 VERONICA PALM (s) replik:
          </note>
          <u>
            <seg>
              Herr talman! Jag vill erinra Finn Bengtsson om hans partikamrat
              Anders Borg som vid ett flertal tillfällen har sagt att effekterna
              av den politik som den här regeringen för när det gäller jobben,
              arbetsmarknadspolitik och ekonomisk politik och att få människor
              tillbaka i arbete, kommer att märkas om ungefär två år. Det är
              nu, det är nu när vi står inför en lågkonjunktur. Det som har
              skett under den här tiden är effekten av det som vi pratade om
              tidigare, de tydliga avstämningsmötena, att sätta upp tydliga
              mål, att säga att människor måste få vara välkomna tillbaka till
              arbetsmarknaden.
            </seg>
          </u>
          <u>
            <seg>
              Återigen: Jag är inte nöjd med allt som har varit tidigare, men
              vägen tillbaka är inte att skrämma bort människor och dra undan
              deras ersättning. Vägen tillbaka var precis det som den förra
              regeringen påbörjade, alltså tydlig fokusering på att ge människor
              möjlighet att komma tillbaka i arbete. Det ser vi effekterna av,
              och det gläds vi åt tillsammans. Men jag är orolig för de effekter
              som den här nya politiken kommer att ge, och ger redan nu.
            </seg>
          </u>
          <note type="speaker">
            Anf. 235 FREDRICK FEDERLEY (c) replik:
          </note>
          <u>
            <seg>
              Herr talman! För det första får jag välkomna att Socialdemokraterna
              äntligen har släppt den oerhört hårda låsning som de haft tidigare
              och som har gjort att vi inte kommit fram till direktiv för att
              kunna få en utredning om socialförsäkringen. Det välkomnar vi
              från samtliga allianspartier, tror jag.
            </seg>
          </u>
          <u>
            <seg>
              För det andra vill jag ge dig rätt i att det är ett systemskifte
              som vi har infört, ett systemskifte från ett evighetslångt utanförskap
              där man inte kunde få hjälp och där man fortfarande efter ett
              år kanske inte hade de kontakter som Veronica Palm verkar tro
              var de allena saliggörande förr i tiden, till att vi i stället
              gör en historisk satsning på rehabilitering för att hjälpa människor
              att komma tillbaka. Då behöver man inte, som Veronica sade, krypa
              slagen och rädd till sitt arbete utan rak i ryggen och med glädje
              kunna gå tillbaka till sitt arbete.
            </seg>
          </u>
          <u>
            <seg>
              Det handlar också om att minska antalet sjukskrivningar, och
              det handlar om en minskning av antalet i sjuk- och aktivitetsersättning.
              Vi har infört ett systemskifte bort från en människosyn med människor
              i passivitet och omöjlighet att komma tillbaka till en tro på
              människor, att alla kan vara med och bidra.
            </seg>
          </u>
          <note type="speaker">
            Anf. 236 VERONICA PALM (s) replik:
          </note>
          <u>
            <seg>
              Herr talman! En kvinna, 44 år, i Växjö som lider av en allvarlig
              skada i armen som hon har åsamkats i sitt arbete när hon var 19
              år har varit sjukskriven sedan dess. Till och från får hon kraftiga
              smärtanfall och säger själv: Jag skulle gärna vilja jobba lite
              grann. Det vore väldigt bra för mig, men jag kommer inte att kunna
              arbeta speciellt mycket, och jag kommer att behöva bestämma över
              min egen arbetstid. Den kvinnan, som nu står med beskedet att
              hon är utförsäkrad, har jag svårt att se att Fredrick Federley
              kan se i ögonen och säga: Gå till ett nytt arbete rak i ryggen!
            </seg>
          </u>
          <u>
            <seg>
              Det handlar inte om huruvida man är rak eller böjd i ryggen.
              Det handlar om vilken syn man har på människor. Blir folk friskare
              av att man tar deras pengar?
            </seg>
          </u>
          <note type="speaker">
            Anf. 237 FREDRICK FEDERLEY (c) replik:
          </note>
          <u>
            <seg>
              Herr talman! Nej, folk blir inte friskare av att man tar deras
              pengar, däremot av att man lösgör resurser för rehabilitering
              så att de har möjligheter att komma tillbaka. Från alliansens
              sida kommer man nu att införa generösa system som är betydligt
              mer flexibla än de som Veronica Palm var med och införde tidigare.
              De möjliggör att man kan arbeta mer när man kan, mindre när man
              inte kan och därtill tjäna lite extra pengar.
            </seg>
          </u>
          <u>
            <seg>
              Det som kanske är mest slående i hela Veronica Palms anförande
              på sex minuter är att hon inte med ett enda ord sade vad det egentligen
              är ni vill, bara vad ni inte vill.
            </seg>
          </u>
          <u>
            <seg>
              Det är klart att det är lätt att säga: Jag vill inte ha regn
              på min semester, jag vill inte ha slut på pengar på min semester,
              jag vill inte att glassen ska vara slut på min semester, jag vill
              inte att någon i familjen ska vara sur på min semester. Men vad
              är det du egentligen vill, och hur vill du ta dig till detta som
              du inte vill? Inte med ett ord kommer du fram till detta. Kanske
              har det sin grund i att Socialdemokraterna på två år inte arbetat
              seriöst med de här frågorna, för man har satt sig i en politisk
              låsning. Det har också gjort att vi inte kommer framåt med den
              utredning som är så oerhört viktig för framtiden och där vi hoppas
              att Socialdemokraterna nu ska vara konstruktiva.
            </seg>
          </u>
          <note type="speaker">
            Anf. 238 VERONICA PALM (s) replik:
          </note>
          <u>
            <seg>
              Herr talman! Vi vill höja taket i socialförsäkringen, vi vill
              ha en aktiv rehabilitering i början, vi vill ha mer fokusering
              på individen, vi vill ha tydliga avstämningsmöten med ett gemensamt
              ansvar mellan arbetsgivare, Försäkringskassan och den sjuke individen.
              Det är några konkreta saker som vi har sagt hela tiden. Vi vill
              inte ha några stupstockar och nedräkning av pengar. Visst har
              jag sagt det, och visst är det så att vi för de samtalen.
            </seg>
          </u>
          <u>
            <seg>
              I vår budgetmotion kan man tydligt se att vi har ett ganska långt
              resonemang om hur vi vill att vägen dit ska gå. Men det är inte
              vi som lägger fram propositioner. Vi måste också som opposition
              kunna få agera när man genomför ett, som Fredrick Federley säger,
              systemskifte i den grundläggande välfärdspolitiken, som sjukförsäkringen
              är.
            </seg>
          </u>
          <u>
            <seg>
              Lösgör det pengar? Ja, det lösgör ganska mycket pengar att dra
              undan de här ersättningarna för folk. Men dessa pengar använder
              ni ju till att sänka skatten för dem som tjänar allra mest. Visst
              lösgör det pengar, men det är ingenting som kommer de sjuka människorna
              till del.
            </seg>
          </u>
          <note type="speaker">
            Anf. 239 HELENA RIVIÈRE (m) replik:
          </note>
          <u>
            <seg>
              Herr talman! Det är ju så med sjukdom att man inte är antingen
              hundra procent sjuk eller hundra procent frisk. Det är där människosynen
              kommer in.
            </seg>
          </u>
          <u>
            <seg>
              Om man tror på människan och satsar på det friska hos människan,
              vinner man mer framgång än om man fokuserar på ersättningen och
              att ersättningen ska vara lång, evighetslång, att taket är högt,
              att ersättningarna är generösa och rikliga, att standardtryggheten
              består.
            </seg>
          </u>
          <u>
            <seg>
              Det är tron på att människan av inneboende kraft ska kunna återvända
              till arbetslivet som är den springande punkten.
            </seg>
          </u>
          <note type="speaker">
            Anf. 240 VERONICA PALM (s) replik:
          </note>
          <u>
            <seg>
              Herr talman! Det finns en koppling mellan en ekonomisk trygghet
              som är så pass god att man inte behöver gå från hus och hem, att
              man inte behöver sälja sin bostadsrätt för att kunna söka socialbidrag,
              och möjligheten att våga.
            </seg>
          </u>
          <u>
            <seg>
              Helena Rivière säger att den människa som har gått från en arbetsplats
              ska komma tillbaka till samma. Det kanske är så att man behöver
              omskolning, att man behöver få möjlighet att ta nya kliv i sitt
              liv. Man kan då välja två sätt att se på det, antingen att stödja
              den här människan så att hon kan komma tillbaka då har man trygghet
              och trygga människor vågar eller så kan man säga att om vi sparkar
              lite till kanske hon tvingas ut att pröva någonting annat. Jag
              väljer det förstnämnda, både för att det är mest humant och för
              att det är mest ekonomiskt effektivt ur ett samhällsperspektiv.
            </seg>
          </u>
          <note type="speaker">
            Anf. 241 HELENA RIVIÈRE (m) replik:
          </note>
          <u>
            <seg>
              Herr talman! Att gå från hus och hem i min värld blir 90 procent
              friska efter tre månader, och efter tre månader är man nog inte
              ruinerad i de flesta fall.
            </seg>
          </u>
          <u>
            <seg>
              Socialdemokraternas tes är att man ska ha möjlighet att våga,
              att trygga människor vågar. Jag har alltid undrat över den mekanismen,
              för om människorna är alltför trygga, vad har de då för anledning
              att våga?
            </seg>
          </u>
          <note type="speaker">
            Anf. 242 VERONICA PALM (s) replik:
          </note>
          <u>
            <seg>
              Herr talman! Det kan man fundera på, men alla bevis säger det
              motsatta. I samhällen som har ett inlåsningssystem, ett dogmatiskt
              system, ett fattigbidragssystem, där vågar man inte.
            </seg>
          </u>
          <u>
            <seg>
              Sverige har den mest flexibla och rörliga arbetsmarknaden, inte
              för att folk känner sig tvingade att våga utan för att man känner
              en trygghet. Man vågar testa, vågar gå en vuxenutbildning som
              gör att man även som vuxen kan starta på nytt.
            </seg>
          </u>
          <u>
            <seg>
              Vi har en arbetslöshetsförsäkring, eller åtminstone delar kvar
              av en arbetslöshetsförsäkring, som gör att man känner sig trygg
              om en olycka skulle inträffa. Till detta har vi en öppen ekonomi,
              en av världens mest öppna ekonomier som hela tiden slår på internationella
              konjunkturer. Men vi klarar det just för att vi har ett grundläggande
              välfärdssystem som gör att människor känner: Jag får vara med,
              jag är viktig, min insats är viktig. Det är den grundläggande
              skillnaden. Man kan välja att ha ett låglönesamhälle med bidrag
              bara till dem som har det sämst ställt eller ett välfärdssamhälle
              där alla har rätt att göra sin del för det gemensamma.
            </seg>
          </u>
          <note type="speaker">
            Anf. 243 GUNNAR AXÉN (m) replik:
          </note>
          <u>
            <seg>
              Herr talman! Veronica Palm tog i väldigt starkt i sitt anförande,
              och förmodligen syftade det till att skyla över Socialdemokraternas
              misslyckande vid makten.
            </seg>
          </u>
          <u>
            <seg>
              Socialdemokraternas styre präglades av många, långa och passiva
              sjukskrivningar. För att råda bot på de skenande sjukskrivningstalen
              införde man en automatisk förtidspensionering av människor som
              hade varit sjukskrivna i ett år en stupstock, skulle man kunna
              säga för att använda Veronica Palms egna ord, efter ett års passiv
              sjukskrivning. Man gick från 80 procent i sjukpeng till 64 procent
              i sjukersättning. Människor tvingades i många fall från hus och
              hem.
            </seg>
          </u>
          <u>
            <seg>
              140 personer per dag förtidspensionerades under Socialdemokraternas
              tid vid makten. Jag frågar bara: Varför?
            </seg>
          </u>
          <note type="speaker">
            Anf. 244 VERONICA PALM (s) replik:
          </note>
          <u>
            <seg>
              Herr talman! Det som händer nu är att den borgerliga majoriteten
              i riksdagen väljer att ta bort den tillfälliga sjukersättningen.
              Då måste jag få fråga: Vad händer med dessa människor? Man brukar
              säga att det är 1 procent som kommer tillbaka i arbete. Det är
              alldeles för lite, alldeles för lite insatser och de är alldeles
              för mycket lämnade åt sitt öde. Jag håller helt med om det. Men
              vad händer med de 19 000 människor som 2010 går ut i vadå i ingenting,
              i någon form av sysselsättning till någon form av ersättning eller
              socialbidrag?
            </seg>
          </u>
          <note type="speaker">
            Anf. 245 GUNNAR AXÉN (m) replik:
          </note>
          <u>
            <seg>
              Herr talman! Nu var det jag som ställde en fråga till Veronica
              Palm.
            </seg>
          </u>
          <u>
            <seg>
              Jag har träffat och pratat med hundratals, kanske till och med
              tusentals, människor som Socialdemokraterna förpassade ut i förtidspension.
              De ställer en fråga: Varför, varför, varför gjorde man detta?
            </seg>
          </u>
          <u>
            <seg>
              Varför införde Socialdemokraterna en stupstock efter ett års
              sjukskrivning? Människor tvingades gå från 80 procent i sjukpeng
              till 64 procent i sjukersättning, och många tvingades lämna hus
              och hem. Varför gjorde man detta? Den frågan vill jag och landets
              över 430 000 förtidspensionerade ha svar på.
            </seg>
          </u>
          <u>
            <seg>
              140 personer per dag förtidspensionerade ni bort i ett permanent
              utanförskap. Jag och de vill veta varför.
            </seg>
          </u>
          <note type="speaker">
            Anf. 246 VERONICA PALM (s) replik:
          </note>
          <u>
            <seg>
              Herr talman! Sanningen är den att det som den socialdemokratiska
              regeringen valde att göra när sjukskrivningstalen ökade var att
              säga att vi måste hitta vägar. Då kan man välja vilka de vägarna
              är. Den socialdemokratiska regeringen valde tidiga avstämningsmöten,
              mer av resurser på Försäkringskassan för att kunna möta de här
              människorna så att de inte ska tvingas ut i en förtidspension
              som de ibland inte behöver. Vissa människor behöver det, medan
              andra inte behöver det.
            </seg>
          </u>
          <u>
            <seg>
              Mer av tydliga och tidiga insatser och avstämningsmöten, som
              visar sig ha gett effekt och att ohälsotalen minskar, var vad
              den socialdemokratiska regeringen valde.
            </seg>
          </u>
          <u>
            <seg>
              Jag vill återigen säga att när jag i början av mitt anförande
              valde att peka på siffror på hur många människor som i dag finns
              i sjukersättning och som är sjukskrivna var det för att säga att
              jag är orolig och att vi har ett gemensamt ansvar för det.
            </seg>
          </u>
          <note type="speaker">
            Anf. 247 GUNVOR G ERICSON (mp):
          </note>
          <u>
            <seg>
              Herr talman! Sjukförsäkringen blev allmän 1955. Många är de människor
              som genom åren har behövt och fått hjälp via det systemet. Veronica
              Palm nämnde förut hur många det är som finns där i dag, hur många
              människor av kött och blod som faktiskt har stöd av det här systemet.
            </seg>
          </u>
          <u>
            <seg>
              Den moderatledda regeringen har nu suttit vid makten i två år.
              Ni har konsekvent använt ordet utanförskap, så även i dag. Men
              med er politik börjar nu det verkliga utanförskapet synas, människor
              som ställs utanför både arbete och sjukförsäkring eller arbetslöshetsersättning,
              a-kassa. Det är vad jag kallar verkligt utanförskap.
            </seg>
          </u>
          <u>
            <seg>
              Den 4 juni beslutade vi här i kammaren om ett nytt sjukförsäkringssystem.
              De reglerna har Moderaterna nu drivit igenom med Folkpartiet och
              de andra på släptåg. Det leder till en ökad osäkerhet och en ökad
              rädsla som försvårar läkeprocess och tillfrisknande. De gamla
              reglerna var inte bra, men det blir inte bättre av att riva upp
              sömmarna och sätta dit nya lappar i den luggslitna överrocken
              när det blåser hårt och kallt som i dagens höstrusk.
            </seg>
          </u>
          <u>
            <seg>
              Det här är ju ett system som ska fungera när man behöver det
              som bäst. Man ska inte behöva slåss för sin rätt. Man ska veta
              vilken rätt man har. Många är de människor som har mejlat och
              hört av sig till mig som inte känner trygghet i fråga om vilka
              regler som faktiskt gäller.
            </seg>
          </u>
          <u>
            <seg>
              Det allra bästa är naturligtvis att inte behöva trygghetssystemen,
              att inte bli sjuk eller att inte råka ut för en olycka och skadas
              på sin arbetsplats. Men det händer, och då behöver vi ha system
              som människor kan känna tillit till och veta att de faktiskt fungerar.
              Både som anställd och som företagare ska man kunna känna tillit
              till att försäkringen fungerar.
            </seg>
          </u>
          <u>
            <seg>
              Vi behöver börja om från början. Vad är det för problem som ni
              i den moderatledda regeringen vill lösa med snävare tidsgränser?
              Att inte få rätt till förlängd sjukersättning, vilka problem löser
              det? Att inte veta vilka regler som gäller och tvivla på om beskedet
              som ges från handläggaren är rätt, vilka problem löser det? Nej,
              det leder till ökad otrygghet, och det blir ingen friskare av.
            </seg>
          </u>
          <u>
            <seg>
              Miljöpartiet har föreslagit ett helt nytt system, med en dörr
              in. Du som blir sjuk eller arbetslös vänder dig till ett och samma
              kontor för att få en skräddarsydd insats just för dig. Det kallar
              vi arbetslivstrygghet.
            </seg>
          </u>
          <u>
            <seg>
              Flera av remissinstanserna kritiserade de nya reglerna inför
              beslutet. Framför allt gällde det den diagnosbaserade skillnaden
              i ersättning för långtidssjuka, den försämrade anställningstryggheten
              för sjukskrivna och den rättsosäkerhet som följer av att regelverket
              är så svåröverskådligt och svårtolkat.
            </seg>
          </u>
          <u>
            <seg>
              Det är därför mycket bra att TCO har skrivit till Cristina Husmark
              Pehrsson och påtalat de signaler som kommer från medlemmarna i
              deras förbund om att reglerna är krångliga och att de inte tillämpas
              likartat över landet. Många upplever att de inte själva kan skapa
              sig en bild av vilka rättigheter man har som sjukskriven. Flera
              fall beskriver situationer som närmast kan sägas vara rättsvidriga,
              då enskilda fått sänkt ersättning trots diagnoser som gör dem
              fullständigt arbetsoförmögna. Det är ju arbetsförmågan man ska
              ta ställning till, inte sjukdomen i sig.
            </seg>
          </u>
          <u>
            <seg>
              TCO skriver vidare: Dessutom har reglerna i den så kallade rehabiliteringskedjan,
              där den enskilde redan efter ett halvårs sjukskrivning kan bli
              av med sin anställning och då hänvisas till att söka arbete på
              den reguljära arbetsmarknaden, ökat den oron ytterligare.
            </seg>
          </u>
          <u>
            <seg>
              Miljöpartiet delar TCO:s och de andra fackförbundens oro över
              utvecklingen och befarar att de här förändringarna inte bara leder
              till minskad rättssäkerhet och effektivitet i försäkringen, utan
              också till att många sjukskrivna får en sämre hälsa på grund av
              ökad ekonomisk press och osäkerhet. Som bekant är Ekonomisk och
              social trygghet ett av folkhälsopolitikens målområden. Det är
              inte taget ur luften utan bygger på vetenskaplig forskning.
            </seg>
          </u>
          <u>
            <seg>
              Regeringen har flera gånger gått in och sagt att Försäkringskassan
              tolkar reglerna fel. Det är orimligt att personer som är sjuka
              och handläggare på Försäkringskassan får klä skott för de här
              ogenomtänkta förslagen från regeringen. Miljöpartiets förslag
              om en verklig arbetslivstrygghet är en bättre medicin för de sjuka
              än hårdare regler med sänkt sjukersättning och utsorteringsregler
              som till exempel de här sex månaderna.
            </seg>
          </u>
          <u>
            <seg>
              Vi förespråkar en modell som är mer lik den man har i Norge.
              Det är mer en helhetssyn på människan där man slår ihop försäkringskassa
              och arbetsförmedling, och alla ersättningarna läggs i en påse,
              så att man får en dörr in.
            </seg>
          </u>
          <note type="speaker">
            Anf. 248 CHATRINE PÅLSSON AHLGREN (kd) replik:
          </note>
          <u>
            <seg>
              Fru talman! Jag tycker att det är mycket intressant att lyssna
              till Gunvor G Ericson som företräder Miljöpartiet och också bär
              ett ansvar för misslyckandet under förra regeringen.
            </seg>
          </u>
          <u>
            <seg>
              När man kritiserar den här regeringen, vilket naturligtvis är
              oppositionens roll, men gör det utifrån det här synsättet blir
              jag lite förvånad. Det är som att man inte kan ta till sig att
              människor faktiskt fick bli ännu mer arbetsoförmögna därför att
              de inte fick den rehabilitering eller den vård de behövde. Det
              misslyckandet ledde till det utanförskapet. Nu ser man att regeringen
              vill ha ett nytt tankesätt, det vill säga att när jag blir sjuk
              och får en åkomma ska sjukvården ge mig bästa möjliga vård så
              snabbt som möjligt så att jag kan börja jobba igen. Vad är det
              för fel på det, Gunvor G Ericson?
            </seg>
          </u>
          <note type="speaker">
            Anf. 249 GUNVOR G ERICSON (mp) replik:
          </note>
          <u>
            <seg>
              Fru talman! Chatrine Pålsson Ahlgren lyssnade tydligen inte på
              det jag sade. Jag sade att jag tycker att vi ska börja om från
              början och utreda det här systemet. Ni har haft två år på er att
              tillsätta den socialförsäkringsutredning som vi faktiskt tillsammans
              var överens om förra mandatperioden. Jag vill minnas att den här
              kammaren i december 2004 röstade för en socialförsäkringsutredning.
              Miljöpartiet var överens med de fyra borgerliga partierna om att
              en sådan skulle tillsättas. Det gjordes inte under förra mandatperioden,
              men ni har haft två år på er att göra det.
            </seg>
          </u>
          <u>
            <seg>
              Jag var faktiskt väldigt tydlig när jag sade att jag tycker att
              vi ska börja om från början i stället för att lappa och laga den
              här trasiga överrocken, där ni nu har sytt på några nya lappar
              och sprättat upp några sömmar så att man ändå inte får skydd när
              det blåser snålt i regnet.
            </seg>
          </u>
          <note type="speaker">
            Anf. 250 CHATRINE PÅLSSON AHLGREN (kd) replik:
          </note>
          <u>
            <seg>
              Fru talman! Vad är logiken i detta när vi talar om vilket tankesätt
              man har. Om min bil går sönder och jag lämnar in den på min verkstad
              hemma kan jag väl inte om det tar tid ägna mig åt att säga att
              nu får vi ordna lite regler så att jag får en hyrbil. Det som
              gäller är ju hur vi ska vi få min bil lagad. Det är ju det som
              det handlar om.
            </seg>
          </u>
          <u>
            <seg>
              Det är som att säga till människor: Var du sjukskriven! Samhället
              kan inte ge dig vård. Vänta du! Ha ångest och oro i stället för
              att få den behandling du behöver nu och den rehabilitering du
              behöver sedan!
            </seg>
          </u>
          <u>
            <seg>
              Det låter ungefär som om den borgerliga regeringen inte har någon
              sjukersättning alls. Det har vi ju visst det. Men vi har bestämt
              stationer för den enskilda människans skull, inte för något systems
              skull. Det hoppas jag att vi kan vara överens om, att sjukvård
              och sjukvårdsförsäkring är för patienternas skull, inte för något
              systems skull. Därför måste vårt tankesätt sättas i relation till
              det tankesätt Gunvor G Ericson och hennes parti var med om förra
              mandatperioden.
            </seg>
          </u>
          <note type="speaker">
            Anf. 251 GUNVOR G ERICSON (mp) replik:
          </note>
          <u>
            <seg>
              Fru talman! Chatrine Pålsson Ahlgren sitter i regeringen. De
              är vi som är i opposition.
            </seg>
          </u>
          <u>
            <seg>
              Den enskilda människan är utgångspunkten för våra förslag. Den
              enskilda människan ska ha rätt att begära samtal. Det har ni yrkat
              avslag på. Nu är det bara Försäkringskassan som kan ta ställning
              till om det ska vara ett samtal eller inte. Våra förslag bygger
              på att den enskilda människan också ska få makt att begära ett
              avstämningssamtal.
            </seg>
          </u>
          <u>
            <seg>
              Vi förde till en sjukskrivningsmiljard under förra mandatperioden.
              Det är bra att ni har fortsatt. Men det räcker inte. Det som händer
              nu är att Försäkringskassan inte längre köper rehabtjänster. Ergonomicentrum
              i Eskilstuna varslar all sin personal. De människorna har inte
              fått hjälp i motsvarande grad inom sjukvården i landstinget i
              Sörmland. Jag hade hoppats att de skulle få det, men så har inte
              skett.
            </seg>
          </u>
          <u>
            <seg>
              Tyvärr fungerar inte de förändringar ni har genomfört.
            </seg>
          </u>
          <note type="speaker">
            Anf. 252 FINN BENGTSSON (m) replik:
          </note>
          <u>
            <seg>
              Fru talman! När det blåser hårt och kallt ömmar Gunvor G Ericson
              med vackra ord för de svaga. Det gör hon genom att slå på dem
              som kanske löser de svagas problem. Låt oss titta på budgeten
              som lades fram 2007 och jämföra den med budgetförslaget som har
              lagts fram i år. Det är fråga om en ökning på över 4 miljarder
              på hälso- och sjukvård av alliansregeringen samtidigt som det
              är en minskning över samma år på utgifter för ersättningar till
              arbetsoförmögna på över 10 miljarder. Det är 6 miljarder netto
              som de svaga kan få sig till del.
            </seg>
          </u>
          <u>
            <seg>
              Vad är det Gunvor G Ericson i samarbete med Socialdemokraterna
              kommer att ha för bidrag att ge till dem som uppenbarligen behöver
              bidragen? Är det ekonomi som löses med hjälp av friår, där man
              inte arbetar alls, eller är det gigantiska ofinansierade förslag
              till infrastruktursatsningar och miljösatsningar? När räkenskapens
              dag kommer blåser det hårt och kallt för de svaga. Jag vill veta
              hur Gunvor G Ericson ska finansiera detta med hjälp av Socialdemokraterna
              utan att höja skatten.
            </seg>
          </u>
          <note type="speaker">
            Anf. 253 GUNVOR G ERICSON (mp) replik:
          </note>
          <u>
            <seg>
              Fru talman! Vi i Miljöpartiet och Socialdemokraterna kommer inför
              nästa val att skriva ihop oss om ett gemensamt förslag. Vi kommer
              att förtydliga vad vi kommer att gå till val på. Det jobbet är
              vi inte färdiga med. Vi kommer att sätta oss i arbetsgrupper som
              ska ha till uppgift att förtydliga. Finn Bengtsson kommer att
              få svar, men jag kommer inte att ge det svaret här och nu.
            </seg>
          </u>
          <u>
            <seg>
              Däremot kommer jag att ta mig friheten att fortsätta att kritisera
              regeringen när jag tycker att man inte tar hänsyn till och löser
              de svagas problem. Folkhälsopolitiken, som Finn Bengtsson också
              är väl medveten om, går faktiskt ut på att skapa förutsättningar
              för att utjämna de skillnader som finns i ohälsa. Det är vad jag
              tycker att man ska jobba mer med så att människor slipper komma
              in i systemet. Det är alldeles för stort fokus på dem som finns
              i systemet i stället för att människor inte ska komma in i systemet
              över huvud taget.
            </seg>
          </u>
          <note type="speaker">
            Anf. 254 FINN BENGTSSON (m) replik:
          </note>
          <u>
            <seg>
              Fru talman! Vi är här för att tala om socialförsäkringspolitik.
              Den moderatledda regeringens socialförsäkringsminister har bidragit
              från sitt ansvarsområde med netto 10 miljarder över två år till
              ökad välfärd. Det är rimligt att kommunicera att fler ska arbeta
              och att de som behöver hälso- och sjukvård också kan få den. Vi
              ska ha en ekonomiskt rimlig trygghet att ge dem.
            </seg>
          </u>
          <u>
            <seg>
              På vilket sätt ska de förslag som Miljöpartiet lagt fram på en
              rad andra områden finansieras, till exempel friåret där man inte
              arbetar och andra betalar för det eller stora ofinansierade satsningar
              som kan vara vällovliga till orden men där pengarna måste tas
              någonstans ifrån utan att skatterna höjs? Jag fruktar att vi kommer
              att få se en minskning av möjligheterna till att ge ekonomiskt
              bistånd till just de svaga och utsatta, som tyvärr Gunvor G Ericson
              säger sig ömma för när det blåser kallt. Vi har också risken av
              att vi faktiskt befinner oss i en lågkonjunktur när ni ska lägga
              fram era förslag tillsammans med Socialdemokraterna. Jag är lite
              intresserad av att på förhand få veta hur ni tänker lösa detta.
            </seg>
          </u>
          <note type="speaker">
            Anf. 255 GUNVOR G ERICSON (mp) replik:
          </note>
          <u>
            <seg>
              Fru talman! De som står allra längst från arbetsmarknaden har
              också haft svårast att komma in, trots att det har varit en högkonjunktur.
              Andelen funktionshindrade bland de arbetslösa som inte har fått
              jobb är högre nu än för tre fyra år sedan. Det beror på att när
              fler och fler kommer ut i jobb är det inte de som står längst
              ifrån som har lättast att få jobben.
            </seg>
          </u>
          <u>
            <seg>
              Kostnaderna för socialavgifterna har sänkts. Det är bra att fler
              människor får jobb, men problemet är att ni har använt pengarna
              till att sänka skatterna. Vårt friår är ett sätt för människor
              att göra något annat, kanske till och med i förebyggande syfte
              så att de inte hamnar i sjukdom. Det är väl ändå positivt att
              kunna stanna kvar i arbetslivet längre.
            </seg>
          </u>
          <note type="speaker">
            Anf. 256 GUNNAR AXÉN (m) replik:
          </note>
          <u>
            <seg>
              Fru talman! Vi i alliansen vill hjälpa de 430 000 människor som
              den socialdemokratiska stupstocken efter ett års sjukskrivning
              förpassade ut i ett permanent utanförskap och i förtidspensionering
              tillbaka till social gemenskap genom att skapa en trygg och flexibel
              sjukersättning där de förtidspensionerade får möjlighet att förvärvsarbeta,
              engagera sig ideellt och utbilda sig utan att rätten till sjukersättning
              eller förtidspension ifrågasätts.
            </seg>
          </u>
          <u>
            <seg>
              Miljöpartiet tillstyrker förslaget, och det är jag glad för.
              Men tillsammans med de andra oppositionspartierna skriver man
              i sin motion att man bara vill se detta som ett tillfälligt försök.
              Den formuleringen, det ställningstagandet, oroar många och riskerar
              att många inte vågar söka sig tillbaka till en social gemenskap
              via ideellt arbete, utbildning eller förvärvsarbete. Kan inte
              Gunvor G Ericson i dag deklarera att Miljöpartiet inte ser detta
              som ett tillfälligt försök? Det skulle lugna många.
            </seg>
          </u>
          <note type="speaker">
            Anf. 257 GUNVOR G ERICSON (mp) replik:
          </note>
          <u>
            <seg>
              Fru talman! Tänk om vi hade fått tillsätta den parlamentariska
              socialförsäkringsutredningen så att vi i bred politisk enighet
              hade fått diskutera sådana förslag. Då hade vi kanske nått en
              samsyn om hur man ska göra så att det blir stabila socialförsäkringssystem,
              som Gunnar Axén efterlyser.
            </seg>
          </u>
          <u>
            <seg>
              Att inte veta vilken rättighet man har ger naturligtvis en stor
              otrygghet. Men det finns också en hel del tekniska svårigheter
              i det förslag som vi har sagt ja till. Vi vill då utvärdera och
              säga att det är rimligt att det blir de effekter vi hoppas på,
              att människor vågar pröva arbete, att människor med sjukdomar
              som går i skov med behov av stor flexibilitet kan få komma tillbaka
              under korta perioder.
            </seg>
          </u>
          <note type="speaker">
            Anf. 258 GUNNAR AXÉN (m) replik:
          </note>
          <u>
            <seg>
              Fru talman! Vi kommer säkerligen att få se en parlamentarisk
              utredning. Var så lugn för den saken. Men nu pratar jag om de
              430 000 människor som drabbades av den socialdemokratiska stupstocken,
              som förpassades till ett permanent utanförskap. Nu vill vi ge
              dem en möjlighet att arbeta, engagera sig ideellt och utbilda
              sig utan att deras rätt till förtidspension ska ifrågasättas.
            </seg>
          </u>
          <u>
            <seg>
              Miljöpartiet tillsammans med de andra oppositionspartierna säger
              att detta bara ska vara ett tillfälligt försök. Nu tror jag inte
              att så kommer att ske. Men det är klart att en del oroar sig för
              att Miljöpartiet en gång i framtiden kommer att få möjlighet att
              bestämma över regeringspolitiken. Många är då rädda för att söka
              sig tillbaka till den sociala gemenskap ett arbete, en utbildning
              eller ett ideellt engagemang kan erbjuda.
            </seg>
          </u>
          <u>
            <seg>
              Jag har alltid uppfattat Gunvor G Ericson som en klok och förnuftig
              kollega. Jag skulle vilja höra att Gunvor G Ericson nu kan deklarera
              att Miljöpartiet inte ser detta som ett tillfälligt försök så
              att så många som möjligt kan söka sig tillbaka till en social
              gemenskap.
            </seg>
          </u>
          <note type="speaker">
            Anf. 259 GUNVOR G ERICSON (mp) replik:
          </note>
          <u>
            <seg>
              Fru talman! Jag får tacka så mycket om Gunnar Axén anser att
              jag är en klok kollega. När det gäller den här frågan, att faktiskt
              pröva och utvärdera, är det mitt sätt att försöka vara klok. Det
              handlar om att tänka efter hur vi kan göra. Det är en ny princip.
              Hur kan vi se om det behöver ske en omprövning?
            </seg>
          </u>
          <u>
            <seg>
              Detta är inte fel. Vi är inte emot. Det är därför vi har skrivit
              i motionen att det är bra att regeringen inför denna möjlighet.
              Jag har själv pratat med många människor. Det är inte rädsla att
              våga pröva som jag möter, utan rädslan handlar om att regeringen
              har ändrat reglerna så många gånger att de är rädda för att bli
              utkastade.
            </seg>
          </u>
          <u>
            <seg>
              Den viktigaste frågan nu är att nå en bred politisk samsyn, att
              tillsätta socialförsäkringsutredningen så att det inte blir en
              vindflöjel mellan varje val med systemskiften. Kanske kan vi nå
              en bredare överenskommelse.
            </seg>
          </u>
          <note type="speaker">
            Anf. 260 SOLVEIG ZANDER (c) replik:
          </note>
          <u>
            <seg>
              Fru talman! Det är intressant att lyssna på Gunvor G Ericson
              när hon säger att det nuvarande systemet är så otydligt att det
              leder till att fler blir sjuka och sjukskrivna. Då måste det förra
              systemet ha varit skrivet på något hemligt språk som inte gick
              att tyda över huvud taget, när vi vet hur många som verkligen
              blev sjukskrivna och förtidspensionerade under det systemet.
            </seg>
          </u>
          <u>
            <seg>
              Då föreslår Gunvor G Ericson tillsammans med de övriga i oppositionen
              att man ska införa rehabiliteringsutredningar och avstämningsmöten
              för att komma till rätta med sjukskrivningarna. Det fungerade
              ju inte tidigare. Då undrar jag: Vad är det som får Gunvor G Ericson
              att tro att det ska leda till färre sjukskrivningar i framtiden?
            </seg>
          </u>
          <note type="speaker">
            Anf. 261 GUNVOR G ERICSON (mp) replik:
          </note>
          <u>
            <seg>
              Fru talman! När kravet på rehabiliteringsutredning och avstämningsmöten
              infördes var det i en period när Försäkringskassan stod inför
              en väldigt stor omorganisation. Försäkringskassan har fortfarande
              ett tufft uppdrag att klara av. Vi har sett i revisionsrapporter
              när det gäller rehabiliteringsutredning och avstämningsmöten att
              det behövde göras ytterligare saker.
            </seg>
          </u>
          <u>
            <seg>
              Men ni har inte heller tagit bort avstämningsmöten. Det ni har
              gjort är att förflytta makten till Försäkringskassan. Den enskilda
              individen har inte rätt att begära avstämningsmöten. Arbetsgivaren
              har inte rätt att begära avstämningsmöten.
            </seg>
          </u>
          <u>
            <seg>
              När det gäller de här två detaljerna i det stora hela tycker
              jag att det hade varit rimligt att alla tre parter skulle ha haft
              möjlighet att begära. Då tror jag att det hade varit enklare att
              få till de här samtalen. Det behövs en bred samverkan för att
              det också ska finnas arbetsplatser som de här personerna ska kunna
              komma till.
            </seg>
          </u>
          <note type="speaker">
            Anf. 262 SOLVEIG ZANDER (c) replik:
          </note>
          <u>
            <seg>
              Fru talman! Det är intressant att höra vad Gunvor G Ericson säger.
              Ena stunden uttrycker hon sig positivt om arbetsgivaren och arbetsgivarens
              möjligheter i detta. I ett annat sammanhang säger hon att det
              kommer att bli sämre för dem som är sjuka därför att man nu kan
              bli utkastad efter sex månader. Det stämmer inte, Gunvor G Ericson.
              Det var mycket svårare tidigare, för då hade man en möjlighet
              att bli utslängd och avskedad efter i praktiken tre veckor.
            </seg>
          </u>
          <u>
            <seg>
              Nu har vi förlängt detta, och möjligheten att ha sin fortsatta
              anställning under tiden man rehabiliteras är egentligen förlängd
              hur länge som helst om man står under rehabilitering. I detta
              sammanhang har du alltså fel, Gunvor G Ericson.
            </seg>
          </u>
          <note type="speaker">
            Anf. 263 GUNVOR G ERICSON (mp) replik:
          </note>
          <u>
            <seg>
              Fru talman! Vad som är rätt och fel i det här, Solveig Zander,
              tror jag inte att vi är ense om.
            </seg>
          </u>
          <u>
            <seg>
              I den nya lagen står det att man efter sex månader ska prövas
              mot hela arbetsmarknaden. Det innebär ju att om man inte kan omplaceras
              inom det egna företaget kommer man att riskera att åka därifrån.
            </seg>
          </u>
          <u>
            <seg>
              Det är väldigt viktigt vilka signaler man sänder. Att man har
              tagit bort arbetsgivarnas ansvar för rehabiliteringsutredning
              är vi överens om. Men ansvaret för att utreda behöver inte betyda
              att arbetsgivarens ansvar ska upphöra. Arbetsgivaren behöver ha
              ett reellt ansvar. Det innebär att man ska medverka till att anpassa
              arbetsplatsen.
            </seg>
          </u>
          <u>
            <seg>
              Men det handlar inte bara om de individer som blir sjuka. Företagarförbundet
              har sagt att det som behövs är också hjälp på arbetsplatsen med
              att inplacera.
            </seg>
          </u>
          <note type="speaker">
            Anf. 264 HELENA RIVIÈRE (m) replik:
          </note>
          <u>
            <seg>
              Fru talman! Gunvor G Ericson tar upp osäkerhet och ökad rädsla.
              Såvitt jag förstår vill du möta denna osäkerhet och denna rädsla
              med en sorts garanti för långvarig sjukskrivning eller långvarig
              ersättning. Det är den tryggheten det handlar om.
            </seg>
          </u>
          <u>
            <seg>
              Men jag vill säga som Chatrine Pålsson Ahlgren: Det är ett annat
              tänkesätt vi formulerar i den nya sjukförsäkringen. Det är att
              människor ska få tillit till sig själva, att de ska få känna den
              självrespekt som det är att vara subjekt i sina liv också som
              sjuka. Var finns din tro på människan i din tes?
            </seg>
          </u>
          <note type="speaker">
            Anf. 265 GUNVOR G ERICSON (mp) replik:
          </note>
          <u>
            <seg>
              Fru talman! Ja, Helena Rivière, det är ett systemskifte som ni
              genomför. Men man kan inte få människor att känna tillit genom
              att skapa osäkerhet och rädsla. Man kan få människor att känna
              tillit genom att människor känner till vilka spelregler som gäller,
              känner att det finns en möjlighet att påverka, känner delaktighet
              och inflytande.
            </seg>
          </u>
          <u>
            <seg>
              Nej, det vårt förslag innebär, det min människosyn bygger på,
              är att skapa förutsättningar, att samhället har ett ansvar för
              att skapa förutsättningar för att människor ska kunna få en verklig
              arbetslivstrygghet. Där tycker vi att saken ska ligga, inte att
              pressa människor hårdare genom sänkta ersättningar.
            </seg>
          </u>
          <note type="speaker">
            Anf. 266 HELENA RIVIÈRE (m) replik:
          </note>
          <u>
            <seg>
              Fru talman! Förutsättningarna för människor ligger just i att
              de själva får bidra till att ta hand om sin sjukdom i samarbete
              med Försäkringskassan, med arbetsgivaren och med alla inblandade.
              Den enda verkliga trygghet som finns är tryggheten i den egna
              förmågan och tilliten till sig själv.
            </seg>
          </u>
          <note type="speaker">
            Anf. 267 GUNVOR G ERICSON (mp) replik:
          </note>
          <u>
            <seg>
              Fru talman! Människor kan och vill om de ges förutsättningar
              att få göra det. Det står till och med i Miljöpartiets partiprogram.
              Det är den människosynen som präglar mig.
            </seg>
          </u>
          <u>
            <seg>
              Vad är det då att ge de här förutsättningarna? Det är inte att
              skapa en ekonomisk och social otrygghet. Det är att skapa stabila
              försäkringsregler så att man vet: Det här är vad jag har rätt
              till, det här är mina skyldigheter, det här är en trygghet om
              jag blir sjuk. Det är inte att som nu känna: Vad är det för regler
              som gäller egentligen?
            </seg>
          </u>
          <u>
            <seg>
              Den här oron är verklig. De människor som inte får förlängd ersättning,
              som blir utförsäkrade från arbetslöshetsförsäkringen, som blir
              utförsäkrade från sjukförsäkringen, tvingas gå till socialen.
              De känner ett verkligt utanförskap.
            </seg>
          </u>
          <note type="speaker">
            Anf. 268 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Monika säger till Helsingborgs Dagblad i veckan:
              Plötsligt öppnas en möjlighet. Jag har förtidspension, men nu
              kanske jag kan få börja studera och förkovra mig, nu när det blir
              möjligt efter nyår.
            </seg>
          </u>
          <u>
            <seg>
              Olle arbetar som busschaufför och har en sjukersättning på 50
              procent. Han berättar att han tvingas säga nej när arbetsgivaren
              har frågat om han kan ta en extra körning någon dag över sina
              50 procent. Men det har Olle inte vågat, även om hälsan den dagen
              hade medgivit det.
            </seg>
          </u>
          <u>
            <seg>
              Risken hade varit att med de regler som finns i dag, fram till
              den 1 januari 2009, bli klassad som helt arbetsför. Dagens regler
              straffar alla dem som trots viss ohälsa vill försöka.
            </seg>
          </u>
          <u>
            <seg>
              I dag är människor rädda att riskera hela sin försörjning. Den
              risken vågade Olle inte ta. Men efter nyår kan Olle, om riksdagen
              beslutar som regeringen hoppas, ta den där extra dagen när han
              känner att han kan jobba utan att riskera sin inkomst. Tvärtom
              kommer han då att kunna tjäna över 42 000 kronor per år utan att
              ersättningen alls minskar.
            </seg>
          </u>
          <u>
            <seg>
              En kvinna frågar om hon med de nya reglerna kan få studera på
              universitetet med sjukersättning. Ja, självklart kommer hon att
              få det. Det kan vara hennes möjlighet att få komma tillbaka till
              arbetsmarknaden. Hon kan till och med få starta eget.
            </seg>
          </u>
          <u>
            <seg>
              Är det då rättvist, frågar någon, att man får studera med sjukersättning?
              Är det rättvist att både få jobba med lön och få behålla sin sjukersättning?
              Visst kan man ställa sig de frågorna. Men ja, jag tycker att det
              är rättvist. Vi har en skuld till många av de människor som förtidspensionerats
              på grund av samhällets och politikernas tillkortakommanden. Man
              har inte fått hjälp. Tiden har bara gått. Insatserna har lyst
              med sin frånvaro. Att få känna sig behövd och vara delaktig är
              en viktig del av våra liv.
            </seg>
          </u>
          <u>
            <seg>
              Fru talman! De som berättar om sina positiva reaktioner är några
              av alla de 600 personer med sjukersättning som jag har mött de
              senaste veckorna. Dessutom har flera hundra personer under denna
              korta tid ringt till departementet för att fråga vidare om sina
              möjligheter. Behovet är enormt.
            </seg>
          </u>
          <u>
            <seg>
              Bakgrunden till att regeringen har lagt fram förslaget om att
              man med sjukersättning ska kunna få arbeta, studera eller engagera
              sig ideellt utan att rätten till sjukersättning någonsin kommer
              omprövas är alliansens absoluta löfte. Det är, förutom kloka synpunkter
              från många människor, också rapporter från bland annat Riksrevisionen
              och Socialförsäkringsutredningen, som tillsattes av den socialdemokratiska
              regeringen.
            </seg>
          </u>
          <u>
            <seg>
              Riksrevisionens rapport heter Förtidspension utan återvändo .
              I den redovisas att mindre än en procent av de nästan 550 000
              personerna med sjukersättning lämnar försäkringen för att arbeta.
              Det är vanligare att man lämnar försäkringen på grund av att man
              går in i ålderspension eller avlider.
            </seg>
          </u>
          <u>
            <seg>
              Socialförsäkringsutredningen, som alltså tillsattes av den förra
              regeringen, hade enligt direktiven i uppdrag att göra en genomgripande
              analys av socialförsäkringarna i ett brett perspektiv och vidare
              analysera socialförsäkringarna, deras brister och förtjänster.
              Den utredningen överlämnades till mig för två år sedan. Jag kan
              bara konstatera att bristerna stod som spön i backen. Förtjänsterna
              lyste med sin frånvaro.
            </seg>
          </u>
          <u>
            <seg>
              Jag läser i utredningen att sjukförsäkringen har tillåtits bli
              en parkeringsplats för problem som den inte var avsedd för. Att
              vara långtidssjukskriven var som att gå ned i ett svart hål av
              väntan. När det gällde att beskriva hur rehabiliteringen fungerade
              jämställer man den med ett lidandets historia. Det är en ohygglig
              sanning som väldigt många i dag tvingas leva med.
            </seg>
          </u>
          <u>
            <seg>
              Med de regler som tidigare rådde skulle alla prövas mot en sådan
              här sjukersättning inom ett år. Detta resulterade i, som vi har
              hört tidigare i debatten här, att 140 personer om dagen i tio
              år fick ett beslut om sjukersättning oftast för att de hade klart
              behov av det och hade en klart nedsatt arbetsförmåga, men andra
              fick det mot sin vilja. Vi kan läsa i Aftonbladet i dag: Kampen
              är över. Eva Borg tvingades till pension nu får hon äntligen jobba
              igen.
            </seg>
          </u>
          <u>
            <seg>
              En sjukersättning innebär att man får 64 procents ersättning.
              Man får inte delta i arbetsmarknadspolitiska åtgärder. Man får
              inte del av någon arbetslivsinriktad rehabilitering. Det är ett
              sakligt skäl för uppsägning. Här fick arbetsgivarna ett redskap
              som säkert många som jobbade och hade ont inte önskade sig. Många
              låstes in i ett permanent utanförskap kom ihåg att det var 1 procent
              av de 550 000 som kom tillbaka och man kastade bort nycklarna.
              Anna i Uppsala sade till Dagens Nyheter i tisdags: Vi är bortglömda.
            </seg>
          </u>
          <u>
            <seg>
              Fru talman! För många har det känts otryggt att ta steget från
              sjukersättning till arbete eller studier. Det handlar självklart
              om ekonomi och trygghet, men också om att man är osäker på vad
              man faktiskt orkar. Tidigare har man inte vågat pröva, med risk
              för att förlora sin ersättning, för så var reglerna, och så var
              det för Olle.
            </seg>
          </u>
          <u>
            <seg>
              Om två veckor kommer förhoppningsvis en enig riksdag att bifalla
              den proposition som regeringen har lagt fram. Det innebär att
              det för alla de drygt 430 000 personerna med permanent sjukersättning
              beviljad före den 1 juli ska vara möjligt att arbeta, studera
              eller engagera sig ideellt med bibehållen rätt till sjukersättning.
              Förslaget är generöst, flexibelt och tryggt.
            </seg>
          </u>
          <u>
            <seg>
              Det handlar om att ge alla dessa personer en ny chans. Det kan
              bli den vändpunkt som så många har efterfrågat. Jag hoppas och
              tror att vi kan få ett klart besked redan i dag i denna kammare,
              så att jag när jag går ut och träffar nya grupper med förtidspensionärer
              ska kunna säga att det står en enad riksdag bakom beslutet.
            </seg>
          </u>
          <u>
            <seg>
              Jag blev orolig när jag hör hur Gunvor G Ericson svävar om att
              detta ska utvärderas. Då säger hon samtidigt: Vi får se vad utvärderingen
              säger.
            </seg>
          </u>
          <u>
            <seg>
              Ge de här grupperna, som har farit så illa, en andra chans!
            </seg>
          </u>
          <note>
            I detta anförande instämde Mikael Cederbratt, Mats G Nilsson,
            Lars-Arne Staxäng och Marianne Watz (alla m), Fredrick Federley
            och Solveig Zander (båda c) samt Ulf Nilsson (fp) och Chatrine
            Pålsson Ahlgren (kd).
          </note>
          <note type="speaker">
            Anf. 269 CHATRINE PÅLSSON AHLGREN (kd) replik:
          </note>
          <u>
            <seg>
              Fru talman! Tack, Cristina Husmark Pehrsson, för ett utomordentligt
              bra anförande! Jag kan bara lägga till att jag har mött de kvinnor
              och män som inte ens har vågat engagera sig ideellt av rädsla
              för att bli av med sin förtidspension. Det är ju hemskt! Vad skulle
              dessa människor göra?
            </seg>
          </u>
          <u>
            <seg>
              Jag vill ta upp en fråga som jag har ägnat mig en del åt. Det
              gäller sjukgymnasternas roll i rehabiliteringen. Vi vet att ju
              tidigare vi kommer in, både förebyggande och behandlande, desto
              bättre är det jämfört med att vänta länge och få rehabilitering
              efter inaktivitet. Min åsikt är att sjukgymnasternas kompetens
              har vi tagit för lite till vara, inte minst på arbetsplatser för
              våra äldre.
            </seg>
          </u>
          <u>
            <seg>
              Min fråga är: Hur ser Cristina Husmark Pehrsson på att förstärka
              sjukgymnasternas ställning på olika sätt?
            </seg>
          </u>
          <note type="speaker">
            Anf. 270 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Tack så mycket för frågan, Chatrine!
            </seg>
          </u>
          <u>
            <seg>
              När det gäller rehabilitering är sjukgymnasterna en väldigt viktig
              aktör. Därför har också regeringen avsatt 3,4 miljarder kronor
              för rehabiliteringsgaranti och företagshälsovård. Jag ser flera
              aktörer, inte minst sjukgymnasterna, som väldigt viktiga i det
              arbetet.
            </seg>
          </u>
          <u>
            <seg>
              Jag har också fått en försäkran från Sveriges Kommuner och Landsting
              om att man arbetar intensivt med att nu implementera rehabiliteringsgarantin
              ute i landstingen. Man har varit ute med en enkät för att se hur
              långt man har kommit och eventuellt vad man kan stödja upp.
            </seg>
          </u>
          <u>
            <seg>
              Jag ser företagshälsovården som ett nav: Man är nära den enskilde
              och har också ett viktigt arbetsmiljöansvar.
            </seg>
          </u>
          <u>
            <seg>
              Chatrine Pålsson och jag är sköterskor båda två. Jag har jobbat
              tolv år som företagssköterska, så jag vet hur viktigt det är med
              ett tidigt ingripande, att koppla ihop ohälsan med arbetsmiljöarbetet.
              Där tror jag att sjukgymnasterna, som är en väldigt viktig grupp,
              kan göra väldigt mycket.
            </seg>
          </u>
          <note type="speaker">
            Anf. 271 CHATRINE PÅLSSON AHLGREN (kd) replik:
          </note>
          <u>
            <seg>
              Fru talman! Tack för svaret! Jag tror också att vi behöver, kanske
              mer nu än förr, se hur olika personalgrupper och professioner
              kompletterar varandra och också hur vi kan underlätta så att vi
              gör det vi är bäst på.
            </seg>
          </u>
          <u>
            <seg>
              Därför vill jag avsluta med att ställa frågan: Kan också Cristina
              Husmark Pehrsson tänka sig att testa att man i högre grad skulle
              kunna delegera? Sjukgymnaster skulle exempelvis kunna sjukskriva
              om någon har ont i ryggen eller vad det kan vara. Det handlar
              både om läkaren, som annars kanske måste göra detta och ha olika
              diskussioner med sjukgymnasten, och om att vi visar på ett ökat
              förtroende. Sjukgymnasten har ju också en legitimation och ett
              eget yrkesansvar. Vi har också sett att det har varit oerhört
              positivt när man till exempel har delegerat uppgiften att skriva
              recept till sjuksköterskor.
            </seg>
          </u>
          <note type="speaker">
            Anf. 272 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Vi diskuterar just företagshälsovårdens nya roll,
              och vi diskuterar denna kraftfulla satsning på rehabilitering,
              inte minst när det gäller kvinnor, rörelseapparaten och lättare
              psykisk ohälsa.
            </seg>
          </u>
          <u>
            <seg>
              Jag vill inte gå in och ge Chatrine Pålsson ett klart besked
              i denna fråga i dag. Vi har däremot sagt att vi kanske ska titta
              på om det ska tillåtas att bli olika modeller i landet, så att
              vi kan titta och göra jämförelser och se vad som kan vara bäst.
              Gör alla lika får vi ingen jämförelse.
            </seg>
          </u>
          <u>
            <seg>
              Teambildningen är väldigt viktig. Sätt patienten i centrum och
              låt alla kompetenser hjälpa till på sitt sätt! Varför inte också
              låta det bli lite olika över landet?
            </seg>
          </u>
          <note type="speaker">
            Anf. 273 GUNVOR G ERICSON (mp) replik:
          </note>
          <u>
            <seg>
              Fru talman! Jag var på SKTF Direkt häromdagen. Dit kan alla medlemmar
              i ST och SKTF samt deras elevorganisation ringa. Flera hör nu
              av sig om vilka regler som gäller för dem, eftersom Försäkringskassan
              har en kampanj med information. Man kan inte svara entydigt på
              frågan om vilka regler som gäller.
            </seg>
          </u>
          <u>
            <seg>
              Hur är det för den man, 63 år, med obotlig cancer som kanske
              har ett eller två år kvar att leva men som nekats sjukpenning?
            </seg>
          </u>
          <u>
            <seg>
              TCO har, som jag sade förut, skrivit till Husmark Pehrsson. Min
              fråga är: Kommer Cristina Husmark Pehrsson att tillgodose TCO:s
              önskemål om att man ska tillsätta en översynsgrupp för att klargöra
              bristerna i dagens regelverk och föreslå ändrade regler som är
              tydliga, rättssäkra och ger rätt ersättning?
            </seg>
          </u>
          <note type="speaker">
            Anf. 274 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Gunvor G Ericson pratar mycket om spelregler och
              att det ska vara klart och tydligt. Det kan jag hålla med om.
              Däremot blir jag lite förvånad när Gunvor Ericson på något sätt
              bollar över frågan till mig.
            </seg>
          </u>
          <u>
            <seg>
              Jag ska gärna svara, men jag tycker att det är märkligt att Gunvor
              Ericson pratar om fasta spelregler. Under den tid som ni har stöttat
              Socialdemokraterna har ni åtta gånger, sedan 1993, ändrat SGI,
              sjukpenninggrundande inkomst. Den var 2003 och 2004 nere i 77
              procent.
            </seg>
          </u>
          <u>
            <seg>
              Detta har tydligen Gunvor Ericson glömt bort. Åtta gånger ändrades
              den sjukpenninggrundade inkomsten under de år som ni stödde regeringen.
            </seg>
          </u>
          <u>
            <seg>
              Jag vet att Gunvor G Ericson också är ansvarig, kan jag säga,
              för alla de 140 personer som blev sjukskrivna, som fick förtidspension
              under tio år.
            </seg>
          </u>
          <note>
            Trasig överrock, sade Gunvor G Ericson. Ja, men varför gjorde
            inte Miljöpartiet någonting åt det?
          </note>
          <u>
            <seg>
              Visserligen är både Gunvor G Ericson och jag sköterskor. Men
              vi ska inte ställa några diagnoser. Det ska vi låta läkarna göra
              tillsammans med patienten. Därför är det väldigt bra att vi nu
              har riktlinjer som Försäkringskassan, läkarna och Socialstyrelsen
              gemensamt har kommit överens om.
            </seg>
          </u>
          <note type="speaker">
            Anf. 275 GUNVOR G ERICSON (mp) replik:
          </note>
          <u>
            <seg>
              Fru talman! Jag är helt överens med Cristina Husmark Pehrsson
              om att det är bra att vi har fått de här riktlinjerna från Socialstyrelsen.
              Det har Miljöpartiet inte haft någonting emot. Det är så med alla
              riktlinjer att man har dem som ett stöd i sin verksamhet. Men
              det är också viktigt att den individ som söker hjälp inte har
              tre olika handlingsplaner, fyra olika handläggare och själv måste
              ta ett jättestort ansvar för att verkligen få den hjälp hon eller
              han behöver.
            </seg>
          </u>
          <u>
            <seg>
              Jag ställer min fråga igen, eftersom jag inte uppfattade att
              Cristina Husmark Pehrsson svarade: Kommer regeringen att tillgodose
              TCO:s önskemål om att man ska tillsätta en översynsgrupp? Och
              när kommer den parlamentariska utredning som vi har varit överens
              om?
            </seg>
          </u>
          <note type="speaker">
            Anf. 276 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Ja, det är en annan fråga som Gunvor G Ericson har
              misslyckats med i sitt samarbete med Socialdemokraterna, att få
              till stånd det.
            </seg>
          </u>
          <u>
            <seg>
              När det gäller propositionen står det väldigt tydligt att de
              som har svåra sjukdomar, tumörsjukdomar, ALS och så vidare, ska
              ha en förlängd sjukpenning på 80 procent, och det finns ingen
              bortre gräns för det. Det står också att regeringen noga följer
              detta arbete.
            </seg>
          </u>
          <u>
            <seg>
              Det är ju lite intressant, med tanke på att vi inte får några
              svar från vare sig Gunvor G Ericson eller övriga oppositionspartier,
              vad ni har att erbjuda alla de här sjuka personerna som alla förfasar
              sig över. Men jag noterar vad Gunvor G Ericson sade: Vid nästa
              val kommer vi att skriva ihop oss med Socialdemokraterna.
            </seg>
          </u>
          <u>
            <seg>
              Tydligen lämnar ni Vänsterpartiet utanför också där.
            </seg>
          </u>
          <note type="speaker">
            Anf. 277 VERONICA PALM (s) replik:
          </note>
          <u>
            <seg>
              Fru talman! Jag vill börja med att tacka ministern för att hon
              är här i kammaren i dag. Jag tycker att det är viktigt. Jag uppskattar
              också att ministern har ett väldigt tydligt och politiskt anförande.
            </seg>
          </u>
          <u>
            <seg>
              Jag kommer inte att ägna de här 46 sekunderna åt att ösa adjektiv
              och förstärkningsord över min syn på de försämringar som har införts
              i sjukförsäkringsreglerna. Det är uppenbart för alla och envar
              var jag står där. Däremot vill jag säga att de här förändringarna
              har inneburit att förutsättningarna blir sämre när det gäller
              att komma fram till en bred överenskommelse om någonting som är
              så viktigt för människors trygghet. Det säger vi allihop. Det
              handlar om fasta spelregler och trygghet.
            </seg>
          </u>
          <u>
            <seg>
              Då är min mycket konkreta fråga: När avser socialförsäkringsministern
              att återkomma för att presentera direktiv och bjuda in till en
              parlamentarisk utredning om socialförsäkringarna?
            </seg>
          </u>
          <note type="speaker">
            Anf. 278 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Ja, som sagt var, hade Socialdemokraterna gjort det,
              precis som Gunvor G Ericson sade, när det beslutades i denna kammare
              att tillsätta en parlamentarisk utredning hade vi kanske varit
              framme nu.
            </seg>
          </u>
          <u>
            <seg>
              Det finns en vetskap om att 140 personer om dagen blev förtidspensionerade,
              en vetskap om att 770 000 totalt var långtidssjukskrivna eller
              förtidspensionerade. Många fick slåss för att komma tillbaka.
              De fick ingen hjälp. Många lämnades i sticket. Med tanke på det
              hade det varit oansvarigt av denna regering att inte göra någonting.
              Det handlar bland annat om att satsa 3,4 miljarder kronor på rehabilitering
              och förstärkt företagshälsovård, som jag vet att också Socialdemokraterna
              har varit emot tidigare.
            </seg>
          </u>
          <u>
            <seg>
              Sedan var det detta med fasta spelregler. Ja, ni tillhör ju dem
              jag har listan här som har ändrat den sjukpenninggrundande inkomsten
              åtta gånger de senaste tolv åren. Åtta gånger ändrade ni den sjukpenninggrundade
              inkomsten. Ni var nere i 77 procent på 2000-talet. Det kan jag
              inte kalla för fasta spelregler.
            </seg>
          </u>
          <u>
            <seg>
              Men jag skulle vilja ställa en fråga till Veronica Palm: Kan
              Veronica Palm och Socialdemokraterna lova landets förtidspensionerade
              att vi aldrig kommer att ompröva deras rätt? Det handlar om att
              de nu får studera, att de nu får arbeta och jobba ideellt.
            </seg>
          </u>
          <note type="speaker">
            Anf. 279 VERONICA PALM (s) replik:
          </note>
          <u>
            <seg>
              Fru talman! Nu blir jag än mer orolig än vad jag var i tisdags
              när vi hade utskottssammanträde.
            </seg>
          </u>
          <u>
            <seg>
              Oppositionen lägger fram ett förslag till tillkännagivande om
              någonting som jag trodde att vi alla var överens om. Jag trodde
              att vi var överens med ministern, med hela Finansdepartementet
              och alla om att det ska tillsättas en parlamentarisk socialförsäkringsutredning.
              Då väljer man att säga nej till det.
            </seg>
          </u>
          <u>
            <seg>
              Då tänker jag: Ja, de kanske inte är så modiga, men de kanske
              ändå vill detta och tycker det i grunden. För den enda skillnad
              som ett tillkännagivande från riksdagen skulle göra är att den
              borgerliga majoriteten i den här kammaren skulle kunna visa att
              det är i det här huset som lagar stiftas. Det är det här som är
              rikets högsta beslutande organ. Men då väljer man i stället att
              låta regeringen göra det.
            </seg>
          </u>
          <u>
            <seg>
              Då ställer jag den enkla frågan: När får vi se direktiv? När
              får vi möjlighet att börja arbeta? För jag vill vara med. Förutsättningarna
              är sämre. Det blir svårare och svårare att komma överens, men
              än så länge är det viktigt för den gemensamma tryggheten.
            </seg>
          </u>
          <u>
            <seg>
              Nu blir jag än oroligare om socialförsäkringsministern inte svarar
              på den frågan.
            </seg>
          </u>
          <note type="speaker">
            Anf. 280 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Veronica Palm blir orolig för att vi inte tillsätter
              en socialförsäkringsutredning, även om den kommer att komma före
              jul. Men det hade varit klädsamt om Veronica Palm i stället hade
              oroat sig för de 770 000 personer som blev sjukskrivna och inte
              fick hjälp under er tid.
            </seg>
          </u>
          <u>
            <seg>
              Det hade varit mer klädsamt om Veronica Palm nu hade gått ut
              till landets förtidspensionerade och sagt: Vi tycker att regeringens
              förslag är fantastiskt generöst, flexibelt och tryggt. Vi kommer
              att stödja det till fullo.
            </seg>
          </u>
          <u>
            <seg>
              Det gör inte Socialdemokraterna och Veronica Palm. Det oroar
              mig våldsamt.
            </seg>
          </u>
          <u>
            <seg>
              Jag läser er rapport som ni arbetar med, Investera i vår välfärd
              . Där står det följande, och det tycker jag är anmärkningsvärt:
              För de under 50 år vill vi helt avskaffa sjuk- och aktivitetsersättning
              som inte är tidsbegränsad. Att döma en ung eller medelålders med
              många år kvar i arbetsför ålder till en livslång passivitet är
              omänskligt för den enskilde och förödande för samhället.
            </seg>
          </u>
          <u>
            <seg>
              Men det är precis detta ni har gjort.
            </seg>
          </u>
          <note type="speaker">
            Anf. 281 KURT KVARNSTRÖM (s) replik:
          </note>
          <u>
            <seg>
              Fru talman! Jag hoppas att under den korta stund vi har vi kan
              ägna oss åt den politik som regeringen är ansvarig för att driva
              nu. Då tänker jag ställa några korta frågor.
            </seg>
          </u>
          <u>
            <seg>
              Varför prioriterar man ned resurserna för Finsam? Det är egentligen
              ett skolexempel på att man samordnat hjälper de allra svagaste
              i vårt samhälle. Varför prioriterar man ned det, i strid vill
              jag påstå med det beslut som den här riksdagen har fattat när
              det gäller Finsam?
            </seg>
          </u>
          <u>
            <seg>
              Den andra frågan som jag skulle vilja ställa handlar om varför
              människor inte har fått stöd. Jag skulle vilja fråga: Varför är
              det så att i de utredningar som gjordes för en tid sedan väldigt
              många säger att de inte känner att de får komma tillbaka till
              arbetsplatsen, att de känner ett motstånd från arbetsgivaren mot
              att få komma tillbaka till det arbete som de har när de är sjukskrivna
              och långt innan de får sin pension?
            </seg>
          </u>
          <u>
            <seg>
              Har inte arbetsgivaren varit huvudansvarig för rehabiliteringen
              under alla år? Varför förstärker man inte det som är den allra
              viktigaste insatsen för att människor ska komma tillbaka?
            </seg>
          </u>
          <note type="speaker">
            Anf. 282 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! När Socialdemokraterna hade makten för tio år sedan
              gjordes det en rehabiliteringsutredning. Den gjorde man ingenting
              åt. Den lade man i papperskorgen. Nu tar man upp Gerhard Larssons
              utredning igen och föreslår den i något som heter Kraftsam tror
              jag. Individen ska få ansöka om att få bli delaktig i Kraftsam.
              Det står det uttryckligen i rapporten.
            </seg>
          </u>
          <u>
            <seg>
              Det tycker jag är fel. Jag tycker att rehabilitering ska kunna
              finnas för alla människor, och det ska vara tidigt i processen.
              Veronica Palm har talat om tidigt i processen, och det kan jag
              instämma i. Men problemet är att rehabilitering inte har förekommit
              förrän långt i slutändan, och då har den nästan inte gjort någon
              nytta.
            </seg>
          </u>
          <u>
            <seg>
              Det handlar om tidig rehabilitering. Därför avsätter vi tillsammans
              med företagshälsovården pengar, 3,4 miljarder kronor.
            </seg>
          </u>
          <u>
            <seg>
              När det gäller Finsam får Försäkringskassan i dag genom det nya
              beslutet lov att köpa rehabiliteringstjänster av landstinget.
            </seg>
          </u>
          <note type="speaker">
            Anf. 283 KURT KVARNSTRÖM (s) replik:
          </note>
          <u>
            <seg>
              Fru talman! Av den kontakt jag har med de personer som arbetar
              med de här frågorna framgår att resurserna inte räcker till Finsam
              i den budget som regeringen har lagt fram.
            </seg>
          </u>
          <u>
            <seg>
              När det gäller den rehabiliteringsgaranti som man pratar om skulle
              jag gärna vilja ha ett exempel. Vad är det för garanti vi pratar
              om egentligen?
            </seg>
          </u>
          <u>
            <seg>
              Jag skulle också gärna vilja ha en dagsrapport. Vad händer med
              den företagshälsovård som man nu har gett resurser för att utveckla?
              Händer det något på det här området i dagsläget?
            </seg>
          </u>
          <u>
            <seg>
              Jag är den första att säga att företagshälsovården borde ha funnits
              långt tidigare. En orsak till det är att det har varit svårt att
              få arbetsmarknadens parter att ställa upp på det gemensamt. De
              skulle vara mycket viktigare när det gäller Finsam och även företagshälsovården.
              I stället lägger man det i sjukvården. Det är ett felaktigt sätt
              att tackla bekymren. Det är ju på arbetsplatsen man löser de allra
              flesta frågorna. Varför ger man inte mer resurser riktade mot
              arbetsplatserna i den budget som man nu lägger fram?
            </seg>
          </u>
          <note type="speaker">
            Anf. 284 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Inte mer resurser? 3,4 miljarder kronor på tre år
              tycker jag är väldigt mycket pengar. Vi säger att vi stärker företagshälsovården.
              Vi har nästan dagliga samtal med Sveriges Kommuner och Landsting
              i de här frågorna. Jag är lika angelägen som Kurt Kvarnström är
              att det nu verkligen händer någonting med utvecklingen av företagshälsovården
              och rehabiliteringsgarantin. Detta ska göras tillsammans med våra
              landsting. Varken Kurt Kvarnström eller jag kan mer än önska,
              påverka och ligga i för att denna utveckling ska ske.
            </seg>
          </u>
          <u>
            <seg>
              När det gäller just rehabilitering kan jag också läsa i den rapport
              som jag hänvisar till, Socialdemokraternas rapport Investera i
              vår välfärd . Där står det så här: Vi vill att det ska finnas
              tydliga tidsgränser för när parternas ansvar för rehabilitering
              upphör.
            </seg>
          </u>
          <u>
            <seg>
              Jag håller inte med Socialdemokraterna och Kurt Kvarnström i
              att det på något sätt ska finnas tydliga tidsgränser när parternas
              ansvar för rehabilitering upphör. Det ansvaret kan inte upphöra.
            </seg>
          </u>
          <u>
            <seg>
              Därför tycker jag att det är så roligt att både LO och Svenskt
              Näringsliv har legat på mycket i frågan om företagshälsovård.
              Jag är, som sagt var, mycket angelägen om att vi snabbar upp den
              här processen, för den behövs.
            </seg>
          </u>
          <note type="speaker">
            Anf. 285 MATILDA ERNKRANS (s) replik:
          </note>
          <u>
            <seg>
              Fru talman! Jag tycker att vi ska vara lite försiktiga när vi
              hänvisar till rapporter av olika slag. Vi ska veta vad vi har
              framför oss. Det ministern hänvisar till är ett öppet rådslag
              som Socialdemokraterna har i partiet. Du är naturligtvis varmt
              välkommen att lämna dina synpunkter.
            </seg>
          </u>
          <u>
            <seg>
              Inga av de där förslagen är klubbade och klara. Vi kommer att
              behandla en del av förslagen. Vi får väl se vad partimedlemmar
              och andra tycker på vår partikongress. Jag kan lugna dig med det.
            </seg>
          </u>
          <u>
            <seg>
              Sedan kan man ställa lite frågor om den politik som du själv
              ansvarar för. Jag undrar om det inte känns lite jobbigt att ge
              olika besked. Å ena sidan menar ni att hårdare krav, sänkta ersättningar
              och mer rättsosäkerhet gör de sjukskrivna mer friska. Å andra
              sidan ska de med förtidspension få behålla pensionen även om de
              studerar och jobbar. För här menar ni att samhället har stängt
              in dem i utanförskap, och de behöver trygghet tillbaka.
            </seg>
          </u>
          <u>
            <seg>
              Det senare är också vi i oppositionen positiva till, för det
              följer vår människosyn att trygga människor vågar. Men ni har
              lite problem. Varför är trygghet bra ibland men ibland inte?
            </seg>
          </u>
          <note type="speaker">
            Anf. 286 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Socialdemokraternas människosyn är att människor
              ska våga. Då kan jag bara fråga varför det bara är 1 procent av
              dem som är förtidspensionerade som har kommit tillbaka, trots
              att vi hela tiden får rapporter och utredningar, från Karolinska
              Institutet och många fler, som säger att de inte vågar gå ut.
            </seg>
          </u>
          <u>
            <seg>
              I måndags träffade jag 300 förtidspensionerade i Helsingborg.
              De kom dit därför att de ville lyssna på vilken chans de har.
              Det ringde ett hundratal personer på telefon efter det mötet,
              de som inte kom dit eller som ville veta mer. De ville komma tillbaka.
            </seg>
          </u>
          <u>
            <seg>
              Jag pratar om Mona. Jag pratar om Olle. Jag skulle kunna fortsätta
              här i timmar och beskriva att människor nu vill våga försöka komma
              ut, för de känner en trygghet.
            </seg>
          </u>
          <u>
            <seg>
              Men de känner ingen trygghet om inte Socialdemokraterna här tydligt
              kan tala om att de kommer att låta dem som var förtidspensionerade
              före den 1 juli får lov att behålla sin sjukersättning och att
              de aldrig kommer att ompröva den. De har rätt att få komma ut.
            </seg>
          </u>
          <note type="speaker">
            Anf. 287 MATILDA ERNKRANS (s) replik:
          </note>
          <u>
            <seg>
              Fru talman! Jag tror att människor är allra mest intresserade
              av att höra vad man får för besked från den regering som nu sitter
              vid makten och styr spakarna. Men det känns bra att du är väldigt
              angelägen om att också Socialdemokraterna ska få komma ut med
              sin politik.
            </seg>
          </u>
          <u>
            <seg>
              Du svarade inte på min fråga. Varför är trygghet bra ibland men
              ibland inte?
            </seg>
          </u>
          <u>
            <seg>
              Jag undrar lite. Det kanske är för att jag har människor i min
              närhet som hör till dem som har förtidspension. Jag undrar om
              ministern anser att det finns några i dag som har förtidspension
              som faktiskt är sjuka, som får stöd via våra trygghetsmodeller
              precis som de ska? Är det deras rätt till pension som är problemet?
            </seg>
          </u>
          <u>
            <seg>
              Det är min enkla fråga. Anser du att några av dem som i dag är
              förtidspensionerade faktiskt är sjuka? De slipper stå med mössan
              i hand och bocka och buga för brukspatron trots att ryggen värker.
              Det fick man göra förr i världen i Sverige i ett hårt och kallt
              klassamhälle. Det handlar om att man får den rätt till välfärd
              som man har också om man är sjuk.
            </seg>
          </u>
          <note type="speaker">
            Anf. 288 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Då är det skönt att de 600 förtidspensionerade som
              jag har träffat inte känner så. De applåderar faktiskt förslaget.
              De känner inte att det är ett klassamhälle. De känner att det
              är ett frivilligt system för dem som kan och vill och orkar.
            </seg>
          </u>
          <u>
            <seg>
              Jag har det i mitt anförande, och jag säger det hela tiden. Jag
              uppmanar till att läsa protokollet där jag säger att det är väldigt
              många som inte orkar vare sig studera, jobba ideellt eller arbeta.
              Men det handlar om dem som kanske gör det.
            </seg>
          </u>
          <u>
            <seg>
              Jag kan bara påminna om vad det stod i Socialdemokraternas egen
              socialförsäkringsutredning, att sjukförsäkring har varit en parkeringsplats
              för problem som den inte var ämnad för. Det har många gånger varit,
              säger analysen i utredningen, en arbetsmarknadspolitisk åtgärd.
            </seg>
          </u>
          <u>
            <seg>
              Jag kan bli förvånad över att jag inte ska ta rådslaget på allvar
              trots att det har varit presskonferens om det och att det inte
              finns någon debatt när jag hör att man vill höja taket för de
              rika och inte gå med på skattesänkning för låginkomsttagare. Det
              säger man är Socialdemokraternas människosyn.
            </seg>
          </u>
          <note type="speaker">
            Anf. 289 JASENKO OMANOVIC (s) replik:
          </note>
          <u>
            <seg>
              Fru talman! Försäkringskassan är en myndighet som de flesta av
              de nio miljoner invånarna i det här landet kommer i kontakt med
              antingen någon gång eller ganska ofta. En del av dem som i somras
              hade kontakt med myndigheten kommer att ha ett minne för livet.
              En del var tvungna att ta lån, att vända sig till socialkontoret
              eller i värsta fall också till kyrkan för att klara av uppehället.
            </seg>
          </u>
          <u>
            <seg>
              Tidigare i debatten med statsrådet har jag påpekat att myndigheten
              i och med den omorganisation man genomför nu till och med har
              varit tvungen att tejpa igen brevlådor för att få bort onödiga
              besök.
            </seg>
          </u>
          <u>
            <seg>
              Jag har en fråga. Det här gäller människor som i somras drabbades
              av att den statliga myndigheten inte kunde leva upp till det som
              den egentligen behöver göra. Kommer statsrådet att agera så att
              samma sak inte händer i fortsättningen?
            </seg>
          </u>
          <note type="speaker">
            Anf. 290 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Som vi alla vet har vi en ordning som den här riksdagen
              har beslutat om att Försäkringskassan är en egen myndighet med
              en självständig styrelse och en ordförande. Det är nog ingen här
              som vill ändra på den ordningen. Vi kan styra med regleringsbrev,
              budget, uppföljning och utvärdering. Det tror jag att vi är helt
              överens om.
            </seg>
          </u>
          <u>
            <seg>
              Jag accepterar självfallet inte väntetider. Det tillhör Försäkringskassans
              kärnuppgifter att se till att människor får den ersättning de
              har rätt till i tid. Vi är helt överens om det.
            </seg>
          </u>
          <u>
            <seg>
              För att på något sätt hjälpa Försäkringskassan i det arbetet
              får de nu mer pengar i budgeten än vad de äskade. Jag måste säga
              att det var en rätt så förvånad styrelse som tog emot det beslutet.
              De har bett om 240 miljoner i tilläggsbudgeten i år; de får 250.
              De bad om 240 miljoner nästa år; de får 250. De får dessutom behålla
              enprocentigt sänkta arbetsgivaravgifter som motsvarar 43 miljoner
              kronor. Vi trodde nämligen inte att de äskanden Försäkringskassan
              gick in med skulle räcka. Jag är helt överens med Jasenko Omanovic
              om att utbetalningar i tid är en kärnuppgift för Försäkringskassan.
            </seg>
          </u>
          <note type="speaker">
            Anf. 291 JASENKO OMANOVIC (s) replik:
          </note>
          <u>
            <seg>
              Fru talman! Det är jättebra att man ökar anslaget till Försäkringskassan.
              Det finns faktiskt många anställda där som upplever att de inte
              räcker till. De räcker inte till för de medborgare de ska stå
              till tjänst för. Därför är det viktigt att man aldrig mer hamnar
              i den här situationen. Medborgare har rätt till en försäkring
              och har bidragit till en försäkring det gör vi ju alla solidariskt
              och sedan faller den inte ut när man behöver den. Medborgare måste
              gå och låna. De måste vända sig till kyrkan och socialkontoret.
              Det tycker jag är mycket anmärkningsvärt.
            </seg>
          </u>
          <note type="speaker">
            Anf. 292 Statsrådet CRISTINA HUSMARK PEHRSSON (m) replik:
          </note>
          <u>
            <seg>
              Fru talman! Jag kan bara tillägga att vi är överens. Jag kan
              också tillägga att med de kontakter jag har med Försäkringskassan
              i frågan, där jag också har framfört de här synpunkterna, är Försäkringskassan
              klart medveten om det. Man jobbar hårt, och man har tagit in extra
              personal.
            </seg>
          </u>
          <u>
            <seg>
              Så här ska det inte vara, och jag har förvissat mig om att inte
              heller Försäkringskassan anser att det här är acceptabelt. Vi
              är alltså helt överens.
            </seg>
          </u>
          <note type="speaker">
            Anf. 293 SOLVEIG ZANDER (c):
          </note>
          <u>
            <seg>
              Fru talman! Det har hänt mycket under de två år som har gått
              sedan alliansen fick svenska folkets förtroende att leda landet.
              Mycket har hänt på sjukförsäkringsområdet. Jag har fått vara med
              om att genomföra det som jag brinner för och det som var anledningen
              till att jag kom till riksdagen. Det är detta som är viktigt för
              mig och för oss i Centerpartiet. Det kan uttalas kort och gott:
              rehabilitering.
            </seg>
          </u>
          <u>
            <seg>
              Vi i alliansen visste vad vi ville ändra på. Vi ville gå människor
              till mötes och förbättra för dem som var sjuka, förtidspensionerade
              och bortglömda av den socialdemokratiska regeringen. Den nuvarande
              regeringen tror på människors förmåga och vill stoppa det som
              gällde sommaren 2006 då, som vi tidigare har hört, 140 personer
              förtidspensionerades varje dag. Det var utsortering. De dumpades.
              Tusentals sjukskrivna hamnade mellan stolarna. De fick inte den
              hjälp och den rehabilitering av sjukvården, Försäkringskassan,
              Arbetsförmedlingen och arbetsgivarna som de behövde. Det var helt
              enkelt katastrof, och helt oförsvarligt.
            </seg>
          </u>
          <u>
            <seg>
              Vad har vi då gjort, vi i alliansen, inom sjukförsäkringsområdet?
              Vi har fått en fungerande sjukförsäkringslagstiftning som innebär
              att människan sätts i centrum. Det är precis det som Veronica
              Palm nyss sade: Människan, individen, ska få en möjlighet. Personens
              förmåga ska tas till vara för att komma tillbaka till jobbet efter
              att man har varit sjukskriven. I ärlighetens namn eller i rättvisans
              namn, kanske man ska säga är vårt generösa välfärdssystem skyldigt
              svenska folket en trygghet och en rättighet att känna sig trygga.
            </seg>
          </u>
          <u>
            <seg>
              Men jag ska vara ärlig och erkänna att det är mycket som återstår
              att göra. Man hinner inte med allt på två år, och Rom byggdes
              inte på en dag. Men framtiden ter sig ljusare nu än den gjorde
              i slutet av 1990-talet när högkonjunkturen blomstrade och sjukskrivningarna
              och förtidspensioneringarna skenade rakt upp. Så är inte fallet
              nu, för vi har vidtagit åtgärder som har gjort att 70 000 människor
              har kommit tillbaka från sjuk- och förtidspensionering.
            </seg>
          </u>
          <u>
            <seg>
              Det är ett helt paket vi har att erbjuda, och det paketet är
              viktigt. Jag har tagit fasta på sex punkter av paketet.
            </seg>
          </u>
          <u>
            <seg>
              Den första är den reformerade sjukskrivningsprocessen, som vi
              har diskuterat. Den möjliggör för människor att i tre steg komma
              tillbaka till jobbet. Socialdemokraterna och Vänsterpartiet har
              drivit en propaganda emot den nya sjukskrivningsprocessen. De
              har talat om hur fruktansvärt dålig den är. Socialdemokraterna
              har stått här i talarstolen och i medierna och riktigt yvts över
              hur förskräckligt det är och hur människor kommer att få det mycket
              sämre. Jag ser fram emot att läsa i budgetpropositionen för 2009
              vad ni har för nya förslag. Men vi har ju hört nu att det inte
              finns några andra förslag. Ni tycks stödja det förslag vi har.
              Jag måste säga att det är mycket prat och lite verkstad. Jag undrar
              givetvis vad det nu är som har fått er att acceptera detta och
              inte komma med några andra förslag. Hur motiverar ni ert ställningstagande
              till den sjukskrivningsprocess som ni nu tycker är bra?
            </seg>
          </u>
          <u>
            <seg>
              Den andra punkten är rehabiliteringsgarantin och att vi ska få
              en evidensbaserad möjlighet till hjälp för rörelseorganen och
              för den psykiska ohälsan. 3,4 miljarder är avsatta till rehabilitering.
            </seg>
          </u>
          <u>
            <seg>
              Den tredje punkten är företagshälsovården, som vi har pratat
              om. Den ska förändras, förbättras och utvecklas.
            </seg>
          </u>
          <u>
            <seg>
              Den fjärde punkten är Finsam, som vi hörde att man ställde frågor
              om här. Också där ska det bli en förändring och förbättring.
            </seg>
          </u>
          <u>
            <seg>
              Den femte punkten jag tar upp är den steglösa avtrappningen för
              förtidspensionärer. Vi har hört hur oerhört välvilligt den tas
              emot av alla dessa förtidspensionärer som inte har haft en chans.
            </seg>
          </u>
          <u>
            <seg>
              Den sjätte och sista punkten som jag tycker är viktig att lyfta
              fram är de alternativa satsningarna som man vill pröva för att
              få de långtidssjukskrivna tillbaka. Det handlar om att stödja
              och pröva terapiinsatser. Det betyder alltså att för framtiden
              ser jag hur kulturen i vården kan få en plats och hur forskningen
              visar att deltagande i kulturlivet är viktigt precis som naturen
              i vården är viktig. Det står just om detta med kulturen i budgetpropositionen
              för 2009. Det är angeläget att lyfta fram.
            </seg>
          </u>
          <u>
            <seg>
              Fru talman! Jag och alliansen fortsätter att lyssna på människor.
              Vi tror på deras förmåga. Vi vill fortsätta att förbättra och
              förändra sjukskrivningslagstiftningen så att den mer svarar mot
              människors behov. Jag ser fram emot att fortsätta jobba med detta.
            </seg>
          </u>
          <note type="speaker">
            Anf. 294 KURT KVARNSTRÖM (s) replik:
          </note>
          <u>
            <seg>
              Fru talman! Jag tänkte ställa några frågor. Jag hade svårt att
              få svar nyss av ministern. Kan Solveig Zander förklara vad rehabiliteringsgarantin
              består av? Min andra fråga är: Vem får garantin i det förslag
              som regeringen har?
            </seg>
          </u>
          <u>
            <seg>
              Min tredje fråga baserar sig på att Solveig Zanders partikamrater
              i olika sammanhang runt om i landet har talat sig varma för att
              Finsam borde få en utökad ram med 10 procent. Det talade man mycket
              om på en del Finsamkonferenser redan i fjol. Varför har Centerpartiet
              accepterat att det till och med blir mindre resurser till Finsam
              än dem riksdagen har beslutat om tidigare?
            </seg>
          </u>
          <note type="speaker">
            Anf. 295 SOLVEIG ZANDER (c) replik:
          </note>
          <u>
            <seg>
              Fru talman! Det var bra att Kurt Kvarnström ställde dessa frågor.
              Jag ska försöka svara på dem.
            </seg>
          </u>
          <u>
            <seg>
              Vad består rehabiliteringen av? Jo, det första är att man från
              dag ett ska få hjälp av sin arbetsgivare att möjliggöra och pröva
              andra jobb inom den nuvarande arbetsgivaren. Det andra är att
              man ska prövas på hela arbetsmarknaden efter en tid. Det tredje
              är att man ska få medicinsk rehabilitering. Kurt Kvarnström känner
              väl till denna sjukskrivningsprocess.
            </seg>
          </u>
          <u>
            <seg>
              Vem har jag skrivit här, men jag kommer inte ihåg varför. Jag
              får ta det i nästa omgång. Din tredje fråga gällde Finsam. Det
              hann jag inte heller svara på. Du får återkomma, Kurt.
            </seg>
          </u>
          <note type="speaker">
            Anf. 296 KURT KVARNSTRÖM (s) replik:
          </note>
          <u>
            <seg>
              Fru talman! Det uppräknade tog inte någon del av de 3,4 miljarder
              som man har omfördelat inom de ekonomiska ramarna. Det är omfördelade
              pengar och inte nya satsningar man talar om.
            </seg>
          </u>
          <u>
            <seg>
              Vem får garantin i rehabiliteringsgarantin? Det som räknas upp
              kostar inga pengar för staten. Det är åtgärder på arbetsplatsen
              som skulle ha gjorts tidigare men som tyvärr inte har blivit gjorda
              på arbetsplatserna av arbetsgivarna. Det var en stor brist tidigare
              att det saknades initiativ från arbetsgivarna.
            </seg>
          </u>
          <u>
            <seg>
              Varför blev det inte 10 procent till finansiell samordning som
              Centern har talat om?
            </seg>
          </u>
          <note type="speaker">
            Anf. 297 SOLVEIG ZANDER (c) replik:
          </note>
          <u>
            <seg>
              Fru talman! De 3,4 miljarder som vi har med i budgeten är nya
              pengar, Kurt Kvarnström. Det är inte några omfördelningar.
            </seg>
          </u>
          <u>
            <seg>
              Vem får garantin? Jo, det är alla människor som blir sjukskrivna.
              De får en garanti att i vår nya rehabiliteringskedja få en möjlighet
              till rehabilitering.
            </seg>
          </u>
          <u>
            <seg>
              Kurt, det du sade att jag inte hade tagit med är det vi nu satsar
              på, nämligen företagshälsovården och förändringarna på det området.
            </seg>
          </u>
          <u>
            <seg>
              Frågan om Finsam vill jag svara på. Det var den socialdemokratiska
              regeringen som införde att 5 procent av sjukskrivningspengarna
              skulle gå till Finsam. Det kvarstår. När nu sjukskrivningarna
              blir färre blir det också mindre pengar till Finsam. Men det finns
              skäl, Kurt Kvarnström, att se över detta. Det vill jag hävda.
            </seg>
          </u>
          <note type="speaker">
            Anf. 298 VERONICA PALM (s) replik:
          </note>
          <u>
            <seg>
              Fru talman! Det var klargörande, Solveig Zander, att en del av
              garantin är att man ska prövas på hela arbetsmarknaden. Det visste
              vi redan. Det vet de som prövas på hela arbetsmarknaden. Det vet
              hela fackföreningsrörelsen och alla remissinstanser.
            </seg>
          </u>
          <u>
            <seg>
              Det för mig osökt in på min fråga. Solveig Zander står i riksdagens
              talarstol och säger att Socialdemokraterna har varit kritiska.
              Ja, det har vi. Tror Solveig Zander att vi har lurat hela fackföreningsrörelsen,
              hela näringslivet, alla remissinstanser, Försäkringskassans personal,
              de organ som behandlar människor när de behöver rehabilitering,
              alla som har varit kritiska? Säg någon förutom de som är medlemmar
              i något av de fyra högerpartierna som styr landet som har varit
              positiv? Tror Solveig Zander att Socialdemokraterna har lurat
              alla andra?
            </seg>
          </u>
          <note type="speaker">
            Anf. 299 SOLVEIG ZANDER (c) replik:
          </note>
          <u>
            <seg>
              Fru talman! Jag tror verkligen att Socialdemokraterna har lurat
              fackföreningsrörelsen och alla människor som du pratar om, Veronica
              Palm. När ni har gått ut och talat om hur förskräckligt detta
              är men inte har något konkret motförslag har ni verkligen lurats.
              I er budgetproposition borde ni ha kommit med massor av nya förslag.
              I stället fortsätter ni att slå på dem som är längst ned, de som
              har lägst inkomster. I ert budgetförslag vill ni höja ersättningen
              och ta bort den bortre gränsen. Det betyder, Veronica Palm, att
              de som tjänar mest tjänar på detta. Alltså är det de som har lägst
              inkomster som förlorar. Ni har lurats.
            </seg>
          </u>
          <note type="speaker">
            Anf. 300 VERONICA PALM (s) replik:
          </note>
          <u>
            <seg>
              Fru talman! Det som om möjligt gör mig mest bedrövad i detta
              är att ni med just det resonemanget har lurat de stackars folkpartisterna.
              Man trodde ju att de hade en liberal ådra någonstans. Vi har några
              här i kammaren. Jag har ett djupt förtroende för det engagemang
              som Folkpartiet tidigare haft i socialförsäkringsfrågor, men här
              har några lurats.
            </seg>
          </u>
          <u>
            <seg>
              Vi är tydliga i vår text med några saker där vi säger att vi
              vill gå vidare. Precis som Solveig Zander säger handlar det om
              en legitimitet för försäkringen, hög ersättning, möjlighet att
              komma tillbaka och inga stupstockar. Vi säger också åtta veckor
              för avstämningsmöten, ökat arbetsgivaransvar, bättre arbetsmiljö,
              tydligare inriktning på tidig rehabilitering och samordnade insatser
              runt individen.
            </seg>
          </u>
          <u>
            <seg>
              Vi har inte lurats. Det finns en massiv kritik mot det som sker
              nu. Det fanns en massiv kritik före beslutet. Det fanns en massiv
              kritik när beslutet togs. Nu finns det en massiv kritik och ett
              massivt utanförskap som ökar genom de beslut som fattades i denna
              kammare.
            </seg>
          </u>
          <note type="speaker">
            Anf. 301 SOLVEIG ZANDER (c) replik:
          </note>
          <u>
            <seg>
              Fru talman! Veronica Palm har fel i att utanförskapet ökar. Det
              sjunker. Du vet lika bra som jag att 180 000 människor har gått
              från arbetslöshet till arbete. Du vet lika väl som jag att 70
              000 människor har gått från sjukersättning och förtidspension
              tillbaka till arbetsmarknaden. Då kan jag inte säga att det är
              tvärtom, som du säger.
            </seg>
          </u>
          <u>
            <seg>
              Det är så intressant att du, Veronica Palm, inte kan försvara
              att ni satsar på dem som har de högsta inkomsterna och slår på
              dem som har de lägsta. Det är den kritik ni har haft mot oss.
              Ändå fortsätter ni att verka på det sättet och gör det ännu mer.
              Då kan jag inte säga annat än att det är att luras. Jag tror att
              de med lägst inkomster hade förväntat sig något annat. De kan
              dock lita på oss i alliansen.
            </seg>
          </u>
          <note type="speaker">
            Anf. 302 GUNVOR G ERICSON (mp) replik:
          </note>
          <u>
            <seg>
              Fru talman! Jag begärde replik för att jag vill ställa två frågor
              till dig, Solveig Zander. Du talar mycket om att värna den enskilda
              människan. Varför har ni då inte gett makt till den enskilda människan
              att begära avstämningsmöten?
            </seg>
          </u>
          <note>
            Vill du, Solveig Zander, ha en bred överenskommelse om direktiven
            till den kommande Socialförsäkringsutredningen?
          </note>
          <note type="speaker">
            Anf. 303 SOLVEIG ZANDER (c) replik:
          </note>
          <u>
            <seg>
              Fru talman! Gunvor G Ericson säger att individen ska ha makt.
              Det är precis det som vi nu säger. De får makten att pröva andra
              jobb utan att mista sin sjukersättning. Det är att ha makten.
              Tidigare hade de inte den makten. Den hade inte den förra regeringen
              gett dem.
            </seg>
          </u>
          <u>
            <seg>
              Ni säger att man ska ha makten. Gunvor G Ericson, ni talar ofta
              om rehabilitering och stöder det. Varför har ni då en motion tillsammans
              med Socialdemokraterna och inte stöder oss i detta med rehabilitering
              och de möjligheter som finns? Det är en fråga.
            </seg>
          </u>
          <u>
            <seg>
              När det gäller den socialförsäkringsutredning som alla väntar
              på fick ni tydliga besked från ministern.
            </seg>
          </u>
          <note type="speaker">
            Anf. 304 GUNVOR G ERICSON (mp) replik:
          </note>
          <u>
            <seg>
              Fru talman! Jag fick inget svar på min fråga, och jag ställer
              den därför igen. Min fråga gällde makt att begära avstämningssamtal,
              inte makt över huvud taget utan just denna specifika fråga.
            </seg>
          </u>
          <u>
            <seg>
              Jag hoppas att Solveig Zander också hinner svara på frågan om
              direktiven och om hon vill ha en bred överenskommelse om direktiven
              till Socialförsäkringsutredningen.
            </seg>
          </u>
          <note type="speaker">
            Anf. 305 SOLVEIG ZANDER (c) replik:
          </note>
          <u>
            <seg>
              Fru talman! Avstämningsmöten gav ju inga resultat. Folk blev
              sjukskrivna och förtidspensionerade tidigare trots att man hade
              avstämningsmöten. De ledde inte till någonting.
            </seg>
          </u>
          <u>
            <seg>
              I stället är det rehabiliteringen från dag ett som möjliggör
              att man kan återgå från sjukskrivning till jobb. Den möjligheten
              får individen, alltså att kräva av sin arbetsgivare att från dag
              ett få en rehabilitering. Det är det som den nya sjukskrivningsprocessen
              innebär. Det är att ge den enskilda människan makt.
            </seg>
          </u>
          <u>
            <seg>
              Ni fick tydliga besked från ministern att Socialförsäkringsutredningen
              kommer. Om jag inte hörde fel lovade sjukförsäkringsministern
              att det skulle komma något förslag före jul. Det litar jag på,
              för jag tror på henne.
            </seg>
          </u>
          <note type="speaker">
            Anf. 306 ULF NILSSON (fp):
          </note>
          <u>
            <seg>
              Fru talman! Det finns verkligen många exempel på människor som
              under de senaste 1015 åren har blivit utestängda från att arbeta
              på grund av en dålig rehabiliterings- och sjukförsäkringspolitik.
            </seg>
          </u>
          <u>
            <seg>
              Jag kan ta ett exempel på en yngre person. Martin som är 28 år
              fick förtidspension när han var 22 år. Han har ett lätt psykiskt
              handikapp, men han har klarat skolan ganska bra. Men när arbetslösheten
              steg i början av 2000-talet tillhörde han dem som nästan automatiskt
              blev förtidspensionerade. Han fick inte längre vara med och tävla
              om de jobb som fanns. Han säger själv att han har problem med
              självkänslan. Han har inget riktigt jobb att gå till. Men han
              är samtidigt inte sjuk.
            </seg>
          </u>
          <u>
            <seg>
              Många unga är i samma situation, men också många medelålders.
              Eva som är 52 år var länge långtidssjukskriven på grund av muskelvärk.
              Det första försöket till rehabilitering kom först efter sju månader.
              Då hade avståndet mellan sjukskrivning och arbete redan ökat,
              och det blir ett jättesteg att försöka ta sig tillbaka till jobbet
              igen. Efter två år erbjöds hon förtidspension och accepterade
              det. Men hon säger att hon hellre hade velat ha behandling och
              rehabilitering än långa sjukskrivningar och i alla fall fått försöka
              komma tillbaka till arbete en gång till.
            </seg>
          </u>
          <u>
            <seg>
              Fru talman! Det är alldeles för många både unga och gamla som
              är i den situationen i dag långa sjukskrivningar, lite behandling,
              lite rehabilitering och till slut förtidspensionering.
            </seg>
          </u>
          <u>
            <seg>
              Vi har haft ett seminarium här i riksdagen, och alla säger att
              det är mycket viktigt med rehabilitering tidigt i processen. Men
              i Sverige har människor ibland fått vänta i år på någon vettig
              rehabilitering. Därför var det i det gamla systemet som vi faktiskt
              hade ett utsorteringssystem, för att använda ett missbrukat ord
              från oppositionen, där man inte mötte människor med respekt, medkänsla
              och uppmuntran.
            </seg>
          </u>
          <u>
            <seg>
              I det nya systemet som riksdagen har beslutat om finns det tydliga
              tidsgränser för uppföljning och avstämning tre, sex och tolv månader.
              Arbetsgivaren ska ha samma rehabiliteringsskyldighet som tidigare.
              Men nu ska det inte vara bara på papperet. Och på begäran ska
              arbetsgivaren kunna visa vilka åtgärder som vidtas.
            </seg>
          </u>
          <u>
            <seg>
              Anställningstryggheten har stärkts, i motsats till vad flera
              från oppositionen här har sagt. Det finns en ny lag om rätt till
              tjänstledighet om man vill pröva ett annat arbete under sjukledigheten.
            </seg>
          </u>
          <u>
            <seg>
              I det gamla systemet var det obligatoriskt att Försäkringskassan
              skulle pröva förtidspensionering redan efter tolv månader. Nu
              kan man få förlängd sjukpenning med betydligt högre ersättning
              än den gamla förtidspensioneringen, eller sjukersättningen som
              den egentligen heter, innebar.
            </seg>
          </u>
          <u>
            <seg>
              Det är alltså två viktiga inslag i regeringens politik som vi
              ser och som jag är väldigt glad över. Det ena är insatsen med
              snabb rehabilitering. Det andra är att hjälpa många av dem som
              har tvingats in i förtidspensionering att komma tillbaka.
            </seg>
          </u>
          <u>
            <seg>
              Vi har en stor grupp människor, som jag nämnde som exempel i
              början, som mer eller mindre ofrivilligt har hamnat i en sådan
              situation att de inte kan pröva att komma tillbaka igen. Därför
              är vi väldigt glada över att vi äntligen har gett förtidspensionerade
              ett frivilligt erbjudande att pröva att öka arbetstiden eller
              att studera utan att förlora sjukersättningen.
            </seg>
          </u>
          <u>
            <seg>
              Man ska inte heller ha de väldigt hårda gränserna när det gäller
              att vara förtidspensionerad på 25, 50, 75 eller 100 procent.
            </seg>
          </u>
          <u>
            <seg>
              Det är många människor som vi är skyldiga att ge denna chans
              eftersom de på ett alltför lättvindigt sätt blev förtidspensionerade
              i det tidigare systemet.
            </seg>
          </u>
          <u>
            <seg>
              Oppositionen har i många fall målat upp skräckbilder av regeringens
              politik. Men man har inte själv visat någon självkritik mot sin
              egen gamla politik som i åratal innebar att människor hamnade
              i utanförskap. Och i verkligheten har ni inte beklagat den låt-gå-attityd
              som lämnade många människor utanför.
            </seg>
          </u>
          <u>
            <seg>
              Det viktigaste för mig och för Folkpartiet med regeringens nya
              politik är just att fler människor nu får möjlighet att komma
              tillbaka till arbete och att fler människor får möjlighet att
              komma tillbaka till ett aktivt liv i gemenskap med andra människor.
            </seg>
          </u>
          <note type="speaker">
            Anf. 307 KURT KVARNSTRÖM (s) replik:
          </note>
          <u>
            <seg>
              Fru talman! Det finns några saker som Ulf Nilsson och jag egentligen
              är överens om. Tidig rehabilitering är vi alla överens om. Den
              allra viktigaste funktionen i detta sammanhang är arbetsgivarens
              agerande på arbetsplatsen.
            </seg>
          </u>
          <u>
            <seg>
              Kan Ulf Nilsson peka på något som har medfört att situationen
              förbättras för människor i det förslag som ni har lagt fram jämfört
              med det som har gällt tidigare?
            </seg>
          </u>
          <u>
            <seg>
              Under tidigare perioder har Ulf Nilssons partikamrater agerat
              kraftfullt för att utveckla Finsam som ett väldigt bra sätt att
              hjälpa dem som har de kanske svåraste bekymren att komma tillbaka.
              Det var precis dessa personer som Ulf Nilsson beskrev. Varför
              faller Folkpartiet undan i diskussionen om att faktiskt utveckla
              en rehabilitering nära människorna utifrån deras förutsättningar
              genom att ge mindre resurser till Finsam nu än tidigare?
            </seg>
          </u>
          <note type="speaker">
            Anf. 308 ULF NILSSON (fp) replik:
          </note>
          <u>
            <seg>
              Fru talman! Rehabiliteringen har förbättrats på så sätt att vi
              nu får tydliga krav på avstämningar. Försäkringskassan har rätt
              att kräva in en redovisning av vad arbetsgivaren har gjort för
              att åstadkomma förändringar på arbetsplatsen så att man kan prövas
              mot denna. Man får också en aktivare rehabilitering mot arbetslivet
              i och med att man får rätt till tjänstledighet för att pröva annat
              arbete.
            </seg>
          </u>
          <u>
            <seg>
              Detta med Finsam, den finansiella samordningen över de gamla
              gränserna med Försäkringskassan, sjukvården och så vidare, har
              verkligen varit en hjärtefråga för oss i Folkpartiet. Socialdemokraterna
              var i många år obegripligt oförstående till att de här gränserna
              borde rivas och till att resurser kunde föras emellan.
            </seg>
          </u>
          <u>
            <seg>
              Vi fortsätter nu med det som Socialdemokraterna till sist gick
              med på och lade in en summa för detta. Jag instämmer med Solveig
              Zander om att vi naturligtvis framöver får pröva om den resursen
              ska öka i budgeten. Vi är i alla fall överens om att Finsam är
              en viktig verksamhet som ska fortsätta.
            </seg>
          </u>
          <note type="speaker">
            Anf. 309 KURT KVARNSTRÖM (s) replik:
          </note>
          <u>
            <seg>
              Fru talman! Jag tackar så mycket för det konkreta beskedet, men
              verkligheten är väldigt påtaglig i det här sammanhanget. Det vi
              inom vår ram satte av 5 procent av sjukförsäkringsanslaget har
              i och för sig sjunkit. Men det där var väldigt kraftfullt riktat
              i det riksdagsbeslut som fattats här just för att samordnat jobba
              med alla de olika samhällsnivåerna med den enskilde i centrum.
            </seg>
          </u>
          <u>
            <seg>
              Nu är signalen att det inte räcker med den prioritering som även
              Folkpartiet står bakom. Pengarna räcker inte till att nästa år
              bedriva Finsamverksamhet på samma nivå som i år. Hur kan man då
              fortsätta att föra en diskussion om att höja nivån till 10 procent?
            </seg>
          </u>
          <u>
            <seg>
              Den viktigaste rehabiliteringen för mig är ändå arbetsgivarens
              insats. Den kommer väldigt långt före tremånadersgränsen den första
              gränsen vi satt. Sedan är det väl ändå så att det inte finns något
              krav i lagstiftningen på att arbetsgivaren ska redovisa något
              som helst skäl. Det enda arbetsgivaren har att redovisa är om
              det finns tillgång till arbete utifrån den enskildes förmåga.
            </seg>
          </u>
          <note type="speaker">
            Anf. 310 ULF NILSSON (fp) replik:
          </note>
          <u>
            <seg>
              Fru talman! Vi är, som sagt, överens om att detta med Finsam
              är en viktig fråga. Vi har gjort jättestora satsningar i vår budget.
              Vi talar om 3,4 miljarder till sjukvård och företagshälsovård
              exempelvis. Allt kan dock inte få utrymme samtidigt. Men jag ser
              fram emot att nu för tiden få Socialdemokraternas stöd med att
              framöver utveckla den här finansiella samordningen, för den diskussionen
              kommer att fortsätta.
            </seg>
          </u>
          <u>
            <seg>
              Arbetsgivaren har samma rehabiliteringsansvar i dag som tidigare.
              Skillnaden är att det nu blir tydliga avstämningspunkter, att
              arbetsgivaren kan avkrävas att lämna information om vad arbetsgivaren
              har gjort. Arbetsgivaren har till exempel skyldighet att betala
              ut lön fastän en person inte kan arbeta hos honom om det går att
              visa att arbetsgivaren inte har försökt pröva olika typer av arbetsplatsförändringar.
              Alla de skyldigheterna finns kvar precis som i det gamla systemet.
            </seg>
          </u>
          <note type="speaker">
            Anf. 311 JASENKO OMANOVIC (s) replik:
          </note>
          <u>
            <seg>
              Fru talman! Jag tolkar Ulf Nilssons anförande som att han är
              för arbetslinjen. Då blir det, fru talman, lite konstigt för mig
              att Ulf har röstat för någonting som kallas för vårdnadsbidrag,
              alltså för en bidragslinje. Samtidigt har Ulf partikamrater i
              Järfälla som faktiskt vill avskaffa vårdnadsbidraget. De känner
              att det är en kvinnofälla. I Härnösand, min hemkommun, finns det
              även några kloka moderater som säger att vårdnadsbidraget är en
              kvinnofälla.
            </seg>
          </u>
          <u>
            <seg>
              Ulf pratar så mycket om arbetslinjen och om att man måste göra
              sitt yttersta för att folk ska komma ut på arbetsmarknaden. Därför
              undrar jag hur Ulf kunde ställa upp på ett bidrag för att faktiskt
              hålla kvinnor borta från arbetsmarknaden.
            </seg>
          </u>
          <note type="speaker">
            Anf. 312 ULF NILSSON (fp) replik:
          </note>
          <u>
            <seg>
              Fru talman! Jasenko Omanovic får nog inse att man ibland måste
              ha flera bollar i luften samtidigt. Det är viktigt att föräldrar
              kan utforma tillvaron med sina barn på ett sätt som passar dem.
              Samtidigt är det viktigt att människor har en plats på arbetsmarknaden.
              Nu är det ju sjukförsäkringar som den här debatten handlar om.
              Men jag kan inte se någon motsättning i sammanhanget. Det är ungefär
              som om jag frågade om Jasenko Omanovic tycker att garantidagarna
              i föräldraförsäkringen strider mot arbetslinjen. Så är det naturligtvis
              inte.
            </seg>
          </u>
          <u>
            <seg>
              Självklart har vi olika system för olika saker. Valfrihet för
              föräldrar är viktigt. Föräldraförsäkringen är viktig. Jämställdhetsbonusen
              i föräldraförsäkringen är viktig. Sjukförsäkringen är viktig.
              Man ska inte blanda ihop de sakerna.
            </seg>
          </u>
          <note type="speaker">
            Anf. 313 JASENKO OMANOVIC (s) replik:
          </note>
          <u>
            <seg>
              Fru talman! Ja, man kan ha flera bollar i luften. Man kan bolla
              med både arbetslinjen och bidragslinjen. Men Ulf verkar inte svara
              helhjärtat nu. Jag noterade att Ulf i sitt anförande var för arbetslinjen
              och för att göra allt för att människor ska komma tillbaka till
              arbetsmarknaden.
            </seg>
          </u>
          <u>
            <seg>
              Förvisso kan det ibland passa att unga mammor kan vara hemma
              med sina barn och inte vara med på arbetsmarknaden. Visst är det
              mycket viktigt att diskutera den frågan i samband med försäkringar
              eftersom det kan leda till sämre pension och karriärutveckling
              för kvinnor och också till en sämre SGI. Allt detta påverkar faktiskt
              även försäkringen för dem som nu väljer att ha nämnda möjlighet.
            </seg>
          </u>
          <u>
            <seg>
              Det finns, som sagt, kloka folkpartister och andra som vill avstå
              från vårdnadsbidraget. Jag hoppas att Ulf Nilsson lite närmare
              kan svara på frågan om hur han tänker. Har han omprövat sin tanke?
            </seg>
          </u>
          <note type="speaker">
            Anf. 314 ULF NILSSON (fp) replik:
          </note>
          <u>
            <seg>
              Fru talman! Precis som Jasenko Omanovic säger finns det väldigt
              mycket i alliansregeringens politik som på ett mycket klokt sätt
              stöder arbetslinjen. Men det hindrar naturligtvis inte lika lite
              som det har hindrat Socialdemokraterna att man inför olika möjligheter,
              till exempel att vara föräldraledig, utan att det är ett brott
              mot arbetslinjen generellt.
            </seg>
          </u>
          <u>
            <seg>
              Vårdnadsbidraget är en ganska begränsad reform som ger de allra
              flesta föräldrar möjlighet att under en kort tid överlappa några
              veckor kanske i väntan på en dagisplats eller när semestern på
              sommaren drar över och så vidare. Man får en något större frihet
              att anpassa hur man vill vara hemma med sina barn, men det är
              absolut ingenting som hindrar den massiva politiska satsning på
              arbetslinjen som vi gör inom a-kassan, inom sjukkassan och över
              huvud taget. Dessutom handlar det om lågskattepolitik.
            </seg>
          </u>
          <note type="speaker">
            Anf. 315 MATILDA ERNKRANS (s):
          </note>
          <u>
            <seg>
              Fru talman! Jag vill lyfta in barnen i den här debatten, för
              jag blir bara inte riktigt klok på borgerligheten och dess nonchalans
              mot barnen.
            </seg>
          </u>
          <u>
            <seg>
              Man har infört ett kommunalt vårdnadsbidrag. Föräldrar mammor
              förväntas ersätta full lön med ett bidrag på 3 000 spänn. Trots
              att man inte ens vågade göra en barnkonsekvensanalys av vårdnadsbidraget
              har det här höjts till skyarna av flera borgerliga företrädare.
              Man försöker hävda att man gör detta för barnen. Men samtidigt
              sänker samma borgerlighet ersättningen för de föräldrar som vårdar
              sjukt barn. Vad ger det för konsekvenser för barnen?
            </seg>
          </u>
          <u>
            <seg>
              I budgetpropositionen skriver borgerligheten att barnfamiljers
              inkomster i huvudsak kommer från förvärvsarbete och att konjunkturläget
              har stor betydelse för barnfamiljerna. Jag vet och håller med.
            </seg>
          </u>
          <u>
            <seg>
              Men om vi samtidigt kan konstatera sedan länge kända tecken på
              en lågkonjunktur med nästan 10 000 varsel bara i september och
              mer därtill att lågkonjunkturen redan är här blir det helt orimligt
              att den borgerliga regeringen inte på något sätt tar ansvar för
              just barnfamiljerna, inte ens nu när lågkonjunkturen rullar in
              över landet. I stället lämnas barnen åt sitt öde i ett hårdare
              och kallare Sverige där barnen nu med all tydlighet är de som
              hårdast drabbas av regeringens orättvisa politik.
            </seg>
          </u>
          <u>
            <seg>
              Fru talman! Sedan den borgerliga regeringen tillträdde har en
              halv miljon lämnat a-kassan. Ersättningen i arbetslöshetsförsäkringen
              har markant sänkts. I en familj där båda föräldrarna görs arbetslösa
              vilket faktiskt kan bli verklighet, inte minst i Västra Götaland
              är risken stor att man får gå från två heltidsinkomster till en
              arbetslöshetsersättning motsvarande bara en inkomst, om man ens
              har någon a-kassa alls. Det kommer att påverka barnen.
            </seg>
          </u>
          <u>
            <seg>
              Familjer kan komma att tvingas flytta därför att de inte har
              råd med sitt boende. Barn kan komma att tvingas sluta med hockeyn,
              i kulturskolan eller i andra fritidsverksamheter därför att familjen
              inte längre har råd med sådant.
            </seg>
          </u>
          <u>
            <seg>
              Hur hjälper regeringens skattesänkningspolitik alla dem som riskerar
              att bli eller som redan har blivit uppsagda? Jag frågar mig också:
              Vem i den borgerliga riksdagsgruppen eller regeringen känner ett
              ansvar för barnen till de föräldrar som är eller som görs arbetslösa?
              Vad är egentligen poängen med den reform som så fundamentalt slaktade
              vår gemensamma arbetslöshetsförsäkring? Var det någon som anlade
              ett barnperspektiv på de allt hårdare tagen i arbetslöshetsförsäkringen?
            </seg>
          </u>
          <u>
            <seg>
              Fru talman! Det är ovärdigt och skamligt att det är barnen som
              får ta den största smällen för borgarnas utsorteringspolitik.
              Det blir inte minst tydligt när vi pratar om de nya och rättsosäkra
              sjukreglerna. Oron är stor inte minst hos dem som är eller blir
              sjuka en längre tid. Oron är stor inte minst hos de barn vars
              föräldrar är eller riskerar att bli utförsäkrade. Bara hemma i
              min kommun i Hallsberg kan vi räkna med att 111 personer riskerar
              att bli utförsäkrade. Det känns hårt, och det känns svårt. Försäkringskassan
              har rapporterat att 50 000 människor riskerar att utförsäkras.
              Det känns än allvarligare när jag frågar mig hur många av dessa
              50 000 personer som har barn. Vad blir konsekvenserna för barnen?
              Jag frågar mig: Varför ska barnen drabbas bara för att de råkar
              vara barn till en mamma eller en pappa som blir utförsäkrad?
            </seg>
          </u>
          <u>
            <seg>
              Jag tycker att det skulle vara ansvarsfullt om någon från den
              borgerliga kanten kunde svara på frågan om man ens har brytt sig
              om att ta reda på hur många barn som finns hos de personer som
              riskerar utförsäkring. Känner ni något ansvar för de barnen?
            </seg>
          </u>
          <u>
            <seg>
              Fru talman! Jag tror att det svenska folket har genomskådat borgerlighetens
              politik, och det är jag mycket glad för. Sverige har råd med jobb,
              solidaritet och rättvisa. Vi socialdemokrater vill investera i
              människors kraft. Det ska löna sig att våga, och det ska märkas
              att Sverige är ett välfärdsland. Vi utgår ifrån att människor
              vill och kan försörja sig genom arbete. Våra trygghetsförsäkringar
              ska vara broar mellan jobb. De ska vara en standardtrygghet som
              garanterar att den som är sjuk eller arbetslös kan koncentrera
              sig på att bli frisk eller att få ett nytt jobb. De ska garantera
              att barnen inte drabbas, för barn har rätt till trygghet även
              med föräldrar som är sjuka eller arbetslösa.
            </seg>
          </u>
          <u>
            <seg>
              Den generella välfärden ska stärkas till förmån för barnen. Vi
              vill vidareutveckla vår mycket bra föräldraförsäkring där inkomst
              ges utifrån det inkomstbortfall du haft. Vi vill ge barnbidrag
              till alla barn, och vi menar att barnbidraget ska höjas med 100
              kronor. Det är rätt i en lågkonjunktur. En höjning av barnbidraget
              går direkt till alla barn och blir en direkt stöttning till konsumtion
              för barnens skull, och det behövs i en lågkonjunktur.
            </seg>
          </u>
          <u>
            <seg>
              Vi ser att ensamstående med barn behöver mer av vårt stöd. Därför
              ska underhållsstödet höjas med 100 kronor. Studerande med barn
              behöver också mer av vårt engagemang. Därför ska studerandetillägget
              för studenter med barn höjas rejält.
            </seg>
          </u>
          <u>
            <seg>
              Utöver detta tänker vi stärka kvaliteten i förskolan. Vi vill
              ge föräldrar rätt att få barnomsorg den tid de behöver oavsett
              tid på dygnet. Vi ser barnen, alla barn, och vi ser konsekvenserna
              av borgerlighetens nonchalans gentemot barnen. Sverige, föräldrar
              och barn tjänar på rättvisa.
            </seg>
          </u>
          <note type="speaker">
            Anf. 316 SOLVEIG ZANDER (c) replik:
          </note>
          <u>
            <seg>
              Fru talman! Det var intressant att höra Matilda Ernkrans inledning
              på det här anförandet där hon sade föräldrar, hör mammor. Det
              är att leva kvar i en förgången tid. För mig är föräldrar både
              pappor och mammor. Det betyder att vårdnadsbidraget, som är en
              del i alliansens paket med fyra ingredienser, har ett barnperspektiv.
              När föräldrarna får bestämma över hur barnen ska ha det mår de
              bäst. I det sammanhanget håller jag inte med Matilda Ernkrans
              om att det här är fientligt.
            </seg>
          </u>
          <u>
            <seg>
              Ni satsar på bidrag, bidrag och bidrag som ska göra allting.
              Vilka fler jobb skapas då? Det betyder ju färre jobb. Om fler
              ska leva på bidrag får vi mindre pengar till välfärden. Hur går
              det ihop, Matilda Ernkrans?
            </seg>
          </u>
          <note type="speaker">
            Anf. 317 MATILDA ERNKRANS (s) replik:
          </note>
          <u>
            <seg>
              Fru talman! Solveig Zander säger att om föräldrar själva får
              bestämma blir det bäst för barnen. Det är jättebra, men varför
              låter ni inte de föräldrar som riskerar att bli arbetslösa eller
              sjuka bestämma? Ni drar ju undan mattan för de föräldrarna. De
              kommer inte att kunna bestämma själva hur de vill ha det för sig
              och sina barn eftersom ni ändrar förutsättningarna för de föräldrarna.
            </seg>
          </u>
          <u>
            <seg>
              Vi som kan och vet hur föräldraförsäkringen ser ut vet att 80
              procent av föräldraförsäkringen tas ut av mammor. Vi vet att de
              pappor som tar ut föräldraförsäkringen gör det dag för dag allteftersom
              de får ersättning utifrån det inkomstbortfall de har haft.
            </seg>
          </u>
          <u>
            <seg>
              Berätta för mig, Solveig Zander, hur många pappor och, vilket
              också är intressant, hur många mammor som kan ersätta en full
              heltidslön med 3 000 spänn i månaden! Det känns oerhört konstigt
              att en kvinna kan stå här i kammaren och hävda någonting sådant.
            </seg>
          </u>
          <note type="speaker">
            Anf. 318 SOLVEIG ZANDER (c) replik:
          </note>
          <u>
            <seg>
              Fru talman! Jag står gärna här och talar om det finns någonting
              i alliansens förslag när det gäller familjepolitik som heter jämställdhetsbonus.
              Den talar sitt tydliga språk. Den syftar till att få jämställdhet
              mellan pappor och mammor när det gäller att ta hand om barnen.
              Det är en oerhörd stimulans till föräldrarna.
            </seg>
          </u>
          <u>
            <seg>
              Dessutom sade Matilda Ernkrans att 50 000 personer riskerar att
              utförsäkras. Ja, så hade det varit om man hade fortsatt att driva
              den linje som Socialdemokraterna drev. Men nu när vi tror på människors
              förmåga och satsar mer pengar på Arbetsförmedlingen och tror på
              människors kreativitet kommer det att bli tvärtom, Matilda Ernkrans.
              Men hur många människor tror du, med er bidragspolitik, kommer
              att gå till ett jobb om de vet att de får en ersättning utan att
              man tar till vara deras kreativitet?
            </seg>
          </u>
          <note type="speaker">
            Anf. 319 MATILDA ERNKRANS (s) replik:
          </note>
          <u>
            <seg>
              Fru talman! Det finns många grundläggande skillnader, Solveig
              Zander. Du talar om att du tror att människor blir mer kreativa,
              mer friska och mer arbetsföra om man rycker undan pengarna för
              dem och gör dem fattigare. Jag tror inte det. Jag tror att det
              handlar om trygga människor som vågar, vill och kan vara nyfikna.
            </seg>
          </u>
          <u>
            <seg>
              Jag blir oerhört upprörd när du säger bidrag, bidrag och bidrag.
              Jag pratade om arbetslöshetsförsäkringen, sjukförsäkringen och
              föräldraförsäkringen. Det är pengar som löntagarna har avstått
              i lön för att finansiera en försäkring som ska finnas där när
              man får barn, när man blir sjuk och när man blir arbetslös. Det
              är inga bidrag, Solveig Zander. Det är ovärdigt att säga det.
            </seg>
          </u>
          <u>
            <seg>
              Det är Försäkringskassan som har räknat ut att 50 000 människor
              riskerar att utförsäkras. Det är ingenting som jag står här och
              hittar på.
            </seg>
          </u>
          <u>
            <seg>
              Det går faktiskt att finansiera jobb, solidaritet och rättvisa.
              Det handlar om att man beskattar efter bärkraft och ger tillbaka
              efter behov, tvärtemot vad ni gör.
            </seg>
          </u>
          <note type="speaker">
            Anf. 320 GUNNAR AXÉN (m) replik:
          </note>
          <u>
            <seg>
              Fru talman! När den här debatten började ställde jag en fråga
              till Matilda Ernkrans partikamrat Veronica Palm. Jag fick tyvärr
              inte svar på frågan, så jag hoppas att Matilda Ernkrans kanske
              kan svara på frågan i stället. Jag undrade varför Socialdemokraterna
              införde en automatisk förtidspensionering av den som hade varit
              sjukskriven i ett år. Varför förpassade man ut 140 människor per
              dag i förtidspension med 64 procents ersättningsnivå och ett permanent
              utanförskap? Varför, för att använda Veronica Palms vokabulär,
              förde man fram de här 140 personerna varje dag till stupstocken?
            </seg>
          </u>
          <note type="speaker">
            Anf. 321 MATILDA ERNKRANS (s) replik:
          </note>
          <u>
            <seg>
              Fru talman! Jag tror faktiskt att det bara är Gunnar Axén som,
              för sin historieskrivning, är intresserad av detta. Jag tror inte
              ens att människor funderar på det i dag. Jag tror att man funderar
              på och är orolig över vad som sker här och nu med en moderatledd
              regering vid rodret. Vad är det som händer mig här och nu? Jag
              blir bekymrad.
            </seg>
          </u>
          <u>
            <seg>
              Jag ställde en fråga till socialförsäkringsministern och fick
              inte heller något svar. Jag funderar ärligt på om det finns någon
              av de människor som är förtidspensionerade som ni anser är sjuka.
              Jag tycker att det är en högst väsentlig fråga. Finns det någon
              som har rätt till och kan kräva vårt gemensamma stöd? Är det pensionen
              det är fel på? Är det samma diskussion som vi hade här i riksdagen
              långt bakåt i tiden när vi började diskutera pensioner för arbetare
              och vi, inte minst från moderat håll, kunde höra att man inte
              var mycket för det där med ålderspension för arbetare, för hur
              skulle det då gå med arbetsmoralen?
            </seg>
          </u>
          <note type="speaker">
            Anf. 322 GUNNAR AXÉN (m) replik:
          </note>
          <u>
            <seg>
              Fru talman! Jag har noterat att inte heller Matilda Ernkrans
              vill svara på frågan varför man införde en automatisk förtidspensionering
              efter ett års sjukskrivning. Och jag förstår att Socialdemokraterna
              kanske skäms för vad de ställde till med, för när man förtidspensionerade
              bort människor efter ett års sjukskrivning i permanent utanförskap
              gav man också personens arbetsgivare rätt att säga upp personen.
              Man fråntog personen all rätt till arbetslivsinriktad rehabilitering.
              Man ställde personen utanför med 64 procent i ersättning i stället
              för 80 procent i sjukpeng.
            </seg>
          </u>
          <u>
            <seg>
              Jag är inte den enda som undrar varför man införde den automatiska
              förtidspensioneringen. Det är många av landets förtidspensionärer
              i dag som undrar varför de ställdes utanför alla rättigheter till
              rehabilitering av Socialdemokraterna bara för att de hade varit
              sjukskrivna i ett år och inte fått rätt till tidiga, aktiva rehabiliteringsinsatser.
            </seg>
          </u>
          <note type="speaker">
            Anf. 323 MATILDA ERNKRANS (s) replik:
          </note>
          <u>
            <seg>
              Fru talman! Det beror väl på hur man ser på detta att ta ansvar
              för sin politik, lära av historien och se framåt. Vi ser framåt.
              Vi har båda fötterna på jorden här och nu och ser framåt: Vad
              kan vi förändra och vad kan vi förbättra? Men Gunnar Axén får
              gärna fortsätta att grotta tillbaka i vad som hände tidigare,
              varför och varför inte. Du kan ju också fundera på att gå lite
              längre tillbaka.
            </seg>
          </u>
          <u>
            <seg>
              Vi hade ett 1990-tal då vi fick ägna all vår kraft och tid åt
              att sanera svensk ekonomi. Det kan ha varit en del saker som vi
              socialdemokrater inte orkade med under den tiden men som vi faktiskt,
              när vi hade fått ordning på ekonomin, tog krafttag för att förändra.
              Vi var de som satte upp som mål att halvera ohälsotalet. Vi var
              de som gav redskapen för att jobba med det. Vi har nu också sett
              resultatet. Eller menar du att det är era förändrade sjukregler
              sedan den 1 juli som har gett det här resultatet i septemberoktober,
              en månad efteråt? Det kan du ju inte svara på, eftersom du inte
              har någon mer replik.
            </seg>
          </u>
          <note type="speaker">
            Anf. 324 GUNNAR AXÉN (m):
          </note>
          <u>
            <seg>
              Fru talman! Nej, men den här debatten är inte slut. Och jag tror
              att det är bra att den fortgår, för debatten om våra trygghetssystem
              är viktig för många människor som vill känna en trygghet i att
              det finns en sjukförsäkring som fungerar och finns till hands
              när man har behov av den.
            </seg>
          </u>
          <u>
            <seg>
              Jag tror, fru talman, att vi alla härinne vet hur tungt det är
              att vara sjuk ni vet den där frustrerande känslan av att inte
              kunna prestera sitt allra bästa eller att helt enkelt inte kunna
              arbeta alls, att under en tid inte vara en del av den sociala
              gemenskapen vare sig på jobbet eller på fritiden. För över en
              halv miljon människor är det inte någonting som drabbar dem då
              och då under kortare perioder. För över en halv miljon människor,
              de som är förtidspensionerade, varav de flesta kvinnor, är detta
              en vardag.
            </seg>
          </u>
          <u>
            <seg>
              Många av de här människorna har det väldigt svårt. De är sjuka,
              de har funktionsnedsättningar och kan inte jobba eller delta i
              samhällslivet på annat sätt. De måste kunna känna en trygghet
              i att förtidspensionen finns där för att stötta dem när de inte
              kan arbeta.
            </seg>
          </u>
          <u>
            <seg>
              Många har också som sin allra högsta önskan att kunna få komma
              ut och jobba igen, engagera sig ideellt eller studera, om så bara
              någon timme i veckan. Dessa personer har Socialdemokraterna fullständigt
              vänt ryggen i åratal. I stället för att ge dem en hjälpande hand
              och rehabilitering i ett svårt skede i livet har Socialdemokraterna
              diskvalificerat dem nästan fullständigt från allt fortsatt arbete
              och förpassat dem till ett liv i utanförskap. Och, som Matilda
              Ernkrans var inne på i sin avslutande replik, detta gjorde man
              för att man ville halvera ohälsotalen. Det var den cyniska politiken
              som Socialdemokraterna genomförde. För att få ned antalet sjukskrivna
              införde man en automatisk förtidspensionering efter ett års sjukskrivning.
              På det sättet minskade antalet sjukskrivna. Men antalet förtidspensionerade
              ökade drastiskt, med 140 personer om dagen under hela tiden som
              Socialdemokraterna satt vid makten. De sorterades ut därför att
              Socialdemokraterna och deras stödpartier inget av dem är kvar
              här i kammaren nu, tyvärr inte hade förmåga att genomföra de reformer
              som kunde ge de här människorna verkningsfulla, tidiga rehabiliteringsinsatser
              under sjukskrivningstiden. För att återigen använda Veronica Palms
              vokabulär, fördes 140 personer om dagen fram till stupstocken
              av Socialdemokraterna. De förpassades ut i permanent utanförskap
              utan rätt till arbetslivsinriktad rehabilitering, från 80 procent
              i sjukpeng till 64 procent i förtidspension.
            </seg>
          </u>
          <u>
            <seg>
              Inget land i världen har så många förtidspensionerade medborgare
              som Sverige har i dag, och det är på grund av den cyniska politik
              som Socialdemokraterna och deras stödpartier förde. Samtidigt
              är vi ett av de länder i världen som har bäst hälsa och högst
              medellivslängd. Det borde vara uppenbart för alla att någonting
              gick helt fel under Socialdemokraternas styre.
            </seg>
          </u>
          <u>
            <seg>
              Jag och mina kolleger i Allians för Sverige kan inte acceptera
              att det ser ut på det här sättet. Vi sträcker nu ut en hjälpande
              hand till de hundratusentals människor som Socialdemokraterna
              ställde utanför för att hjälpa dem att finna en väg tillbaka till
              arbetsgemenskap, till social gemenskap.
            </seg>
          </u>
          <u>
            <seg>
              Vi genomför nu en reform så att människor som är förtidspensionerade
              får möjlighet att arbeta, engagera sig ideellt och utbilda sig
              utan att deras rätt till förtidspension ifrågasätts. I stället
              för att tvinga människor till passivitet och utanförskap öppnar
              vi nu en möjlighet för dem att förvärvsarbeta, engagera sig ideellt
              eller studera i den omfattning de vill med fortsatt rätt till
              förtidspension. Vi vill ge dem en möjlighet att bryta sitt utanförskap
              utan att de ska behöva vara oroliga för sin framtida försörjning.
            </seg>
          </u>
          <u>
            <seg>
              För de förtidspensionärer som väljer att förvärvsarbeta kommer
              inte de första 42 000 kronorna som de tjänar att påverka förtidspensionen
              alls. För varje krona därutöver räknas förtidspensionen ned med
              50 öre. Det betyder att det blir lönsamt för den som vill arbeta
              att göra det, om så bara någon timme i veckan, några timmar i
              månaden. Dessutom, och framför allt, behöver han eller hon inte
              vara rädd för att Försäkringskassan ska dra in rätten till förtidspension,
              för vi ser inte det här som ett tillfälligt försök som man från
              oppositionen säger att man gör.
            </seg>
          </u>
          <u>
            <seg>
              Jag skulle verkligen vilja vädja till oppositionen: Lugna nu
              dem som är på väg att ta steget tillbaka till arbetsgemenskap,
              till social gemenskap, genom att ge besked om att ni inte kommer
              att riva upp den här reformen om ni, vilket jag hoppas aldrig
              kommer att ske, skulle få en möjlighet att göra det. Lugna de
              här människorna och säg: Vi har en skuld till er. Vi ställde er
              utanför. Nu är vi generösa och skapar en trygg och flexibel sjukersättning
              som ger er möjlighet att på ett tryggt sätt ta er tillbaka till
              en social gemenskap, till en arbetsgemenskap.
            </seg>
          </u>
          <note type="speaker">
            Anf. 325 GÖTE WAHLSTRÖM (s) replik:
          </note>
          <u>
            <seg>
              Fru talman! Gunnar Axén är ordförande i socialförsäkringsutskottet
              och därigenom utskottets kanske främste företrädare. Då har jag
              en vädjan till Gunnar Axén att vara lite mer försiktig med vokabulären.
            </seg>
          </u>
          <u>
            <seg>
              Att prata om att 140 personer fördes fram av socialdemokratin
              till stupstocken är förnedrande, inte minst för Gunnar Axén själv.
              Jag möter många av dessa människor som har fått sjukersättning
              som ser detta som en möjlighet att leva. De som har fått partiell
              sjukersättning ser det som en förutsättning för att finnas kvar
              på arbetsmarknaden på den övriga delen av sin tjänst. Att kalla
              detta för att föra fram människor till stupstocken är förnedrande.
            </seg>
          </u>
          <u>
            <seg>
              Jag upplever att det är mest förnedrande för Gunnar Axén själv
              som den främste företrädaren i socialförsäkringsutskottet.
            </seg>
          </u>
          <u>
            <seg>
              Det kanske är så vi ska föra debatten när vi ska möta en eventuell
              parlamentarisk socialförsäkringsutredning.
            </seg>
          </u>
          <note type="speaker">
            Anf. 326 GUNNAR AXÉN (m) replik:
          </note>
          <u>
            <seg>
              Fru talman! Nu var det inte jag som förde in begreppet stupstock
              i den här debatten. Jag hade aldrig tagit det begreppet i min
              mun om det inte hade varit så att utskottets vice ordförande,
              socialdemokraten Veronica Palm, börjat tala om stupstock inom
              socialförsäkringarna.
            </seg>
          </u>
          <u>
            <seg>
              Jag tycker att det är drastiskt. Jag har använt mig av det begreppet
              just av den anledningen att jag tycker att det var ett drastiskt
              begrepp. Kan vi rensa debatten och hyfsa den framöver ser jag
              gärna att vi gör det. Men då vill jag också att man från Socialdemokraternas
              sida visar prov på att inte ta till den typen av överdrifter i
              debatten någon mer gång framöver.
            </seg>
          </u>
          <u>
            <seg>
              Jag kan försäkra Göte Wahlström att jag kommer att slå vakt om
              att sjukersättningen, förtidspensionen, är en trygg försäkring
              för den som inte kan arbeta på grund av funktionsnedsättningar,
              sjukdom eller andra skador. Det kommer jag att slå vakt om. Men
              jag vill också öppna dörren för dem som vill försöka ta sig tillbaka
              till en social gemenskap att få den möjligheten.
            </seg>
          </u>
          <note type="speaker">
            Anf. 327 GÖTE WAHLSTRÖM (s) replik:
          </note>
          <u>
            <seg>
              Herr talman! Gunnar Axén försäkrar. Jag har lyssnat till Gunnar
              Axén vid ett antal tillfällen då vi har diskuterat dessa frågor.
              Det är exakt samma argumentation, exakt samma siffror han använder
              sig av vid varje tillfälle för att slå undan benen på de människor
              som jag försökte beskriva ser sjukersättningen, eller förtidspensioneringen,
              som en möjlighet att leva vidare.
            </seg>
          </u>
          <u>
            <seg>
              Jag tycker att det är förnedrande av Gunnar Axén att fortfarande
              använda detta och åberopa att det skulle vara andra partier som
              skulle ha lyft fram frågeställningen. Jag har lyssnat till Gunnar
              Axén. Vi kan plocka fram protokollen där Gunnar Axén har använt
              precis den här argumentationen, eller som alldeles nyligen att
              hundratusentals människor ställdes utanför och andra begrepp.
              Jag vädjar till Gunnar Axén att vara något mer försiktig med de
              siffror och den argumentation han använder sig av om han ska företräda
              socialförsäkringsutskottet och om vi sedan ska kunna föra en bra
              diskussion i en socialförsäkringsutredning.
            </seg>
          </u>
          <note type="speaker">
            Anf. 328 GUNNAR AXÉN (m) replik:
          </note>
          <u>
            <seg>
              Herr talman! Det är lite synd att den här debatten ska komma
              att handla om begreppet stupstock, ett begrepp som infördes i
              debatten av socialdemokratiska vice ordföranden Veronica Palm
              lite tidigare i kväll. Jag kan lova att jag inte kommer att använda
              det begreppet igen. Men då vill jag inte heller höra det begreppet
              någon mer gång från oppositionens sida, åtminstone inte från Socialdemokraternas
              sida.
            </seg>
          </u>
          <u>
            <seg>
              Att jag använder samma siffra i debatt efter debatt 140 personer
              om dagen som under Socialdemokraternas tid förtidspensionerades
              bort i ett permanent utanförskap utan rätt till rehabilitering,
              som blev uppsagda från sina arbeten och som ställdes utanför bara
              för att Socialdemokraterna inte hade förmåga att se till så att
              de fick tidiga, aktiva rehabiliteringsinsatser beror på att det
              var den siffran som uppstod under den tiden. Därför kommer jag
              att fortsätta att använda den siffran.
            </seg>
          </u>
          <note type="speaker">
            Anf. 329 MATILDA ERNKRANS (s) replik:
          </note>
          <u>
            <seg>
              Herr talman! Om vi ska koncentrera oss på det som Gunnar Axén
              och den borgerliga alliansen har ansvar för just nu, det är ju
              ni som förändrar villkoren för människor just nu i Sverige, kan
              vi väl fundera lite till mans på om en förtidspension för en människa
              som är sjuk är att förpassas till ett permanent utanförskap eller
              om det är en rättighet att faktiskt kunna få ett värdigt liv även
              om man har råkat drabbas av en kronisk sjukdom.
            </seg>
          </u>
          <u>
            <seg>
              Med det sagt vill jag tillägga, som vi har sagt tidigare i den
              här debatten, att vi är positiva till den del av förslaget som
              alliansen lägger fram som handlar om att ge möjlighet för människor
              i förtidsersättning att gå tillbaka till arbetet. Vi är däremot
              mycket kritiska till att ni inte lägger något ansvar på arbetsgivaren
              och arbetsplatsen. Många säger att det faktiskt är där som de
              behöver mera stöd för att komma tillbaka. Hur kommer det sig att
              arbetsgivarna går fria?
            </seg>
          </u>
          <note type="speaker">
            Anf. 330 GUNNAR AXÉN (m) replik:
          </note>
          <u>
            <seg>
              Herr talman! Jag är glad för att Socialdemokraterna stöder den
              reform som vi kallar Från sjukersättning till arbete och som öppnar
              möjligheter för förtidspensionerade att söka sig tillbaka till
              social gemenskap och arbetsgemenskap. Jag skulle bara uppskatta
              om Socialdemokraterna också kunde säga: Detta ser inte vi som
              ett tillfälligt försök utan som en permanent möjlighet för alla
              dem som har förtidspensionerats bort under Socialdemokraternas
              tid vid makten.
            </seg>
          </u>
          <u>
            <seg>
              När det gäller arbetsgivarnas ansvar för rehabilitering måste
              jag säga att vi har förstärkt det genom de reformer vi nu har
              genomfört. Jag är oroad över det som Socialdemokraterna nyligen
              presenterade i en rapport en välfärdsgrupp som Socialdemokraterna
              har där man säger att man ska dra en bortre gräns för när arbetsgivaren
              inte längre ska ha ansvar för rehabilitering. Med införandet av
              rätt till tjänstledighet och borttagandet av den automatiska förtidspensionen
              efter ett års sjukskrivning har vi snarare stärkt arbetsgivarnas
              ansvar för rehabilitering.
            </seg>
          </u>
          <note type="speaker">
            Anf. 331 MATILDA ERNKRANS (s) replik:
          </note>
          <u>
            <seg>
              Herr talman! Jag fortsätter att prata om det som faktiskt är
              politik här och nu så får människor besked om vad som gäller för
              dem här och nu med en borgerlig regering vid makten.
            </seg>
          </u>
          <u>
            <seg>
              Jag försökte lyfta in barnen i mitt anförande. Det var inte så
              många från den borgerliga kanten som hakade på. Det förstärker
              det jag känner, att det finns en nonchalans gentemot barnen. Man
              tar dem faktiskt inte på allvar och bryr sig inte riktigt om de
              barn som blir mest utsatta i ert Sverige. Därför ställer jag frågan
              igen: Vet ni hur många av de 50 000 personer som riskerar att
              utförsäkras som har barn? Har ni tänkt något på hur det ska gå
              för de här barnen? Känner ni något ansvar för dem över huvud taget?
            </seg>
          </u>
          <note type="speaker">
            Anf. 332 GUNNAR AXÉN (m) replik:
          </note>
          <u>
            <seg>
              Herr talman! Vi har nu genomfört den största rehabiliteringsreformen
              på kanske 1520 år. Vi inför en rehabiliteringskedja som syftar
              till att ersätta långa, passiva sjukskrivningar med tidiga, aktiva
              rehabiliteringsåtgärder så att människor inte ska behöva fastna
              i sjukskrivningar eller än värre gå vidare till förtidspension.
              Man ska få en möjlighet att tidigt få de åtgärder man har behov
              av för att kunna komma tillbaka till arbetslivet.
            </seg>
          </u>
          <u>
            <seg>
              Om man inte lyckas med rehabiliteringen, om man permanent inte
              har någon arbetsförmåga ska man vara trygg i förvissningen om
              att vi har en sjukersättning som tar vid och fungerar för dem
              som har behov av den.
            </seg>
          </u>
          <u>
            <seg>
              Några siffror på hur många som skulle komma att bli utförsäkrade
              är bara antaganden och påståenden. Det har vi inte sett någonting
              av än. Jag hoppas med de tidigare rehabiliteringsinsatser som
              vi föreslår och genomför att det inte ska gå så långt i sjukskrivningarna
              för de allra flesta.
            </seg>
          </u>
          <note type="speaker">
            Anf. 333 VERONICA PALM (s) replik:
          </note>
          <u>
            <seg>
              Herr talman! Gissningar, påståenden och vi vet ingenting. Det
              vi kan luta oss mot, det vi brukar luta oss mot när vi diskuterar
              i den här kammaren är ju kvalificerade myndigheters prognoser.
              Försäkringskassans senaste prognos pekar på 33 000 sjukskrivna
              som 2010 kommer att försäkras ut och på 19 000 människor med tidsbegränsad
              sjukersättning som kommer att bli av med den när den försvinner
              2010. Det blir 52 000 människor som kommer att stå utanför försäkringssystemet.
            </seg>
          </u>
          <u>
            <seg>
              Då måste jag ju ställa frågan till Gunnar Axén: Vad händer med
              dem?
            </seg>
          </u>
          <note type="speaker">
            Anf. 334 GUNNAR AXÉN (m) replik:
          </note>
          <u>
            <seg>
              Herr talman! Den rehabiliteringsreform som vi har genomfört syftar
              ju till att man ska få tidiga, aktiva rehabiliteringsåtgärder
              så att man inte ska behöva fastna så länge i sjukskrivning.
            </seg>
          </u>
          <u>
            <seg>
              Vi har satsat 3,4 miljarder kronor på en förstärkt företagshälsovård
              och en rehabiliteringsgaranti. Man kan fråga sig hur det ser ut
              när väl de första eventuellt når upp till 30 månaders sjukskrivning.
              Jag hoppas att det inte ska behöva gå så långt för någon utan
              att man ska få möjlighet att komma tillbaka till arbetsgemenskapen
              i stället.
            </seg>
          </u>
          <u>
            <seg>
              Vi har sagt att det ska finnas lösningar för dem inom ramen för
              jobb- och utvecklingsgarantin. De ska få möjlighet till aktivitet,
              sysselsättning och en fortsatt rehabilitering i syfte att komma
              tillbaka till arbetsgemenskap i framtiden. Några antaganden om
              hur många som det kommer att vara aktuellt för när vi väl är där
              tror jag inte går att göra i dag.
            </seg>
          </u>
          <note type="speaker">
            Anf. 335 VERONICA PALM (s) replik:
          </note>
          <u>
            <seg>
              Herr talman! Ska jag tolka Gunnar Axén så att han inte litar
              på Försäkringskassans prognoser? Jag gör det. Låt oss säga att
              det inte är 33 000 eller 52 000 totalt. Låt oss säga att det är
              40 000 eller till och med 60 000 oavsett måste du kunna svara
              dessa människor vad som händer. Det är symtomatiskt för den majoritet
              som styr riket nu att den slarvar, hafsar och gör ideologiska
              överväganden. Det sker kraftiga försämringar för dem som har det
              tuffast i samhället. Vi kan ta skattesänkardiskussionen någon
              annan gång, men man har inte svar på vad som händer.
            </seg>
          </u>
          <u>
            <seg>
              Gunnar Axén säger att man ska lösa detta eller hitta någon form
              av åtgärd eller aktivitetsersättning. Ministern har tidigare sagt
              att man kommer att ha någon form av aktivitet kopplad till någon
              form av ersättning. Det funkade inte så i det här landet. I det
              här landet hade man jobb, en trygg välfärd och lön efter kollektivavtal.
              Nu är det något annat.
            </seg>
          </u>
          <u>
            <seg>
              Låt oss säga att det inte är fråga om 52 000 oavsett hur många
              det är, vad händer med dessa människor? Du måste också få frågorna.
            </seg>
          </u>
          <note type="speaker">
            Anf. 336 GUNNAR AXÉN (m) replik:
          </note>
          <u>
            <seg>
              Herr talman! Det är beklagligt att Veronica Palm och Socialdemokraterna
              med den här debatten bidrar till att oroa så många människor.
              Det sker bland annat genom att förespegla dem att det inte finns
              något trygghetssystem som tar vid om de trots tidiga aktiva rehabiliteringsåtgärder
              har varit sjukskrivna i 30 månader. Vi har sagt att det kommer
              att finnas på plats till årsskiftet 2009/10. Det ligger en bit
              fram i tiden. Vi kommer att presentera åtgärderna.
            </seg>
          </u>
          <u>
            <seg>
              Genom att lyfta fram dessa siffror och göra människor osäkra
              tror jag att ni bidrar till att öka ohälsan ute i samhället. Många
              människor oroar sig över vad de får höra från er som inte är sant.
            </seg>
          </u>
          <u>
            <seg>
              En annan sak som oroar många förtidspensionärer är om den reform
              som ska genomföras kommer att bestå eller kommer att rivas upp
              om Socialdemokraterna vilket jag inte hoppas får möjlighet att
              styra landet.
            </seg>
          </u>
          <note type="speaker">
            Anf. 337 JASENKO OMANOVIC (s):
          </note>
          <u>
            <seg>
              Herr talman! Under den annalkande lågkonjunkturen och den ekonomiska
              krisen har bland annat statsministern upptäckt den svenska modellen.
              Regeringen pratar om den men verkar inte riktigt förstå vad det
              handlar om. Att det finns jämbördiga parter på arbetsmarknaden
              som sedan 70 år tillbaka avtalar om villkoren på arbetsmarknaden
              verkar vara okänt. Lika okänt är det att löntagare på den svenska
              arbetsmarknaden ställer solidariskt upp för varandra.
            </seg>
          </u>
          <u>
            <seg>
              Den svenska modellen är fantastisk. Vi har i samförstånd byggt
              upp vårt välfärdssamhälle. Den svenska modellen är vida omtalad
              ute i världen där den ses med beundran. Det är välkommet att också
              regeringen har upptäckt den, men det är synd att regeringen inte
              respekterar denna goda ordning. I stället omyndigförklarar regeringen
              arbetsgivarna och de fackliga organisationerna genom att sätta
              förhandlingsresultat ur spel. Löntagare har avstått från löneutrymme
              för att skapa sig en trygghet i händelse av arbetslöshet eller
              sjukdom. Detta löneutrymme används till det som officiellt kallas
              arbetslöshets- och sjukförsäkringen. Det är vad ni borgerliga
              kallar bidrag.
            </seg>
          </u>
          <u>
            <seg>
              Ni har ingen respekt för löntagarnas sätt att solidariskt ta
              riskerna i arbetslivet. Trots högkonjunkturen valde regeringen
              och den borgerliga majoriteten i riksdagen att införa stora begränsningar
              i dessa försäkringar. De behövde ha råd med skattesänkningar för
              de friska, som dessutom är de mest förmögna i Sverige. Detta är,
              herr talman, att inte visa respekt för löntagare.
            </seg>
          </u>
          <u>
            <seg>
              Ytterligare exempel på avsaknad av respekt för arbetsmarknadens
              parter är begränsningsregeln i sjukersättningen. Avtalet om att
              komplettera gällande försäkring anser regeringen är för mycket
              för den sjuke, och därför ska den begränsas. Återigen är det fråga
              om att omyndigförklara den svenska modellen.
            </seg>
          </u>
          <u>
            <seg>
              Bakom dessa förändringar ligger synen på den svenska arbetaren
              som en fuskare. Försämrade villkor i försäkringen ska leda till
              att fusket minskar, säger regeringen. Därför har man valt att
              bestraffa sjuka och arbetslösa kollektivt. Om försäkringen erbjuder
              mindre trygghet blir fuskare både friskare och hungrigare på att
              jobba.
            </seg>
          </u>
          <u>
            <seg>
              Herr talman! Det som regeringen missade i sammanhanget var att
              de som fuskar i våra trygghetssystem är en försvinnande minoritet.
              Undersökning efter undersökning visar att det faktiskt är så.
            </seg>
          </u>
          <u>
            <seg>
              Riksdagens borgerliga ledamöter har beslutat om betydande försämringar
              och dessutom helhjärtat applåderat sig själva och det mod de visar
              med att bekämpa fusket. Nu när Försäkringskassan ska tillämpa
              den nya lagstiftningen blir den statliga myndigheten omyndigförklarad
              av socialförsäkringsministern. Försäkringskassan måste göra sin
              läxa, brukar det låta när ministern kommenterar i medierna när
              det gäller cancerpatienter och andra allvarligt sjuka som riskerar
              att förlora sin sjukpenning och försäkring.
            </seg>
          </u>
          <u>
            <seg>
              Försäkringskassan har fått mindre personalresurser samtidigt
              som arbetsbördan har ökat. Detta har nästan lett till kaos under
              sommaren. Sjuka och föräldralediga fick inte sin ersättning i
              tid. För att kunna betala hyran och köpa mat till barnen har många
              tvingats låna pengar eller vända sig till socialkontoret. Det
              är hög tid att regeringen och riksdagens borgerliga majoritet
              tar ansvar för egna beslut. Det är ynkedom att skylla på myndigheter.
              Deras uppgift är att genomföra beslut även om de drabbar enskilda
              och familjer som är i behov av stöd och som framför allt har rätt
              till de försäkringar som de redan har betalt för.
            </seg>
          </u>
          <note type="speaker">
            Anf. 338 GUNNAR AXÉN (m) replik:
          </note>
          <u>
            <seg>
              Herr talman! Jag förstår att jag kan upplevas som lite tjatig
              i kväll, men jag har försökt att få svar från de socialdemokratiska
              ledamöterna om varför man införde den automatiska förtidspensioneringen
              efter ett års sjukskrivning. Jag vill ge Jasenko Omanovic en möjlighet
              att ge mig ett svar på den frågan.
            </seg>
          </u>
          <note type="speaker">
            Anf. 339 JASENKO OMANOVIC (s) replik:
          </note>
          <u>
            <seg>
              Herr talman! Gunnar Axén är ordförande i socialförsäkringsutskottet.
              Men efter den här debatten känns det som om han aspirerar på att
              bli programledare i Jeopardy.
            </seg>
          </u>
          <u>
            <seg>
              Jag kommer från, Gunnar Axén, det som ni i Moderaterna brukar
              kalla Bidrags-Sverige.
            </seg>
          </u>
          <u>
            <seg>
              Jag har träffat väldigt många och har många runt omkring mig
              som är beroende av förtidspension och som faktiskt är sjuka. Tidigare
              talare, bland annat Matilda Ernkrans, har också sagt det. För
              dem är det den enda utvägen för att de ska kunna ha ett drägligt
              liv.
            </seg>
          </u>
          <note type="speaker">
            Anf. 340 GUNNAR AXÉN (m) replik:
          </note>
          <u>
            <seg>
              Herr talman! Jasenko Omanovic utnämnde mig till programledare
              i Jeopardy. Då ska jag göra så att jag säger svaret, och så får
              Jasenko Omanovic ställa frågan.
            </seg>
          </u>
          <u>
            <seg>
              Den automatiska förtidspensioneringen efter ett års sjukskrivning
              infördes av Socialdemokraterna för att man ville få ned sjukskrivningstalen.
            </seg>
          </u>
          <note type="speaker">
            Anf. 341 JASENKO OMANOVIC (s) replik:
          </note>
          <u>
            <seg>
              Herr talman! Svaret är att Gunnar Axén, ordförande i socialförsäkringsutskottet,
              försöker fly från sanningen, försöker fly från ansvaret. Det är
              han, som är ordförande i socialförsäkringsutskottet och som står
              som främste man för majoriteten i riksdagen, som inte vill ta
              ansvar för det som görs i dag. Han har applåderat besluten här.
            </seg>
          </u>
          <u>
            <seg>
              Vi har en socialförsäkringsminister som måste göra brandkårsutryckningar
              varenda gång när Försäkringskassan, den statliga myndigheten,
              ska tolka den lagstiftning som Gunnar Axén har varit med om att
              rösta igenom och applåderat. Nu är vi i den situationen att socialförsäkringsministern
              måste göra brandkårsutryckningar för att rätta till det beslut
              som Gunnar Axén har varit med om att fatta.
            </seg>
          </u>
          <note type="speaker">
            Anf. 342 SOLVEIG ZANDER (c) replik:
          </note>
          <u>
            <seg>
              Herr talman! Jag lyssnade med stort intresse för att höra vad
              Jasenko Omanovic sade om den svenska modellen, som går ut på att
              man ska kunna leva på sin lön. Det är ju väldigt viktigt att man
              ska kunna göra det. Du nickar och håller med mig.
            </seg>
          </u>
          <u>
            <seg>
              Både du och jag har träffat många låginkomsttagare som önskar
              att deras lön ska bli högre. Vi har infört jobbskatteavdraget,
              som gör att lönen blir högre för dem som jobbar, och det är viktigt.
            </seg>
          </u>
          <u>
            <seg>
              Då undrar jag hur du förklarar det för dem när ni nu höjer inkomsttaket
              i sjukförsäkringen och låter den vara hur länge som helst, det
              vill säga att de som är sjuka får en högre inkomst än de som jobbar
              och sliter. Hur förklarar du den svenska modellen för dem?
            </seg>
          </u>
          <note type="speaker">
            Anf. 343 JASENKO OMANOVIC (s) replik:
          </note>
          <u>
            <seg>
              Herr talman! Här kommer det fram som jag tog upp i mitt anförande.
              Hur länge som helst man ska ha sjukförsäkring hur länge som helst.
              Man får sjukförsäkring när man saknar arbetsförmåga. Det är då
              man får sjukförsäkringen. Det är inga fuskare vi pratar om som
              vill ha försäkringen hur länge som helst, utan det är folk som
              är sjuka.
            </seg>
          </u>
          <u>
            <seg>
              Säg det till de cancersjuka och andra som nu håller på att bli
              utförsäkrade från sjukförsäkringen att de vill ha försäkringen
              hur länge som helst, Solveig Zander!
            </seg>
          </u>
          <u>
            <seg>
              De vill inte ha försäkringen hur länge som helst. De vill ha
              en försäkring när de behöver det, när de är sjuka. Och alla vi
              i den här salen, hoppas jag, vill erbjuda svenska medborgare,
              9 miljoner invånare i det här landet, en försäkring när de är
              sjuka. Det är det den svenska modellen går ut på.
            </seg>
          </u>
          <note type="speaker">
            Anf. 344 SOLVEIG ZANDER (c) replik:
          </note>
          <u>
            <seg>
              Herr talman! Jag har inte hittat på det här. Det är ni själva
              som har skrivit det i ert budgetförslag. Ni har skrivit att ni
              vill höja sjukförsäkringen, att ni inte vill nedtrappa och inte
              har någon bortre gräns. Det betyder att man kan leva på en sjukpenning
              hur länge som helst utan att få någon nedtrappning.
            </seg>
          </u>
          <u>
            <seg>
              Då frågar jag igen: Vad säger du till den låginkomsttagare som
              jobbar och sliter varje dag men som inte får en högre inkomst
              än den som är sjuk, som ju får mycket mer? Hur förklarar du för
              honom att ni inte heller vill ha jobbskatteavdraget? Det är en
              dubbel bestraffning.
            </seg>
          </u>
          <note type="speaker">
            Anf. 345 JASENKO OMANOVIC (s) replik:
          </note>
          <u>
            <seg>
              Herr talman! Ja, vi säger att du ska kunna nyttja försäkringen
              så länge du behöver den. Så länge du saknar arbetsförmåga ska
              du ha försäkringen. Det är det som är skillnaden mellan oss och
              er, Solveig. Ni vill föra bort folk från försäkringen. Försäkringskassan
              säger själv att det är flera tusentals människor som kommer att
              bli utförsäkrade på grund av att ni inte accepterar att folk kan
              behöva nyttja försäkringen när de behöver den. Det är det som
              är skillnaden.
            </seg>
          </u>
          <u>
            <seg>
              Hos oss är grundideologin i politiken att man ska bidra efter
              sin förmåga och få efter behoven. Det är grundskillnaden. Ni vill
              att folk inte ska ha tryggheten så länge de behöver den. Det är
              grundskillnaden mellan oss och er, Solveig.
            </seg>
          </u>
          <note type="speaker">
            Anf. 346 MATS G NILSSON (m):
          </note>
          <u>
            <seg>
              Herr talman! Jag ska väl inte försöka summera debatten, men ibland
              känner man sig lockad att göra det när man är siste talare.
            </seg>
          </u>
          <u>
            <seg>
              Jag hoppas att jag inte ska provocera Matilda Ernkrans alltför
              mycket, men jag tror att vi ska titta tillbaka lite på historien
              ändå. Det förklarar en hel del av den debatt vi har hört i dag
              och de olika utgångspunkter vi har. Jag tänkte göra det.
            </seg>
          </u>
          <u>
            <seg>
              Nu tror jag inte att Matilda Ernkrans blir alltför provocerad
              av två bilder av det sjukförsäkringssystem som vi lämnar bakom
              oss om man så vill den sjukförsäkring som gällde under Socialdemokraternas
              tid. Lyssna nu, för ni kommer inte att bli så upprörda. Den första
              beskrivningen lyder så här:
            </seg>
          </u>
          <u>
            <seg>
              Sverige har under en lång tid haft en av världens bästa och mest
              effektiva sjukförsäkringsmodeller. Den bygger på den grundläggande
              principen om att alla är med om alla bidrar och alla får ta del
              av nyttan. Då skapas den bästa tryggheten för var och en av oss.
              Det skapar en stabil och hållbar modell som är effektiv och som
              alla kan lita på träder in när man behöver. Den är bra för samhällsekonomin.
              Den stimulerar till arbete och ger trygghet för förändring i ett
              arbetsliv som präglas av snabba omställningar och högt arbetstempo.
            </seg>
          </u>
          <u>
            <seg>
              Det kanske låter ironiskt, men det här var alltså en beskrivning
              av den sjukförsäkringsmodell som vi hade.
            </seg>
          </u>
          <u>
            <seg>
              Det finns en annan verklighetsbeskrivning av samma sjukförsäkringsmodell
              som låter så här:
            </seg>
          </u>
          <u>
            <seg>
              Alltför många blev kvar i sjukersättning för länge, utan att
              få stöd för att snabbt komma tillbaka. För alltför många blev
              sjukförsäkringen en långvarig försörjning i stället för en väg
              vidare. Alltför många fick förtidspension utan att först ha fått
              en verklig chans att delta i arbetslivet. Dålig samverkan, byråkratier
              och krångliga regelverk gjorde att människor kom i kläm och inte
              fick det stöd de har rätt till.
            </seg>
          </u>
          <u>
            <seg>
              Beroende på vilken verklighetsbild man har landar man i olika
              slutsatser om vad som behöver göras. Då tror jag att det är rätt
              viktigt att man går tillbaka och funderar: Hur såg det ut i Sverige?
              Hur såg det ut när det var 140 personer per dag? Det kanske var
              någonting som var bra det kanske man inte ska bli upprörd över.
              Men man ska nog bestämma sig för vilken verklighetsuppfattning
              man har.
            </seg>
          </u>
          <u>
            <seg>
              Den första beskrivningen som jag läste upp kommer, kanske föga
              förvånande, från Socialdemokraternas Rådslag Välfärd , s. 22.
            </seg>
          </u>
          <u>
            <seg>
              Den andra beskrivningen som jag läste upp, som är diametralt
              motsatt, som mer eller mindre slaktade systemet och sade att det
              här inte fungerar, kommer från Socialdemokraternas Rådslag Välfärd
              , s. 22.
            </seg>
          </u>
          <u>
            <seg>
              Det är alltså diametralt motsatta beskrivningar som finns på
              samma sida i samma dokument.
            </seg>
          </u>
          <u>
            <seg>
              Vad är då skillnaden? Någon skillnad måste det väl vara? Ja,
              det är det faktiskt. I den första beskrivningen, där allting är
              guld och gröna skogar, vill man visa hur de hemska borgarna vill
              förstöra och rasera det system som fungerar. Den andra beskrivningen,
              några rader ned, är en beskrivning av det system som man själv
              skriver att det egna partiet skapade, och man vill ha det som
              utgångspunkt för att förändra ett system som har misslyckats.
            </seg>
          </u>
          <u>
            <seg>
              I ett och samma dokument finns diametralt motsatta uppfattningar.
            </seg>
          </u>
          <u>
            <seg>
              Jag tror att det är rätt bra. Jag ska inte raljera för mycket
              om att man inte har landat, att det här är ett rådslag och att
              det är en arbetsgrupp. Det finns ett ordspråk, ordo ab chaos ,
              ur kaos kommer ordning. Då ska man nog ha klart för sig att man
              just nu befinner sig i ett väldigt kaotiskt tillstånd och att
              det förhoppningsvis kommer en ordning.
            </seg>
          </u>
          <u>
            <seg>
              Då tror jag att det är rätt viktigt att Matilda Ernkrans faktiskt
              försöker fundera över varför Socialdemokraterna ville ha automatisk
              förtidspensionering efter ett år. Det är oerhört centralt. Om
              inte annat slipper hon det genanta påståendet att vi tar bort
              arbetsgivarens ansvar när det i själva verket visar sig vara exakt
              tvärtom.
            </seg>
          </u>
          <u>
            <seg>
              Jag tror att den verklighetsuppfattning som man har kommer att
              ligga till grund för de åtgärder man vill föreslå. Om man inte
              klarar av att säga att ett system på sju steg där 70 procent efter
              ett år fortfarande är kvar på första steget inte fungerar kommer
              man heller inte att förstå poängen med vare sig rehabiliteringskedja
              eller rehabiliteringsgaranti.
            </seg>
          </u>
          <u>
            <seg>
              Dock förstår inte jag hur man i sin budgetmotion kan skriva att
              det här är en utsorteringskedja och att det hela är så dåligt
              samtidigt som man faktiskt föreslår att det ska finnas kvar.
            </seg>
          </u>
          <note type="speaker">
            Anf. 347 MATILDA ERNKRANS (s) replik:
          </note>
          <u>
            <seg>
              Herr talman! Jag och Mats G Nilsson vet att socialdemokratin
              är ett reellt regeringsalternativ. Det är därför som han så noga
              läser vår politik på det här området. Vi uppskattar det.
            </seg>
          </u>
          <u>
            <seg>
              Vi tycker att det här är så viktigt att vi under hela den här
              debatten har hävdat att allt inte var bra förut. Vi är beredda
              att ompröva delar av vår politik, och vi är mitt uppe i det arbetet:
              vi har ett öppet, brett rådslag där vi samtalar med så många människor
              vi kan om hur vi kan göra det här bättre. Men under tiden sitter
              Mats G Nilssons parti tillsammans med tre andra borgerliga riksdagspartier
              och förändrar och försämrar som vi uppfattar det våra standartrygghetsmodeller
              varje dag. Det måste vara vår uppgift att opponera oss mot det.
            </seg>
          </u>
          <note type="speaker">
            Anf. 348 MATS G NILSSON (m) replik:
          </note>
          <u>
            <seg>
              Herr talman! Matilda Ernkrans berömmer oss mer än vi förtjänar.
              Vi förändrar inte riktigt varje dag. Vi försöker hålla ett högt
              tempo, men inte riktigt så högt.
            </seg>
          </u>
          <u>
            <seg>
              Huruvida ni är ett regeringsalternativ eller inte är en diskussion
              som jag inte ska dra i gång. Den blir väl lite genant efter de
              senaste veckorna. Men ja, jag läser vad oppositionen tycker. Jag
              läser alla oppositionspartiers förslag. Det tycker jag att man
              ska göra inför debatten om man har detta som heltidsjobb.
            </seg>
          </u>
          <u>
            <seg>
              Jag raljerar inte över att ni inte har landat, tvärtom tycker
              jag att det är bra. Nu har du väl sista chansen, Matilda Ernkrans.
              Kan du svara ja eller nej på frågan: Är du beredd att ompröva
              den socialdemokratiska hållningen om obligatorisk förtidspensionering
              efter ett år?
            </seg>
          </u>
          <note type="speaker">
            Anf. 349 MATILDA ERNKRANS (s) replik:
          </note>
          <u>
            <seg>
              Herr talman! Ja, jag tar chansen att ge en kommentar.
            </seg>
          </u>
          <u>
            <seg>
              Kanske kan det ha varit så att vi litade på de läkare som sade
              att de här människorna är sjuka, inte har arbetsförmåga och inte
              kan ta sig ut på arbetsmarknaden. Det kan ha varit så att en del
              av dessa människor faktiskt var sjuka. Är man sjuk har man också
              rätt till en pension i det socialdemokratiska svenska välfärdslandet.
            </seg>
          </u>
          <u>
            <seg>
              Du får nu ta chansen att svara på min fråga. Jag har också sagt
              flera gånger att vi samtidigt välkomnar det initiativ som den
              borgerliga regeringen nu tar för att ge människor en trygghet
              att våga komma tillbaka från förtidspension och sjukersättning.
              Vi tycker att det är bra, för det är klart att det finns människor
              där som kan och vill göra mer. Det ska vi ta till vara.
            </seg>
          </u>
          <u>
            <seg>
              Då har du nu sista chansen att svara: Tycker ni att det finns
              någon bland alla de människor som är förtidspensionerade som faktiskt
              är sjuk?
            </seg>
          </u>
          <note type="speaker">
            Anf. 350 MATS G NILSSON (m) replik:
          </note>
          <u>
            <seg>
              Herr talman! Svaret på den frågan är mycket enkelt: Ja. Men vi
              tror inte att det var 550 000 personer 2006. Anledningen är mycket
              enkel: Varje dag får vi per e-post eller telefon höra människor
              berätta att de vill komma från sin förtidspension och komma ut
              i arbetslivet igen.
            </seg>
          </u>
          <u>
            <seg>
              Jag litar också på läkare, men jag tror att det är rätt mycket
              i historieskrivningen som Matilda Ernkrans behöver läsa på. Jag
              repeterar: 70 procent var kvar i första steget. Det är tusentals
              människor som aldrig fick den läkarkontakt eller den vård eller
              rehabilitering som de borde ha fått innan ditt parti förtidspensionerade
              bort dem. Det är där det stora problemet ligger.
            </seg>
          </u>
          <u>
            <seg>
              Den nya rehabiliteringskedjan ser till att de får denna kontakt
              och möjlighet. Därför finns det heller inget skäl att systematiskt
              förtidspensionera bort någon.
            </seg>
          </u>
          <note>
            Utbildning och forskning
          </note>
          <note type="speaker">
            Anf. 351 MIKAEL DAMBERG (s):
          </note>
          <u>
            <seg>
              Herr talman! Sverige saknar en framtidsstrategi för högre utbildning.
              Om detta vill jag tala i dag. Sverige har tyvärr en högskoleminister,
              Lars Leijonborg, som helt verkar sakna ambitioner och visioner
              om hur Sverige ska möta kunskapssamhället.
            </seg>
          </u>
          <u>
            <seg>
              Regeringen har uppenbarligen ingen tanke på att erbjuda fler
              människor möjlighet att studera vid universitet och högskolor
              för att möta framtiden starkare och friare. I stället handlar
              regeringens politik konsekvent om att ransonera högre utbildning.
            </seg>
          </u>
          <u>
            <seg>
              Inte ens i dag, då varslen står som spön i backen, då ungdomskullarna
              växer och söktrycket ökar, vill regeringen ändra inriktning. Jag
              tror att detta kommer att visa sig vara ett historiskt misstag.
            </seg>
          </u>
          <u>
            <seg>
              Lika uppseendeväckande är nog att det i den senaste budgeten
              från regeringen inte finns en enda krona mer till kvalitet i utbildningarna.
              Vilket historiskt svek av alla de löften som gavs i valrörelsen!
              Och det är ett märkligt besked till alla de studenter som undrar
              vart föreläsningar och handledare egentligen tagit vägen.
            </seg>
          </u>
          <u>
            <seg>
              Det finns inte ett enda förslag från regeringen som minskar snedrekryteringen
              till högre utbildning, tvärtom. Arbetslivserfarenhet värderas
              inte längre, och kunskapskraven i gymnasieskolan ska sänkas för
              alla som studerar vid praktiska program.
            </seg>
          </u>
          <u>
            <seg>
              Det finns inte ett enda förslag för att öka internationaliseringen
              genom att fler svenska studenter också ska kunna studera utomlands.
              Det finns inte ett enda förslag som ökar arbetslivskopplingen
              i utbildningarna. Listan kan göras lång.
            </seg>
          </u>
          <u>
            <seg>
              Varför vill högskoleministern så lite? Tror ministern verkligen
              att Sverige kommer att klara konkurrensen bättre med en sämre
              utbildad arbetskraft? Vilket är egentligen det föregångsland man
              vill apa efter? Vilket annat industriland drar ned på utbildningsmöjligheter
              och försvårar ett livslångt lärande för sina medborgare? Jag har
              svårt att hitta något internationellt exempel på detta.
            </seg>
          </u>
          <u>
            <seg>
              Sverige är i behov av ett tydligt ledarskap och en högskolepolitisk
              vision inför framtiden. Vi socialdemokrater har en tydlig sådan
              vision och dessutom en sammanhängande och långsiktig politik för
              att investera i människor, för att utveckla samhället, frigöra
              människan, fördjupa demokratin och klara jobben. Utgångspunkterna
              för en sådan framtidsinvestering är följande.
            </seg>
          </u>
          <u>
            <seg>
              Den första punkten är en öppen högskola. Sverige ska vara en
              ledande kunskapsnation. Då måste också målet för högskolepolitiken
              sättas högt. Alla människor som har behörighet och som vill studera
              borde få möjlighet att studera vidare vid universitet och högskolor
              i framtiden. Sverige har ingenting att vinna på att ransonera
              kunskap.
            </seg>
          </u>
          <u>
            <seg>
              I sin budget föreslår Socialdemokraterna fler högskoleplatser.
              Vi är tydliga med att vi vill styra dessa utbildningar till de
              områden där söktrycket är högt och där det råder bristsituation
              på arbetsmarknaden.
            </seg>
          </u>
          <u>
            <seg>
              Den andra punkten är att investera i högre kvalitet i utbildningarna.
              Resursfördelningssystemet måste göras om. Där pågår ett arbete
              som regeringen kommer att återkomma till. Men det krävs också
              ökade resurser för att garantera kvalitet i undervisningen och
              säkra vetenskaplig grund.
            </seg>
          </u>
          <u>
            <seg>
              Socialdemokraterna och Miljöpartiet har presenterat ett kvalitetspaket
              där 400 miljoner kronor varje år ska avsättas i syfte att öka
              andelen lärarledd tid. Vår utgångspunkt är att studenterna har
              rätt till fler föreläsningar, fler disputerade lärare, fler seminarier
              och mer tid med sina handledare. Satsningen riktas särskilt mot
              samhällsvetenskap, humaniora, teologi och juridik. Det är en omfattande
              satsning som skulle kunna ge studenterna bara för att ta ett räkneexempel
              60 ytterligare föreläsningar varje år.
            </seg>
          </u>
          <u>
            <seg>
              Den tredje punkten är att förbättra utbildningarnas arbetslivskoppling.
              För att öka kvaliteten i grundutbildningen och samtidigt ge fler
              studenter bättre kontakter och nätverk i arbetslivet föreslår
              vi en riktad satsning på praktik under studietiden.
            </seg>
          </u>
          <u>
            <seg>
              Vi vill erbjuda 10 000 nya praktikplatser varje år, som också
              kommer att underlätta för dessa studenter att få jobb efter sin
              examen.
            </seg>
          </u>
          <u>
            <seg>
              Det fjärde är att vi vill bredda rekryteringen till högskolan.
              Fortfarande är det tyvärr långt vanligare att barn till högutbildade
              studerar vidare än barn till vanliga arbetare. Det är ett stort
              slöseri att inte ta vara på alla människors begåvningar och talanger.
            </seg>
          </u>
          <u>
            <seg>
              Jag är övertygad om att ökad mångfald och mer blandade studentgrupper
              också berikar utbildningskvaliteten. Självklart ska därför arbetslivserfarenhet
              vara meriterande vid antagningen till högre utbildning.
            </seg>
          </u>
          <u>
            <seg>
              Självklart måste vuxenutbildningen rustas upp igen, efter regeringens
              neddragningar. Men det måste också bli lättare att välja rätt
              utbildning. Det borde ske genom öppna och tydliga jämförelser
              av både kvalitet och inriktningar på jämförbara utbildningar.
            </seg>
          </u>
          <u>
            <seg>
              Det femte handlar om att se högskolor och universitet som tillväxtmotorer.
              Därför måste bra utbildning och viktig forskning bedrivas i hela
              Sverige. Alla högskolor kan och ska inte bli universitet med bred
              forskningsbas, men alla högskolor kan och ska profilera sig för
              att bli riktigt duktiga inom sina profilområden.
            </seg>
          </u>
          <u>
            <seg>
              Vi socialdemokrater kommer att slå vakt om starka och profilerade
              högskolor som utgör motorn i det regionala utvecklingsarbetet.
            </seg>
          </u>
          <u>
            <seg>
              Det sjätte handlar om att förbättra de ekonomiska villkoren för
              studenterna. Många studenter har svårt att få ekonomin att gå
              ihop. Särskilt utsatta är de allt fler studenter som har eller
              skaffar barn under sin studietid. Därför föreslår vi ett höjt
              studiemedel och kraftigt förstärkta barntillägg, för att högskolestudier
              ska vara en möjlighet för alla.
            </seg>
          </u>
          <u>
            <seg>
              Avslutningsvis, sist men inte minst, handlar det om att investera
              i forskning. Grundutbildningens kvalitet handlar också om att
              satsa på forskning. Men vi väntar med stor spänning, och också
              viss oro, på den forskningspolitiska propositionen. Därför har
              jag valt att inte koncentrera mitt inlägg här i dag på forskningspolitiken.
              Den återkommer vi till om ett par veckor.
            </seg>
          </u>
          <u>
            <seg>
              Herr talman! Så här kan man beskriva några av de viktigaste delarna
              i en socialdemokratisk framtidsstrategi för högre utbildning i
              Sverige.
            </seg>
          </u>
          <u>
            <seg>
              Tyvärr har vi en högskoleminister och regering som uppenbarligen
              saknar visioner och ambitioner på detta område.
            </seg>
          </u>
          <u>
            <seg>
              Herr talman! Sverige kan bättre.
            </seg>
          </u>
          <note type="speaker">
            Anf. 352 SOFIA LARSEN (c) replik:
          </note>
          <u>
            <seg>
              Herr talman! Det låter väldigt fint när Mikael Damberg står i
              talarstolen och pratar. Men jag undrar hur det kommer sig att
              Socialdemokraterna nu plötsligt har gjort en sådan vändning när
              det gäller den högre utbildningen.
            </seg>
          </u>
          <u>
            <seg>
              Sedan gäller det den kvalitetsförstärkning som Mikael Damberg
              pratar om. De hål i fråga om kvalitetsförstärkningar som finns
              i dag i landets lärosäten är det ju Mikael Damberg och hans socialdemokratiska
              parti som står för. Så är det därför att Socialdemokraterna under
              alldeles för lång tid hade stora skygglappar och bara hade kvantitet
              framför ögonen i stället för att se att det ska gå hand i hand
              med kvalitetsförstärkningar.
            </seg>
          </u>
          <u>
            <seg>
              Varför satsar Socialdemokraterna nu så stort på enbart en ytterligare,
              hypotetisk, kvantitetsförstärkning i stället för att satsa på
              kvalitet?
            </seg>
          </u>
          <note type="speaker">
            Anf. 353 MIKAEL DAMBERG (s) replik:
          </note>
          <u>
            <seg>
              Herr talman! Det var lite svårt att få det där att gå ihop. Antingen
              var det båda delarna som du först kritiserade mig för, eller så
              var det det ena före det andra.
            </seg>
          </u>
          <u>
            <seg>
              Vi har bådeoch. Det finns i vår budget. Det är en satsning för
              att förbereda dagens ungdomsgeneration för framtiden men också
              en kvalitetssatsning.
            </seg>
          </u>
          <u>
            <seg>
              Det som jag kritiserar regeringen och högskoleministern för är
              att det saknas bådeoch. Man offrar en generation ungdomar, krasst
              uttryckt, som inte får de chanser till högre utbildning som andra
              har fått tidigare. Samtidigt sviker man sitt vallöfte om satsningar
              på kvalitet.
            </seg>
          </u>
          <u>
            <seg>
              Än så länge har vi sett väldigt lite kvalitetssatsningar från
              den här regeringen. Det har varit tricksande med anslag, mellan
              olika poster i budgeten.
            </seg>
          </u>
          <u>
            <seg>
              Universitet och högskolor har varit ute och förklarat: Det här
              är inga kvalitetspengar. Räknar vi igenom det här är det minus
              i budgeten på slutet, därför att kostnadsökningarna är större
              än de extrapengar vi får från regeringen, som de har tagit från
              oss från början.
            </seg>
          </u>
          <u>
            <seg>
              Vi visar att det finns en annan väg för Sverige, att man kan
              bygga Sverige starkt genom att satsa på kvalitet men också ge
              unga människor chansen att studera.
            </seg>
          </u>
          <note type="speaker">
            Anf. 354 SOFIA LARSEN (c) replik:
          </note>
          <u>
            <seg>
              Herr talman! Det som har hänt under många år, under socialdemokratisk
              regering, är att vi har byggt ut den högre utbildningen, vilket
              är bra. Det har Centerpartiet stått bakom.
            </seg>
          </u>
          <u>
            <seg>
              Men vi har ju försökt trycka på för att man samtidigt skulle
              stärka kvaliteten. Det lyckades inte Socialdemokraterna med. Det
              gör den här regeringen. Hittills har regeringen stärkt med närmare
              400 miljoner kronor. Socialdemokraterna lyckades inte under sina
              år.
            </seg>
          </u>
          <u>
            <seg>
              Det den nuvarande regeringen gör det är också något som Socialdemokraterna
              inte lyckades med är att se till att fler får möjligheten att
              komma vidare till högskolan, att vi får en bättre grundskola,
              en bättre gymnasieskola. Då får fler möjligheten att komma in
              på högre utbildning. Det är inte den utslagning som Socialdemokraterna
              står för.
            </seg>
          </u>
          <u>
            <seg>
              Varför vill ni fortsättningsvis ha era skygglappar på er och
              inte se att vi behöver en bra gymnasieskola och en bra kvalitetsstärkning
              i stället för enbart kvantitet?
            </seg>
          </u>
          <note type="speaker">
            Anf. 355 MIKAEL DAMBERG (s) replik:
          </note>
          <u>
            <seg>
              Herr talman! Jag återkommer gärna till gymnasieskolan när Sofia
              Larsen har haft sitt inlägg. Det kan vi tala om då.
            </seg>
          </u>
          <u>
            <seg>
              Jag talade nu om högskolan och påtalade bristerna i er gymnasiepolitik,
              som kommer att leda till att ännu färre ungdomar kommer att söka
              till universitet och högskolor framöver och att den sociala snedrekryteringen
              kommer att växa ännu mer. Det är ett problem i sig.
            </seg>
          </u>
          <u>
            <seg>
              Sedan är det detta med kvalitetssatsningar. Ni har lite problem
              med det här, ärligt talat, eftersom Sveriges universitetslärarförbund
              har sagt att regeringens påstådda satsningar på kvalitet inom
              högre utbildning och forskning bara är tomma ord. Det var den
              förra satsningen ni gjorde. SFS sade: Det går inte att fiffla
              med kvaliteten. Det är långsiktighet som krävs, inte kreativ bokföring.
            </seg>
          </u>
          <u>
            <seg>
              I vår budget visar vi hur man kan bedriva utbildningspolitik
              när det gäller högre utbildning genom att satsa på kvalitet. Det
              handlar inte bara om att öka med de här 400 miljoner kronorna
              utan också om att satsa 100 miljoner kronor på ökad praktik och
              arbetslivskoppling och dessutom coachning för att ge unga människor
              en chans att lättare få jobb efteråt.
            </seg>
          </u>
          <u>
            <seg>
              Det här går att göra om man menar allvar med en högskolepolitik
              som ger unga människor chansen att studera och där man också satsar
              på kvalitet. Tyvärr gör regeringen ingetdera.
            </seg>
          </u>
          <note type="speaker">
            Anf. 356 BETTY MALMBERG (m) replik:
          </note>
          <u>
            <seg>
              Herr talman! Det är mycket intressant att höra att man tänker
              på ett mer strategiskt sätt än vad man har gjort tidigare. Det
              vill jag ge en eloge för, att man faktiskt tar till sig det.
            </seg>
          </u>
          <u>
            <seg>
              Men precis som Sofia Larsen var inne på finns det en stor diskrepans
              mellan hur man tidigare har agerat, med bara kvantitet, och hur
              det är nu, då man gör en viss satsning på kvalitet. Det du inte
              nämner är att man också har den här kvantitativa ökningen även
              i år eller du kanske nämnde det. Den finns ju kvar.
            </seg>
          </u>
          <u>
            <seg>
              Det vill jag ställa en fråga om. Vi vet i dag att det finns oändligt
              många tomma platser på våra högskolor. Det handlar om i storleksordningen
              1 miljard i kostnad för sådant som inte nyttjas. Då vill jag fråga
              varför det är så viktigt att i det skedet ändå plussa på och öka
              antalet platser på högskolan.
            </seg>
          </u>
          <note type="speaker">
            Anf. 357 MIKAEL DAMBERG (s) replik:
          </note>
          <u>
            <seg>
              Herr talman! Förra regeringen gjorde också kvalitetssatsningar
              i paritet med, kan jag säga, de kvalitetssatsningar, netto, som
              den här regeringen har lyckats prestera under den här mandatperioden.
              Det är inte så mycket pengar ni har lyckats plussa på. Ni har
              tricksat mellan kontona.
            </seg>
          </u>
          <u>
            <seg>
              Det här är en kvalitetssatsning utöver någonting av det vi har
              sett tidigare. Det är egentligen ½ miljard i kvalitetssatsningar
              på både utbildning och arbetslivskoppling. Det är ett lyft som
              vi inte har sett i Sverige på väldigt länge.
            </seg>
          </u>
          <u>
            <seg>
              Vi gör detta därför att vi tror att det behövs, för att kvaliteten
              behöver det. Det är en fortsättning på den förra mandatperioden
              men en utveckling av vår politik. Vi omprövar, och vi tänker till,
              och vi går vidare.
            </seg>
          </u>
          <u>
            <seg>
              Moderaterna har alltid motarbetat utbyggnaden av högskolan. Det
              är ingenting nytt. Det är samma politik jämt. Det är aldrig så
              att fler människor ska få chansen att förverkliga sina utbildningsdrömmar.
              På något sätt måste man ransonera kunskap för att det ska fungera
              i Moderaternas högskolepolitik. Vi har aldrig köpt den varianten.
            </seg>
          </u>
          <u>
            <seg>
              Men det finns också en brist. Det är en brist på arbetsmarknaden,
              och det finns ett högt söktryck till exempel när det gäller sjuksköterskor,
              ingenjörer, beteendevetare och biomedicinska analytiker. Det vi
              säger i vår motion är: Var lite nytänkande! Använd nya styrmedel!
              Rikta platserna dit, och ge fler människor möjlighet att förverkliga
              sina drömmar!
            </seg>
          </u>
          <note type="speaker">
            Anf. 358 BETTY MALMBERG (m) replik:
          </note>
          <u>
            <seg>
              Herr talman! Jag noterar att jag inte får något riktigt svar
              på varför man väljer att öka ytterligare när det finns så mycket
              tomma platser.
            </seg>
          </u>
          <u>
            <seg>
              Jag tycker inte att du är riktigt ärlig, för vi har i alla fall
              lagt 360 miljoner på kvalitetssatsningar, under ett och ett halvt
              år. Du beskriver att högskoleförbund säger att det inte är tillräckligt.
              Det beror ju på den utarmning av anslagen som ni genomförde under
              de föregående tio åren. Man talade ju om en utarmning på 20 procent
              mellan år 1995 och 2006. Det är klart att vi inte kan bygga tillbaka
              allt detta på en gång.
            </seg>
          </u>
          <u>
            <seg>
              Men låt mig återkomma till de platser som du talar om. Om det
              nu är viktigt att helt plötsligt öka dem där det faktiskt finns
              behov av nya yrkesverksamma jag tänker till exempel på läkartrycket,
              som är så enormt hårt undrar jag: Hur har ni stillatigande kunnat
              sitta och se alla som vänder sig utomlands för att få den utbildningen?
            </seg>
          </u>
          <note type="speaker">
            Anf. 359 MIKAEL DAMBERG (s) replik:
          </note>
          <u>
            <seg>
              Herr talman! Vi får återgå till det. Ni får argumentera mot högskolorna,
              inte mot oss, när man pratar om att ni inte har genomfört några
              kvalitetssatsningar av något större mått. Det har blivit mindre
              satsningar än de kostnadsökningar man har. Det är väl ert problem.
              Det är inte mitt problem.
            </seg>
          </u>
          <u>
            <seg>
              Det handlar om att man måste investera nu i högskolesektorn brett.
              Då tror jag att man måste se vad Svenskt Näringsliv har sagt,
              att de har gjort jättemånga misslyckade rekryteringsförsök. Företag
              har inte kunnat rekrytera den arbetskraft de behöver i Sverige.
              Det bromsar Sveriges utvecklingsmöjligheter samtidigt som det
              gör att människor stannar kvar i arbetslöshet.
            </seg>
          </u>
          <u>
            <seg>
              Nu rasar konjunkturen, och varslen står som spön i backen. Tyvärr
              kommer unga människor, tror jag, att stå först i kön att gå ut
              i arbetslöshet eller att inte få nya jobb. Då gäller det att vara
              lite smart som politiker. Hur rustar man de unga människorna bäst
              inför framtiden?
            </seg>
          </u>
          <u>
            <seg>
              Öppna de bristutbildningar som nu finns, där vi ser att det finns
              behov inför framtiden, där söktrycket är högt! Gör något för de
              här unga människorna så att de kan få studera vidare! Det handlar
              inte bara om att räkna utbildningsplatser. Det handlar om att
              räkna utbildningsplatser som faktiskt ger jobb och där ungdomar
              vill studera.
            </seg>
          </u>
          <note type="speaker">
            Anf. 360 FINN BENGTSSON (m) replik:
          </note>
          <u>
            <seg>
              Herr talman! Med 22 sekunder kvar av sin talartid väljer Mikael
              Damberg att inte kommentera forskningspolitiken med motivet att
              man väntar på den kommande forskningspropositionen. Det är väl
              i sig ett klokt besked med tanke på att det enda vi vet är att
              det är den största finansiella satsningen i modern tid på forskning
              med 15 miljarders tillskott. Det kan leda till att man kan fundera
              lite grann själv.
            </seg>
          </u>
          <u>
            <seg>
              Däremot tycker jag att det är intressant om Mikael Damberg trots
              allt vill reflektera lite över socialdemokratisk forskningspolitik
              som har varit. Att en sådan här forskningsproposition kommer fram
              över huvud taget är ju resultatet av att Sverige kroniskt har
              halkat efter jämförbara länder i forskningsligan under de år som
              Socialdemokraterna har styrt.
            </seg>
          </u>
          <u>
            <seg>
              Då är min fråga: Vad är det som Mikael Damberg ser har varit
              problemet med att vi har halkat efter i forskning under den tid
              som Socialdemokraterna har lett och lagt fram forskningspropositioner
              för det här landet? Och har du några förslag, så vi kan stämma
              av det när forskningspropositionen kommer, om hur du vill se framtiden?
              Någonting måste ni ha tänkt efter misslyckandet.
            </seg>
          </u>
          <note type="speaker">
            Anf. 361 MIKAEL DAMBERG (s) replik:
          </note>
          <u>
            <seg>
              Herr talman! Sverige är ett land som har satsat oerhört mycket
              på forskning. Mycket av den forskningen bedrivs i stora och framgångsrika
              svenska företag. En mindre del bedrivs som statlig forskning.
            </seg>
          </u>
          <u>
            <seg>
              Jag tror att det är oerhört viktigt att se att den socialdemokratiska
              regeringen satte upp ett ambitiöst mål och började tala om enprocentsmålet
              som var någonting nytt i svensk debatt. Jag är glad att allt fler
              partier nu ansluter sig till det och säger att det är en målsättning
              för Sverige att komma upp i de nivåerna för att kunna bedriva
              en framgångsrik forskning igen.
            </seg>
          </u>
          <u>
            <seg>
              Varför väntar jag med att diskutera forskning i dag? Varför väntar
              jag med det? Jo, därför att det är väldigt oklart vad den forskningspolitiska
              propositionen ska innehålla. När jag pratar med människor som
              är aktiva i forskningsvärlden verkar det fortfarande bedrivas
              full dragkamp om pengarna. Man vet inte om det kommer att hamna
              i branschprogrammen, i den näringslivsinriktade forskningen eller
              om alla pengar ska hamna på fakulteterna.
            </seg>
          </u>
          <u>
            <seg>
              Vi får väl se vad den borgerliga regeringen presenterar för forskningsproposition
              innan vi kan diskutera ifall den är bra eller dålig. Jag väntar
              med spänning, och jag ser fram emot många och långa debatter om
              forskning. Om det är något som är viktigt för Sverige är det att
              satsa på forskning och utveckling.
            </seg>
          </u>
          <note type="speaker">
            Anf. 362 FINN BENGTSSON (m) replik:
          </note>
          <u>
            <seg>
              Herr talman! Det var ett elegant sätt att undvika min fråga.
              Här talar Mikael Damberg just om kvantitet och försummar kvalitet.
              Det faktum som kvarstår är att den proposition som nu läggs fram
              läggs mot bakgrund av att vi successivt har förlorat mark i forskningen.
              Det bygger kanske på att man primärt har haft ett kvantitetstänkande
              som enligt min bedömning och även alliansregeringens bedömning
              inte har slagit väl ut. Konsekvenserna är att vi halkar efter
              i forskning. Så alla de argument som Mikael Damberg just nu nämnde
              kan rimligtvis inte vara giltiga.
            </seg>
          </u>
          <u>
            <seg>
              Jag undrar lite grann som forsknings- och utbildningspolitiskt
              ansvarig om Mikael Damberg ändå har någon filosofi om att fylla
              denna kvantitet, hans en procent, med något innehåll, det vill
              säga kvalitet. Kan vi få höra några fräscha förslag som vi kan
              ta upp och diskutera när väl forskningspropositionen kommer med
              alla sina fräscha förslag? Eller behöver du läsa in dem först
              för att kunna stämma av de idéer du kanske inte har om du inte
              ger oss dem här och nu?
            </seg>
          </u>
          <note type="speaker">
            Anf. 363 MIKAEL DAMBERG (s) replik:
          </note>
          <u>
            <seg>
              Herr talman! Nej, jag behöver inte läsa in mig på någonting.
              Däremot tror jag att man ska konstatera att i forskningsvärlden
              är inte kvantitet i statliga forskningssatsningar oväsentligt.
              Det är inte den signal jag får när jag möter forskare ute på fältet:
              Det spelar ingen roll hur mycket ni i riksdagen avsätter till
              forskning. Den reaktionen möter jag väldigt sällan, ska jag säga,
              i forskarvärlden.
            </seg>
          </u>
          <u>
            <seg>
              Därför är jag glad över att den socialdemokratiska budgetmotionen
              innehåller 3 miljarder kronor mer under de här åren för forskningssatsningar.
              Så det är väl bra.
            </seg>
          </u>
          <u>
            <seg>
              När det handlar om innehållet hade vi en diskussion i Sverige
              under flera år där vi gick längre och längre i att försöka konkurrensutsätta
              medel, att verkligen värna kvalitet i forskningen, att dra ut
              projekten och göra dem längre så att det inte blev så mycket småsökande
              i forskning som innebar att forskarna i stället för att forska
              ägnade sig åt att skriva ansökningar om att få medel till forskningen.
            </seg>
          </u>
          <u>
            <seg>
              Vi gjorde också något nydanande som jag förstår är lite hotat
              nu i de här tiderna av borgerliga forskningspropositioner. Vi
              startade ett samarbete med Svenskt Näringsliv om strategiska forskningsprogram
              för att bygga Sverige starkt och skapa jobb. Jag tror att det
              är viktigt med båda delarna.
            </seg>
          </u>
          <note type="speaker">
            Anf. 364 MATS PERTOFT (mp):
          </note>
          <u>
            <seg>
              Herr talman! Jag får tacka alla åhörare denna ganska sena timme.
              Eftersom vi har högskoleministern här tänkte jag uppehålla mig
              mycket kring högskole- och studentfrågor.
            </seg>
          </u>
          <u>
            <seg>
              Jag börjar med att ta upp en fråga som även Mikael Damberg, föregående
              talare, var inne på, nämligen frågan hur vi får den miljö som
              gör att vi får våra framtida forskare. Hur får vi högpresterande
              studenter på våra högskolor? Om skolan är till för eleverna är
              högskolan till för studenterna, för framtidens skull.
            </seg>
          </u>
          <u>
            <seg>
              Det är en viktig bit. Om vi återgår till frågan om kvalitet skulle
              jag vilja säga: Som man bäddar får man ligga. Det som förra året
              gjorde högskolevärlden besviken på alliansregeringens budget var
              delvis det som Mikael Damberg var inne på, den omfördelning av
              medel som man gjorde det var inga nya pengar av outnyttjade platser,
              och delvis utnyttjade platser, vilket orsakade ännu mer vrede
              i högskolevärlden. Den kvalitetssatsningen föregicks av betydligt
              större löften. Man pratade om miljarder och så vidare, lite lättsamt,
              tyvärr lite väl lättsamt.
            </seg>
          </u>
          <u>
            <seg>
              För det konfronterades då med en ekonomisk verklighet hos budgetministern.
              Det verkar inte som om budgetministern gillar högskolan något
              vidare, för någon större kvalitetssatsning blev det ju inte.
            </seg>
          </u>
          <u>
            <seg>
              Därför är jag väldigt glad över att vi i Miljöpartiet tillsammans
              med Socialdemokraterna nu har föreslagit 400 fräscha miljoner,
              inte omfördelade från outnyttjade platser. Det är dessutom väldigt
              bra vid en tidpunkt då avgångskullarna från gymnasieskolan blir
              större och större och när varslen duggar tätt.
            </seg>
          </u>
          <u>
            <seg>
              Det var väldigt tacksamt för alliansregeringen att inte alla
              platser utnyttjades, eftersom man då kunde omfördela dem till
              Västra Götalandsregionen. Så ni använde dem ändå. Det kommer tyvärr
              att behövas ännu fler.
            </seg>
          </u>
          <u>
            <seg>
              Som man bäddar får man ligga. Hur den moderatledda regeringen
              hanterar ekonomin är intressant också när det gäller en annan
              bit som handlar om studenterna. Det har jag debatterat många gånger
              med Lars Leijonborg. Det handlar om studiebidragen.
            </seg>
          </u>
          <u>
            <seg>
              Nu utlovade faktiskt statsministern i tisdags i tv att det skulle
              komma någon höjning någon gång. Det var ju trevligt att höra,
              får jag säga. Tidigare har han sagt att det var så roligt för
              honom att leva på ravioli och halvt om halvt på hungerlön när
              han själv studerade. Anders Borg har sagt liknande saker.
            </seg>
          </u>
          <u>
            <seg>
              Det är märkligt när personerna på de två poster som har störst
              betydelse i en regering, statsministern och finansministern, hänger
              sig åt minnen av sin egen studietid i stället för att fundera
              på hur man ska kunna ge våra studenter i dagens läge rimliga studieförutsättningar
              så att de inte måste jobba bredvid studierna, så att de kan ägna
              sig åt dem på heltid.
            </seg>
          </u>
          <u>
            <seg>
              I stället ger man dem en bonus som gör att de kanske får jobba
              ännu mer för att uppnå den bonusen. Det vore vettigare att ge
              dem en rimlig ersättning så de kan koncentrera sig på sina studier.
            </seg>
          </u>
          <u>
            <seg>
              Vi i Miljöpartiet har gjort det. I tre budgetar i rad har vi
              lagt fram ett konkret förslag om 900 kronor i månaden i studiebidragshöjning.
              Vi tycker att studenterna är värda det. Det oroar mig ännu mer
              när man helt enkelt lite nostalgiskt utgår från sina egna gamla
              erfarenheter i stället. Jag kan också vara nostalgisk över min
              studietid och tänka att jag levde ungefär på luft och kärlek.
              Men det främjar inte studierna i dag. Det främjar inte våra studenters
              möjligheter.
            </seg>
          </u>
          <u>
            <seg>
              Våra studenter i Sverige i dag behöver kvalitet. De behöver mer
              lärarledd undervisning som finansieras rakt av och inte genom
              indragna studieplatser. De behöver rimliga ekonomiska förutsättningar.
              Swedbank räknade ut att de behöver 898 kronor till i månaden.
              Det stämmer ganska väl med Miljöpartiets satsning som vi bestämde
              oss för redan för tre år sedan 900 kronor. SFS säger samma sak.
            </seg>
          </u>
          <u>
            <seg>
              När kommer alliansregeringen att uppfylla de löften som tre av
              fyra partier gav? Med statsministerns medgivande är det nu kanske
              fyra. Men måste studenterna vänta tills det blir valfläsk? Varför
              kom det inte i år? Det kommer inte att bli mer pengar, snarare
              mindre med den nu anstormande lågkonjunkturen.
            </seg>
          </u>
          <note type="speaker">
            Anf. 365 YVONNE ANDERSSON (kd) replik:
          </note>
          <u>
            <seg>
              Herr talman! Mats Pertoft börjar sitt anförande med att fråga
              hur vi får en miljö för duktiga framtida forskare och högpresterande
              studenter i vårt högskolesystem. Då skulle jag vilja fråga Mats
              Pertoft: Hur tror egentligen ni att man får dessa högpresterande
              forskare?
            </seg>
          </u>
          <u>
            <seg>
              Det som är det stora problemet är faktiskt inte pengarna i sig
              utan hur de fördelas. Vi har ett högskolesystem som innebär fler
              högskolor och lärosäten per invånare än i de flesta andra länder.
              Det säger sig självt att vi inte får fram pengar som kan skapa
              de kreativa miljöerna, utan vi måste i stället ge pengar till
              forskningsmiljöer som kan lyfta fram och producera de framtida
              duktiga forskarna.
            </seg>
          </u>
          <note type="speaker">
            Anf. 366 MATS PERTOFT (mp) replik:
          </note>
          <u>
            <seg>
              Herr talman! Vad vi från Miljöpartiet vill göra är just att satsa
              på studenterna i första hand. Jag ansluter även där till Mikael
              Dambergs argumentation.
            </seg>
          </u>
          <u>
            <seg>
              När det gäller forskningsmiljöer kommer vi från Miljöpartiet
              att ta ställning till det när vi ser forskningspropositionen och
              då gå vidare in på det. För oss är det dock grundläggande att
              studenterna får rimliga förutsättningar i alla högskolemiljöer
              och att de kan ägna sig åt de studier de har valt i stället för
              att vara tvungna att sidofinansiera dem med halvtidsarbeten på
              olika sätt. Det kan inte vara rimligt att studierna bara ska bedrivas
              på halvtid.
            </seg>
          </u>
          <note type="speaker">
            Anf. 367 YVONNE ANDERSSON (kd) replik:
          </note>
          <u>
            <seg>
              Herr talman! Jag var inne på frågan om hur man får bra miljöer
              för de här studenterna. Ni var med i majoriteten i åtminstone
              tolv år. Aldrig någonsin presenterades en fördelningsmodell för
              pengar till de olika lärosätena så att studenter får lika möjligheter
              oavsett var i landet de studerar det har varit långt ifrån en
              verklighet.
            </seg>
          </u>
          <u>
            <seg>
              Forskningspropositionens innehåll är fortfarande en hemlighet,
              men ambitionen har ändå varit att råda bot och få en rättvisa
              i högskolesystemet. Hur tänker ni fördela de extra pengar ni lägger
              på så att det verkligen ska bli rättvist?
            </seg>
          </u>
          <note type="speaker">
            Anf. 368 MATS PERTOFT (mp) replik:
          </note>
          <u>
            <seg>
              Herr talman! Framför allt satsar vi på kvalitet. Vi har under
              flera år satsat på extra lärarledd timtid, och det menar vi skapar
              miljöer. Å ena sidan får nämligen studenterna möjlighet att faktiskt
              koncentrera sig på sina studier, å andra sidan finns det utbildade
              lärare, forskare och så vidare som kan ge dem det stöd och den
              vägledning de behöver. Detta är det på tok för lite av i dag,
              det kan jag hålla med om.
            </seg>
          </u>
          <u>
            <seg>
              Vi hade gärna gjort dessa satsningar tidigare, men det är faktiskt
              de sista åren högkonjunkturen har kommit, och jag är besviken
              över att alliansregeringen inte har gjort dessa satsningar på
              ett vettigt sätt. En och en halv sida finns det skrivet om kvalitet
              i den senaste budgeten, men inga pengar. Man radar bara upp vad
              man har gjort, och det är på tok för lite.
            </seg>
          </u>
          <note type="speaker">
            Anf. 369 BETTY MALMBERG (m) replik:
          </note>
          <u>
            <seg>
              Herr talman! Mats Pertoft nämner studiemedlen och höjningen av
              studiemedlen. Det väljer jag att inte kommentera eftersom det
              faktiskt sitter en studiesocial utredning som diskuterar dessa
              frågor just nu.
            </seg>
          </u>
          <u>
            <seg>
              Däremot vill jag kommentera det du nämner om att de 360 miljoner
              som vi tillförde under ett och ett halvt år inte var någon satsning
              med friska kvalitetspengar. Du talar om en omfördelning av resurserna.
              Men faktum är att det sker en avräkning av antalet helårsprestationer
              som genomförs under ett år, så bara för att man har förskotterat
              de här pengarna är det inget som säger att man därmed har lämnat
              dem vind för våg. Det är ju ett lån man ger till högskolorna,
              så det tycker jag att du bör dra tillbaka.
            </seg>
          </u>
          <u>
            <seg>
              Arbetslivskopplingen tycker jag är positiv, men det är faktiskt
              också ett uppdrag som ligger i högskolornas arbete. Det står i
              regleringsbreven att de ska väga in detta, och det finns många
              högskolor som är duktiga på det.
            </seg>
          </u>
          <u>
            <seg>
              Jag vill ställa frågan: Hur når vi de högpresterande studenterna?
              Kan du också gå ned på grundskolenivå?
            </seg>
          </u>
          <note type="speaker">
            Anf. 370 MATS PERTOFT (mp) replik:
          </note>
          <u>
            <seg>
              Herr talman! När det gäller kvalitetspengarna kan jag notera
              att man förra året omfördelade pengar av icke utnyttjade, som
              jag sade. Det är klart att det var icke utnyttjat. Men i år finns
              ingenting i den riktningen, trots en och en halv sida, s. 113,
              i budgetpropositionen.
            </seg>
          </u>
          <u>
            <seg>
              När det gäller arbetslivskoppling är jag naturligtvis också väldigt
              glad över den del där vi och socialdemokraterna är överens om
              att faktiskt införa en praktik, en prövning av en rättighet för
              studenterna att ha praktik. Det finns högskolor i Sverige där
              man har gjort det här Kristianstad är ett mycket gott exempel.
              Där tror jag att vi kommer att komma mycket längre.
            </seg>
          </u>
          <u>
            <seg>
              Jag får ursäkta mig, min talartid räcker inte till att gå in
              på grundskolan.
            </seg>
          </u>
          <note type="speaker">
            Anf. 371 BETTY MALMBERG (m) replik:
          </note>
          <u>
            <seg>
              Herr talman! Det var ju skönt att vi blev överens om kvalitetsfrågan.
            </seg>
          </u>
          <u>
            <seg>
              Jag skulle vilja komma tillbaka till de högpresterande studenterna
              och hur vi når dit, för det handlar om att börja i tid. Jag skulle
              vilja att Mats Pertoft förklarar lite hur ni ser på skolpolitiken
              och hur vi ska nå bättre resultat och ge eleverna redskapen för
              att nå bättre resultat. Eller ska vi vara tillfreds med resultaten
              i dag?
            </seg>
          </u>
          <u>
            <seg>
              Socialdemokraterna har här gjort en markant omsvängning. De går
              mer och mer i våra ledband och följer i dag till kanske 90 procent
              de reformförslag som vi har lagt fram. Vi läser inte ut samma
              sak från era rapporter, och jag tycker att det vore intressant
              att höra om det.
            </seg>
          </u>
          <u>
            <seg>
              Jag har också en fråga om förkunskapskraven till högskolan. Anser
              Miljöpartiet att de ska skärpas i den nivå vi har i dag eller
              ska man göra en återställare?
            </seg>
          </u>
          <note type="speaker">
            Anf. 372 MATS PERTOFT (mp) replik:
          </note>
          <u>
            <seg>
              Herr talman! Jag ska åtminstone försöka hinna med någon av dessa
              frågor på den resterande tiden.
            </seg>
          </u>
          <u>
            <seg>
              När det gäller grundskolepolitiken är Miljöpartiets främsta målsättning
              just nu att ställa skolpolitiken på en vetenskapligt baserad forskningsgrund.
              Jag, Peter Eriksson och Maria Wetterstrand har haft ett antal
              debatter med utbildningsministern i den frågan där han tyvärr
              har avböjt att ställa utbildningspolitiken på en vetenskaplig
              grund. Om man till exempel tar belöningssystem och utvärderingssystem
              finns det ett flertal forskare som pratar om skriftliga omdömen
              och betyg som instrument för att gallra inför avslutningsklasserna.
              Det är också vad Miljöpartiet har sagt: Vi vill ha skriftliga
              omdömen. Vi vill ha betyg i årskurs 9 och sista året i gymnasiet.
            </seg>
          </u>
          <note type="speaker">
            Anf. 373 FINN BENGTSSON (m) replik:
          </note>
          <u>
            <seg>
              Herr talman! Mats Pertoft manar till mer kvalitetstänkande i
              reformeringen av högskolan. Det är mycket bra. I mitt meningsutbyte
              med samarbetspartnern Socialdemokraterna fick vi höra att när
              det gäller forskning står kvantitetstänkandet i fokus, och enprocentsmålet
              är heligt trots att vi halkar efter i forskningsligan internationellt.
            </seg>
          </u>
          <u>
            <seg>
              Mats Pertoft och jag besökte nyligen Island tillsammans med Sällskapet
              riksdagsledamöter och forskare. Vi blev då varse att där satsar
              man hela 3 procent av sin bruttonationalprodukt på forskning.
              Det är tragiskt när man har en belåning av tio gånger sin bruttonationalprodukt.
              Att leva upp till 3-procentsmålet ter sig just i dagsläget inte
              realistiskt. Det liknar mest de låtsaspengar som nu utlovas av
              Socialdemokraterna i skuggbudgeten.
            </seg>
          </u>
          <u>
            <seg>
              Min fråga till Mats Pertoft i samarbete med Socialdemokraterna
              blir: Betonar Miljöpartiet lika mycket det kvantitativa måttet
              på den här procenten eller tänker ni även där i kvalitetstermer,
              precis som när det gäller högskolan, för utbildningssyftet?
            </seg>
          </u>
          <note type="speaker">
            Anf. 374 MATS PERTOFT (mp) replik:
          </note>
          <u>
            <seg>
              Herr talman! I den frågan har vi ännu inte satt ned foten helt.
              Vi är dock mycket intresserade av kvalitetstanken. Däremot är
              frågan hur man gör detta. Det har varit en lång debatt i högskolevärlden
              om hur man skapar ett kvalitetssystem när det gäller fördelningsmodeller
              och så vidare. Det är inte helt enkelt. Jag är mycket nyfiken
              på vilka förslag regeringen kommer att lägga fram. Det verkar
              som om vad man än väljer har man ändan bak i den frågan. Det finns
              rejäla faror om man främjar de miljöer som i dag är framstående.
              Då kanske man försvårar för nya miljöer att växa fram.
            </seg>
          </u>
          <u>
            <seg>
              Detta går inte att besvara på en minut. Jag skulle vilja ha en
              längre debatt i frågan. Det hoppas jag att vi får när förslaget
              äntligen kommer.
            </seg>
          </u>
          <note type="speaker">
            Anf. 375 FINN BENGTSSON (m) replik:
          </note>
          <u>
            <seg>
              Herr talman! Jag tackar Mats Pertoft för ett mycket klargörande
              svar trots att det var under minuten. Man hör tydligt hur ni satsar
              och tänker på kvalitet, samtidigt som resurserna sätts av. Min
              förhoppning är att med den satsning på 15 miljarder den största
              i modern tid som nu kommer i forskningspropositionen har vi en
              mycket ljus framtid att tillsammans med Miljöpartiet diskutera
              kvalitetsfrågorna där uppenbarligen er samarbetspartner verkar
              stänga dörren.
            </seg>
          </u>
          <note type="speaker">
            Anf. 376 MATS PERTOFT (mp) replik:
          </note>
          <u>
            <seg>
              Herr talman! Vad ska man säga efter en sådan vänlig replik? Jag
              är intresserad av vad regeringen kommer att föreslå. Däremot har
              vi inte diskuterat innan vad ni kommer att föreslå. Det är därför
              svårt för oss att ta ställning till det. En förhandling sker knappast
              efter det att regeringen har lagt fram sin proposition.
            </seg>
          </u>
          <u>
            <seg>
              För att återgå till min inledning tycker jag att det är märkligt
              att det inte har skett mer satsning på kvalitet på studentsidan.
              Det hoppas jag att den moderatledda regeringen kommer tillbaka
              till senast nästa år eftersom det nu saknas helt.
            </seg>
          </u>
          <note type="speaker">
            Anf. 377 SOFIA LARSEN (c) replik:
          </note>
          <u>
            <seg>
              Herr talman! Mats Pertoft sade i sitt anförande att det inte
              går att leva på enbart luft och kärlek. Det verkar dock som att
              Miljöpartiet ändå försöker med det. Tittar man i er budgetmotion
              ökar ni antalet platser inom vuxen- och högskolan, men ni ökar
              inte studiemedlet i den takt som ni ökar antalet platser. Det
              gör att ni inte gör den ökning som ni säger er göra. Hur står
              det till med det egentligen? Är det studiemedlet som ska ökas
              eller antalet platser?
            </seg>
          </u>
          <note type="speaker">
            Anf. 378 MATS PERTOFT (mp) replik:
          </note>
          <u>
            <seg>
              Herr talman! Jag förutsätter att studiemedlet ska öka. Vi står
              också bakom en ökning av antalet platser. Om det har skett en
              felräkning på den punkten får vi rätta till det. Jag litar helt
              på Mikaela Valtersson och vår finanspolitiska avdelning. Vi har
              länge drivit frågan om studiemedel.
            </seg>
          </u>
          <u>
            <seg>
              Vi driver nu också, tillsammans med Socialdemokraterna, frågan
              om en utökning av platser. Vi har en speciell situation med större
              avgångsklasser från gymnasiet än någonsin tidigare. Vi har också
              en mycket allvarlig arbetsmarknadssituation där vi måste vara
              beredda att ställa upp i stället för att stänga dörren.
            </seg>
          </u>
          <note type="speaker">
            Anf. 379 SOFIA LARSEN (c) replik:
          </note>
          <u>
            <seg>
              Herr talman! Det är positivt att Miljöpartiet vill stärka studiemedlen.
              Centerpartiet arbetar också för detta. Det är en viktig del. Det
              blir dock lite konstigt när det enligt våra beräkningar fattas
              ungefär 1,7 miljarder i er budget. Det stämmer inte överens.
            </seg>
          </u>
          <u>
            <seg>
              Socialdemokraterna gjorde likadant förra året. Nu ökar man på
              studiemedlen men höjer samtidigt budgettaket. Jag hoppas att Miljöpartiet
              inte gör det inför nästa år utan ser till att öka studiemedlen
              i stället. Jag hoppas att vi kan nå en överenskommelse om detta.
            </seg>
          </u>
          <note type="speaker">
            Anf. 380 MATS PERTOFT (mp) replik:
          </note>
          <u>
            <seg>
              Herr talman! Det vore trevligt om vi kunde komma överens om en
              ökning av studiemedlen. Det skulle vara glädjande, för det har
              jag saknat i åtminstone två år från de partier som utlovade det
              i valrörelsen. Studenterna är inte precis glada över att det har
              dröjt så länge och att det har hänvisats till den studiesociala
              utredningen när det tidigare fanns ett löfte till studentföreningarna
              att man inte skulle behöva avvakta utredningen när det gällde
              höjning av studiemedlen. Det fanns inte ens riktigt med i direktiven
              till utredningen. Här verkar det som att ni i den borgerliga majoriteten
              har dragit fötterna efter er. Det beklagar jag mycket. Jag tar
              med mig frågan och ska se över siffrorna.
            </seg>
          </u>
          <note type="speaker">
            Anf. 381 Statsrådet LARS LEIJONBORG (fp):
          </note>
          <u>
            <seg>
              Herr talman! Efter veckor av hysterisk finanskris är det uppfriskande
              att få delta i en debatt som handlar om hur vi ska stärka Sveriges
              kunskapsbas och rationaliteten och långsiktigheten i samhället.
            </seg>
          </u>
          <u>
            <seg>
              Mot den bakgrunden är det tillfredsställande att kunna notera
              att alliansregeringen har offentliggjort ambitionen att lägga
              ett forskningsprogram för de kommande fyra åren som höjer nivån
              för svensk forskning med 5 miljarder kronor. Som redan nämnts
              är det den i särklass största forskningssatsning som någonsin
              har gjorts i Sverige. Jag kan också säga att det är den största
              utgiftsreform som alliansregeringen, i varje fall hittills, har
              presenterat under denna mandatperiod.
            </seg>
          </u>
          <u>
            <seg>
              Frågan är vad man ska jämföra med. Oppositionen framför nu sina
              skuggbudgetar som alternativet till detta. Det blir en vidsträckt
              debatt där vi får svara med skattechock och sådant. Vad gäller
              Socialdemokraterna ligger det ändå närmare till hands att jämföra
              med vad ni presterade när ni verkligen hade möjlighet att åstadkomma
              något. Jämför man med det är det ganska patetiskt att framställa
              den jättesatsning som för liten. Denna forskningsproposition är
              större än alla de forskningspropositioner som ni lade fram under
              era tolv år under den period ni senast hade makten.
            </seg>
          </u>
          <u>
            <seg>
              En detalj i sammanhanget som är nog så viktig är också att vi
              gör den största satsningen det första året. Det innebär att de
              ackumulerade resurserna till forskningsfältet blir långt större
              än med den modell som Socialdemokraterna ofta valde, nämligen
              att göra den största satsningen det sista året i perioden.
            </seg>
          </u>
          <u>
            <seg>
              Det var bra att Mikael Damberg fokuserade så mycket på begreppet
              kvalitet. Det är fullständigt centralt i det vi nu talar om. Det
              blir alltmer så i världen att det är en jakt på de mest begåvade
              hjärnorna. Begåvade studenter, duktiga lärare och framstående
              forskare erbjuds mycket goda villkor om de vill flytta till andra
              länder. Det är på en kunskapsmarknad vi konkurrerar. Är man inte
              är redo att göra väldigt mycket för att nå kvalitet, eller excellens
              som det brukar heta i dessa sammanhang, är man illa ute.
            </seg>
          </u>
          <u>
            <seg>
              Vi jobbar med kvalitetssystem i både forskningen och grundutbildningen
              och räknar med att i propositioner inom en snar framtid presentera
              modeller på båda dessa fält.
            </seg>
          </u>
          <u>
            <seg>
              Mats Pertoft sade att vi inte har satt ned foten, att detta är
              besvärligt och att man hur man än vänder sig har ändan bak. Jag
              håller med om att det är besvärligt. Men det är inte likgiltigt
              om man gör detta eller ej, och det är inte precis som förut när
              man har gjort det, vilket menas med denna metafor om ändan bak.
              Jag är övertygad om att detta i stor utsträckning handlar om att
              gå framåt, nämligen att inte nöja sig med att man mobiliserar
              nya ekonomiska resurser utan också inse att dessa satsningar måste
              kombineras med systemlösningar som driver fram kvalitet.
            </seg>
          </u>
          <u>
            <seg>
              Den första modellen kommer i forskningspropositionen. Den som
              gäller grundutbildning kommer i en högskoleproposition om ett
              antal månader. Båda modellerna bygger på att en del av de anslag
              som utgår blir beroende av vad man presterar i form av kvalitet.
            </seg>
          </u>
          <u>
            <seg>
              Jag ska i detta sammanhang också skjuta in att jag är väldigt
              glad över den stora forskningssatsningen i Lund som vi vill göra
              på en partikelaccelerator European Spallation Source. Det arbetet
              går framåt. Det som har skett på sistone är att EU har gjort en
              utvärdering av de tre aktuella alternativen. Det är Lund, Bilbao
              och en stad i Ungern. Denna utvärdering kan bara läsas på ett
              sätt. Även om man uttrycker sig diplomatiskt och försöker vara
              snäll mot alla kandidaterna kan man bara läsa rapporten som ett
              klart förord för Lund. Även det ser jag som en delframgång för
              regeringens forskningspolitik. Men på det området kvarstår huvudmatchen
              att verkligen få fram ekonomiska resurser från andra länder så
              att vi kan trycka på knappen och starta detta byggprojekt.
            </seg>
          </u>
          <u>
            <seg>
              Jag har lite svårt att hänga med i Mikael Dambergs argumentation
              om kvalitetssatsningar. I och för sig är det naturligtvis så att
              om man har obegränsat med pengar, som oppositionen tycks ha det
              har man tack vare att man vill genomföra en skattechock kan man
              naturligtvis göra vad som helst. Det är klart att det är strålande
              att lägga mycket pengar på kvalitet. Men gör man egentligen det?
              Man påstår att de 360 miljoner som vi har tillfört bara är felräkningspengar.
              Sedan hänvisar man till att intressenter säger att det inte motsvarar
              pris- och löneomräkningen. Men vi gör en riktig satsning, säger
              Mikael Damberg.
            </seg>
          </u>
          <u>
            <seg>
              Då måste jag för tydlighetens skull fråga er: Vill ni gå ifrån
              det system som en socialdemokratisk regering införde en gång i
              tiden och som innebär att man gör en pris- och löneomräkning men
              också ställer krav på ökad effektivitet i offentlig verksamhet?
              Om Mikael Damberg här säger att ni fredar högskolorna från effektivitetskravet,
              då har ni något att komma med som bemöter kritiken från till exempel
              SFS. Men om ni inte gör det är era 400 miljoner inte så förfärligt
              mycket mer värda än våra 360.
            </seg>
          </u>
          <u>
            <seg>
              Det sägs att vi skulle ha tagit fram dessa pengar genom att ha
              färre platser. Men det är ju fler och fler platser som står tomma.
              Det är så att säga som bespisningsundret. Vi satsar på kvalitet.
              Det stämmer att vi det första året använder pengar som kommer
              från tomma platser. Men det är ännu fler platser efteråt. Så det
              är i så fall fantastiskt.
            </seg>
          </u>
          <u>
            <seg>
              Jag håller med de alliansföreträdare som har ställt följande
              fråga här: När det nu finns minst 14 000 tomma platser inom högskolan,
              varför är det då ett angeläget krav i det korta perspektivet att
              tillföra fler? Vi ska naturligtvis kunna omfördela, vilket vi
              gjorde senast i helgen då vi gjorde en satsning på platser i Västsverige,
              så att till exempel personer som har blivit uppsagda från Volvo
              och som har behörighet ska kunna plugga på högskolan. Men totalt
              sett behövs det i det korta perspektivet inte fler platser.
            </seg>
          </u>
          <u>
            <seg>
              När det gäller kvalitet har jag också tagit ett steg som har
              direkt bäring på kvalitet, nämligen att deklarera att vi är redo
              att införa avgifter för utomeuropeiska studenter. I dag kostar
              dessa studenter 200, 300 eller 400 miljoner beroende på hur man
              räknar. Jag räknar med att dessa avgifter ska tillföras högskolan
              för kvalitetssatsningar.
            </seg>
          </u>
          <u>
            <seg>
              Dessutom är det så att när vi sjösätter det nya fördelningssystemet
              är det en väldigt rimlig tanke att man underlättar det genomförandet
              med ett resurstillskott så att inga lärosäten behöver gå på minus.
              Som det står i budgetpropositionen är det två reformer i faggorna
              som sannolikt kommer att innebära att lärosätena får ökade medel
              för kvaliteten.
            </seg>
          </u>
          <u>
            <seg>
              Sammantaget är det en oerhört bred reformverksamhet på gång på
              högskoleområdet. Jag är mycket stolt över det som vi hittills
              har gjort. Forskningspropositionen kommer att innebära ett trendbrott.
              Vi når enprocentsmålet. Vi bryter en växande modstulenhet ute
              i Forskar-Sverige. Vi siktar framåt, och det känns oerhört bra
              att få vara med om detta.
            </seg>
          </u>
          <note>
            I detta anförande instämde Gunnar Andrén, Hans Backman och Ulf
            Nilsson (alla fp) Finn Bengtsson och Marianne Watz (båda m) samt
            Yvonne Andersson (kd).
          </note>
          <note type="speaker">
            Anf. 382 MAGDALENA STREIJFFERT (s) replik:
          </note>
          <u>
            <seg>
              Herr talman! Statsminister Fredrik Reinfeldt kallar höstens budgetproposition
              för ett superpaket. Jag håller inte med, och jag kan lova högskoleministern
              att Sveriges studenter inte heller håller med om detta.
            </seg>
          </u>
          <u>
            <seg>
              De borgerliga partierna lovade nämligen dyrt och heligt i valrörelsen
              2006 att om man vann valet skulle man höja studiemedlen, ta bort
              fribeloppet och göra stora kvalitetssatsningar. I höstens budgetproposition
              ser vi resultatet inte en enda krona till detta. Detta sker trots
              att studenterna har det svårt ekonomiskt och har svårt att få
              ekonomin att gå ihop.
            </seg>
          </u>
          <u>
            <seg>
              Min fråga är: Varför sviker högskoleministern landets studenter?
              Tycker han att de har det bra ekonomiskt? Eller är det kanske
              så, om man tänker på den skolpolitik som alliansen för fram, att
              studenter som inte har stöd hemifrån inte ska plugga?
            </seg>
          </u>
          <note type="speaker">
            Anf. 383 Statsrådet LARS LEIJONBORG (fp) replik:
          </note>
          <u>
            <seg>
              Herr talman! Sveriges studenter får de studiemedel som Socialdemokraterna
              gav dem 2006, indexuppräknade. Detta belopp ligger inte still,
              utan det har höjts år från år.
            </seg>
          </u>
          <u>
            <seg>
              Vi har sagt att vi ska höja studiemedlen under mandatperioden.
              Men det är två år kvar av mandatperioden. Innan man talar om svek
              och löftesbrott måste man väl ändå låta den tid gå under vilken
              vi har lovat att göra detta?
            </seg>
          </u>
          <u>
            <seg>
              Jag håller med om att Sverige ska ha ett bra studiemedelssystem.
              Vi har tillsatt den studiesociala utredningen. Det kommer att
              komma en höjning. Vi har hittills prioriterat till exempel ett
              jobbskatteavdrag som har fått fart på jobben, så att de som pluggar
              vet att chansen är stor att de får ett jobb när de är färdiga.
            </seg>
          </u>
          <note type="speaker">
            Anf. 384 MAGDALENA STREIJFFERT (s) replik:
          </note>
          <u>
            <seg>
              Herr talman! De borgerliga partierna har alltså prioriterat dem
              som redan har det bra i stället för dem som kanske skulle behöva
              en extra slant per månad.
            </seg>
          </u>
          <u>
            <seg>
              Vi socialdemokrater föreslår en höjning av studiemedlen med 375
              kronor i månaden. Vi föreslår också en höjning med 50 procent
              av tillägget för studenter med barn och en höjning med 10 procent
              av fribeloppet.
            </seg>
          </u>
          <u>
            <seg>
              Även om mandattiden är fyra år har Sveriges studenter svårt att
              få ekonomin att gå ihop. En höjning av studiemedlen skulle också
              vara en kvalitetssatsning med tanke på att över hälften av landets
              studenter faktiskt också jobbar vid sidan av. Jag tror att det
              är viktigt att man kan fokusera på sina studier och därmed kanske
              också uppnå ett bättre studieresultat.
            </seg>
          </u>
          <u>
            <seg>
              Jag vill därför fråga högskoleministern igen: När kommer höjningen
              av studiemedlen? Jag tycker att det har lovats ganska mycket ganska
              länge, och jag vill ha ett svar.
            </seg>
          </u>
          <note type="speaker">
            Anf. 385 Statsrådet LARS LEIJONBORG (fp) replik:
          </note>
          <u>
            <seg>
              Herr talman! Jag tycker inte att man ska jobba så mycket att
              man inte klarar sina studier. Jag tycker samtidigt att den enskilda
              individen ska kunna göra det valet: Jag klarar mina studier och
              vill utnyttja min fritid antingen till att förbättra min ekonomi
              eller också till att skaffa mig kontakter på arbetsmarknaden.
            </seg>
          </u>
          <u>
            <seg>
              Mikael Damberg som sitter bredvid Magdalena Streijffert har tidigare
              i dag här talat om vikten av bryggor mellan studierna och arbetslivet.
              Att jobba medan man pluggar är en sådan brygga. Jag skulle gärna
              se att vi i en studiemedelsreform också kunde ha med en rejäl
              höjning av fribeloppet eftersom jag tycker att individen ska kunna
              välja att jobba under studietiden.
            </seg>
          </u>
          <note type="speaker">
            Anf. 386 PETER HULTQVIST (s) replik:
          </note>
          <u>
            <seg>
              Herr talman! Socialdemokraternas alternativa budget går ihop.
              Den har till och med ett bättre saldo än regeringens. Pratet från
              ministerns sida om en skattechock är bara trams. Det är en typ
              av propaganda som väl inte ens ministern själv tror på.
            </seg>
          </u>
          <u>
            <seg>
              Ministern kommer aldrig undan det faktum att vi har 3 miljarder
              mer till forskning än vad regeringen har.
            </seg>
          </u>
          <u>
            <seg>
              Den förra regeringen jobbade med branschprogram kring flyg- och
              rymdindustrin och metallurgiindustrin. Dessutom gällde det fordon,
              skog och trä, läkemedel, bioteknik, medicinsk teknik samt IT och
              telekom. De här branscherna står för ungefär 80 procent av det
              svenska näringslivets satsning på forskning och utveckling och
              ger 550 miljarder i exportinkomster och innebär 600 000 arbetstillfällen.
            </seg>
          </u>
          <u>
            <seg>
              Blir det någon satsning på branschprogram, och kommer du, Lars
              Leijonborg, att kanalisera forskningspengar till sådant här och
              att stödja den här typen av utvecklingsarbete? Det är en mycket
              viktig fråga.
            </seg>
          </u>
          <note type="speaker">
            Anf. 387 Statsrådet LARS LEIJONBORG (fp) replik:
          </note>
          <u>
            <seg>
              Herr talman! Den tillämpade företagsnära forskningen den behovsstyrda
              forskningen, som man ibland säger är oerhört viktig. I regeringen
              är det statsrådet Olofsson som har ansvaret för den, men som övergripande
              ansvarig för all FoU-aktivet har jag ett så kallat 5 §-förordnande.
              Vi i regeringen står gemensamt för att den delen av Forsknings-Sverige
              är oerhört viktig.
            </seg>
          </u>
          <u>
            <seg>
              Man kan ha en del kritik mot branschprogrammen. Vi kommer att
              komma med vad vi kallar för strategiska satsningar som är mycket
              större och mycket uthålligare men som delvis, till exempel när
              det gäller fordonsindustrin, har samma effekt som branschprogrammen.
              Vi är alltså helt överens om att grundforskningen är viktig, men
              tillämpad forskning samt företagsnära forskning och utveckling
              är också viktiga.
            </seg>
          </u>
          <note type="speaker">
            Anf. 388 PETER HULTQVIST (s) replik:
          </note>
          <u>
            <seg>
              Herr talman! Jag finner en viss otydlighet i ministerns beskrivning.
              Jag möter nämligen synpunkter på det här från branscher och från
              människor och aktiva inom sektorn. Man känner en stark oro inför
              vad regeringen kommer att göra. Man känner inte alls att det är
              en trygg situation när det gäller den här typen av arbete.
            </seg>
          </u>
          <u>
            <seg>
              Jag tycker inte att ministerns mer allmänna formuleringar om
              uthållighet och strategiska satsningar ger särskilt mycket av
              vägledning om eller hänvisning till vilken framtid vi har att
              vänta oss. Jag skulle därför vilja ge ministern ytterligare en
              chans att här utveckla sina formuleringar och sin argumentation
              och att möjligen vara något mer konkret så att det finns ett budskap
              från denna debatt, inte bara ett töcken.
            </seg>
          </u>
          <note type="speaker">
            Anf. 389 Statsrådet LARS LEIJONBORG (fp) replik:
          </note>
          <u>
            <seg>
              Herr talman! När man har 5 miljarder att fördela kan man göra
              de flesta glada. Jag kan också göra Peter Hultqvist glad. Vi gör
              nämligen satsningar till exempel på Vinnova som ju ansvarar för
              mycket av den företagsnära forskningen. Vi förstärker forskningsråden
              och fakulteterna. Många fakulteter har ett bra samarbete med olika
              företag. Vi lägger 1,8 miljarder på strategiska satsningar. Ett
              av motiven för dessa är just att stödja svenskt näringsliv. Jag
              är övertygad om att de blir mycket glada när de läser propositionen.
            </seg>
          </u>
          <note type="speaker">
            Anf. 390 MATS PERTOFT (mp) replik:
          </note>
          <u>
            <seg>
              Herr talman! Jag vill ställa en fråga till högskoleministern.
              Frågan anknyter till en fråga som jag för en stund sedan fick
              av Betty Malmberg. Hon frågade vilken grund som Miljöpartiets
              skolpolitik står på.
            </seg>
          </u>
          <u>
            <seg>
              Under de senaste månaderna har jag konfronterats med ett problem
              när man i det här landet debatterar skolpolitik, nämligen att
              det finns väldigt olika uppfattningar om vad den pedagogiska forskningen
              egentligen kommer fram till. Vi politiker så att säga slår varandra
              om öronen med olika resultat.
            </seg>
          </u>
          <u>
            <seg>
              Det kunde vara lämpligt att högskoleministern tar initiativ till
              en sammanställning av forskningsrapporterna så att man kan se
              var den större andelen forskningsresultat finns, vad forskningen
              leder till detta för att få en mer saklig debatt. Det är väl någonting
              som högskoleministern lite grann har i sin hand. Till exempel
              kan Utbildningsvetenskapliga kommittén ges i uppdrag att göra
              en sammanställning.
            </seg>
          </u>
          <note type="speaker">
            Anf. 391 Statsrådet LARS LEIJONBORG (fp) replik:
          </note>
          <u>
            <seg>
              Herr talman! Om den utbildningsvetenskapliga forskningen kommer
              Sigbrit Franke att ha ett förslag när hon om några veckor presenterar
              sin lärarutbildningsutredning, så hur den framöver ska utformas
              vill jag återkomma till.
            </seg>
          </u>
          <u>
            <seg>
              Det har varit en del kritik kring utbildningsministerns bedömningar
              av läget i den svenska skolan. Men jag kan säga att han och jag
              gemensamt har skrivit boken Skolstart . Den kom för ett par år
              sedan, och där har vi ett kapitel om vår bedömning av läget i
              den svenska skolan i och för sig läget för ett par år sedan, men
              det gäller fortfarande i rätt stor utsträckning. Den enkla slutsatsen
              där är att resultaten är för dåliga i förhållande till vad Sverige
              satsar på sitt skolväsen.
            </seg>
          </u>
          <note type="speaker">
            Anf. 392 MATS PERTOFT (mp) replik:
          </note>
          <u>
            <seg>
              Herr talman! Jag är säker på att boken är mycket intressant.
              Däremot tror jag inte att jag instämmer i slutsatserna där. Problemet
              är att vi här, liksom när det gäller högskoleministerns svar,
              har olika åsikter.
            </seg>
          </u>
          <u>
            <seg>
              Jag är väldigt intresserad av en översikt av de forskningsresultat
              som forskarna kommer fram till. I stället för att ta än den ena
              forskaren, än den andra forskaren vore det, tror jag, för samhällsdebatten
              ett positivt tillskott om man kunde få fram en sammanställning
              av utbildningsvetenskapliga resultat och då på en mer saklig grund
              än vad vi förtroendevalda med våra olika åsikter kan ta fram.
              Det är vad jag efterfrågar, inte en bok till av två folkpartister.
            </seg>
          </u>
          <note type="speaker">
            Anf. 393 Statsrådet LARS LEIJONBORG (fp) replik:
          </note>
          <u>
            <seg>
              Herr talman! Utbildningsminister Björklund har gett Skolverket
              i uppdrag att göra en sådan sammanställning. Jag hoppas att Mats
              Pertoft med stort intresse tar del av den sammanställningen och
              motverkar alla försök att pricka utbildningsministern för detta
              i KU. Olyckligtvis har det tagits initiativ till det här i riksdagen.
              Men det är väl bra att få den kunskapssammanställning som Mats
              Pertoft efterlyser.
            </seg>
          </u>
          <note type="speaker">
            Anf. 394 MIKAEL DAMBERG (s) replik:
          </note>
          <u>
            <seg>
              Herr talman! Jag kan förstå att högskoleministern blir lite stressad
              av debatten om kvalitet. I mitt inledningsanförande sade jag att
              utbildningsministern saknar visioner och någon form av idé om
              vart Sverige ska i kunskapssamhället.
            </seg>
          </u>
          <u>
            <seg>
              Problemet för dig, Lars Leijonborg, är att du lovade väldigt
              mycket. Du lovade att man skulle satsa 1 procent på civil forskning.
              Det var ni i Folkpartiet ensamma om att kräva. Ni ligger långt
              ifrån det. Jag tror att det var ett ganska orimligt löfte. Problemet
              är, som sagt, att du i valrörelsen gav det löftet.
            </seg>
          </u>
          <u>
            <seg>
              Du lovade också att göra en miljardsatsning på kvalitet i högskoleutbildningen,
              men det har inte blivit någon miljardsatsning.
            </seg>
          </u>
          <u>
            <seg>
              Du lovade Sveriges studenter att de skulle få höjda studiemedel,
              men det har inte blivit någon höjning av studiemedlen.
            </seg>
          </u>
          <u>
            <seg>
              Det problemet möter du nu. När vi visar att det går att göra
              en kvalitetssatsning 400 miljoner kronor för att få höjd kvalitet
              och 100 miljoner för en ökad arbetslivskoppling och för att studenterna
              ska få större möjligheter att få jobb blir du lite stressad. Du
              vill hellre ha en debatt om begreppet kvalitet. Jo, det kan man
              nog ha, men jag tror att de ute på högskolorna också vill se lite
              konkreta åtgärder.
            </seg>
          </u>
          <note type="speaker">
            Anf. 395 Statsrådet LARS LEIJONBORG (fp) replik:
          </note>
          <u>
            <seg>
              Herr talman! Jag tycker inte att Mikael Dambergs inlägg här tillförde
              särskilt mycket. 360 miljoner kronor är ändå 360 miljoner kronor.
              Det har lett till kvalitetsförbättringar ute på våra lärosäten.
              Det kan finnas saker som gör mig stressad men definitivt inte
              socialdemokratisk kritik om att vi gör för lite för kvaliteten.
            </seg>
          </u>
          <u>
            <seg>
              Min debattposition är ganska tacksam därför att det är ett etablerat
              faktum i Högskole-Sverige att ni socialdemokrater under åratal
              satsade på kvantitet och glömde kvaliteten. Det var motiverat
              under ett långt skede att bygga ut antalet högskoleplatser. Men
              när man gjorde det borde man också ha sett till att studentpengen
              hängde med så att kvaliteten kunde bevaras. Det är ni som har
              skapat de svarta hål som har nämnts tidigare i debatten.
            </seg>
          </u>
          <note type="speaker">
            Anf. 396 MIKAEL DAMBERG (s) replik:
          </note>
          <u>
            <seg>
              Herr talman! Om man inte tricksar med siffrorna utan räknar nettopengar
              till sektorn blir det väldigt lite kvar av de högskolesatsningar
              som du talar om. Då ligger era satsningar i paritet med den förra
              regeringens satsningar, och det kanske inte är så mycket att yvas
              för eftersom du hävdar att det inte var några satsningar på kvaliteten.
            </seg>
          </u>
          <u>
            <seg>
              Det vi gör i vårt omprövningsarbete är att visa hur man kan bygga
              en strategi som är mer långsiktig för Sverige, en vision om hur
              Sverige ska ta sig an kunskapssamhället. Där ingår det att möta
              de många människor som i dag, ganska stora ungdomskullar, går
              ut från gymnasieskolan och möter en arbetsmarknad som tvärstannar.
              Hur ska man möta den situationen? Ni gör ingenting.
            </seg>
          </u>
          <u>
            <seg>
              Ni gör heller ingenting i budgetpropositionen åt kvaliteten i
              högskoleutbildningarna, något ni lovade i valrörelsen. Det är
              klart att det blir lite jobbigt att möta en opposition som klarar
              av att göra båda delarna därför att vi väljer att prioritera det
              som är viktigt för Sverige.
            </seg>
          </u>
          <note type="speaker">
            Anf. 397 Statsrådet LARS LEIJONBORG (fp) replik:
          </note>
          <u>
            <seg>
              Herr talman! Innan man anklagar någon för ett löftesbrott bör
              man vara ganska noga med vad som har utlovats och framför allt
              huruvida den tid som löftesställaren har på sig att infria löftena
              har löpt ut. Vi har lovat saker som vi ska åstadkomma under denna
              mandatperiod. Det är fortfarande fullt möjligt att vi, med de
              360 miljoner som vi redan har satsat, med avgift för utländska
              studenter, med de tillskott som kan komma i samband med det nya
              resursfördelningssystemet, når till de nivåer som Mikael Damberg
              talar om.
            </seg>
          </u>
          <u>
            <seg>
              Vad gäller enprocentsmålet ville Folkpartiet gå ännu längre.
              Nu når regeringen det enprocentsmål som Europeiska unionen har
              satt upp enligt Lissabondeklarationen. Det har ingen annan regeringen
              i det här landet gjort.
            </seg>
          </u>
          <note type="speaker">
            Anf. 398 LARS-IVAR ERICSON (c) replik:
          </note>
          <u>
            <seg>
              Herr talman! Det är mycket positivt att ministern i sitt anförande
              nämner ESS-anläggningen, som ju är en viktig anläggning för Sverige
              och som vi hoppas ska kunna lokaliseras till Lund. Där finns alldeles
              utomordentliga förutsättningar för att en sådan anläggning ska
              fungera.
            </seg>
          </u>
          <u>
            <seg>
              Ministern sade också att det snart kan bli dags att trycka på
              knappen.
            </seg>
          </u>
          <u>
            <seg>
              Min fråga blir om ministern har någon uppfattning om tidtabellen
              framöver. När kan vi trycka på knappen i Lund?
            </seg>
          </u>
          <note type="speaker">
            Anf. 399 Statsrådet LARS LEIJONBORG (fp) replik:
          </note>
          <u>
            <seg>
              Herr talman! Jag önskar att jag kunde svara på den frågan. Vi
              arbetar nu och jag är glad att kunna säga att min främsta medarbetare
              i detta avseende är den förra socialdemokratiska finansministern
              Allan Larsson med att värva europeiskt stöd. Den här anläggningen
              kostar 13 miljarder kronor. Ett enskilt land kan inte bygga den
              själv, utan många måste komma samman. Lika irriterad som jag var
              på Allan Larssons envishet när han var min motståndare, lika glad
              är jag över denna envishet när han för min räkning åker som en
              skottspole i Europa för att värva de länders stöd vi behöver.
            </seg>
          </u>
          <u>
            <seg>
              Jag ska själv på tisdagen delta i invigningen av den nya anläggningen
              i Cern. Den är visserligen trasig, så jag vet inte hur det påverkar
              stämningen vid invigningen, men jag ska dock vara där. Mitt huvudsyfte
              med att åka till denna trasiga maskin är att få bidrag till ESS.
            </seg>
          </u>
          <note type="speaker">
            Anf. 400 LARS-IVAR ERICSON (c) replik:
          </note>
          <u>
            <seg>
              Herr talman! Vi är glada för att regeringen har denna insikt
              att Lund är den bästa platsen. Jag kommer ihåg att vi hade en
              debatt om detta för några år sedan. Då nämnde ministern att Arlanda
              var ett alternativ, men nu förstår jag att ministern också insett
              att Lund är det verkliga alternativet.
            </seg>
          </u>
          <note type="speaker">
            Anf. 401 Statsrådet LARS LEIJONBORG (fp) replik:
          </note>
          <u>
            <seg>
              Herr talman! Det är väl det enda realistiska alternativ som kvarstår.
            </seg>
          </u>
          <note type="speaker">
            Anf. 402 LARS-ARNE STAXÄNG (m):
          </note>
          <u>
            <seg>
              Herr talman! Det är många elever som inte klarar de grundläggande
              kunskapsmålen efter att ha gått nio år i grundskolan. Det finns
              forskare som menar att det är ända upp mot 25 procent av eleverna
              i den svenska skolan som har bristfälliga färdigheter när de går
              ut ur grundskolan.
            </seg>
          </u>
          <u>
            <seg>
              Det gäller tyvärr inte bara den svenska grundskolan utan i högsta
              grad även fortsättningen på utbildningen, nämligen gymnasieskolan.
              I dagarna har det kommit fram en rapport från Skolverket som visar
              på kunskapsbrister. Det gäller ända upp mot 30 procent av de elever
              som går ut från gymnasieskolan.
            </seg>
          </u>
          <u>
            <seg>
              Hur kunde det bli så här? Alltsedan grundskolereformen, som infördes
              på 1960-talet, har det funnits en vision om att alla elever ska
              ha samma förutsättningar och möjligheter att få utbildning och
              kunna få läsa vidare i sanning en bra och god vision. Men när
              på denna resa sedan 1960-talet kom man på denna befängda tanke
              att alla människor är stöpta i samma form och ska utbildas på
              samma sätt i ungefär samma ämnen?
            </seg>
          </u>
          <u>
            <seg>
              En skola för alla är enligt mitt förmenande en skola som tar
              hänsyn till de individuella olikheterna och intressena, som ser
              olikheter hos människor som tillgång i stället och som skapar
              en nyfikenhet att gå vidare på de områden varje elev är bäst på.
              Jag blir så arg när jag hör vuxna människor som är ansvariga för
              skolverksamheten det kan vara politiker här eller lokala politiker
              bara skylla på hemförhållanden och dåliga lokaler. Detta har naturligtvis
              betydelse, men tv-serien om klass 9 A visar väl om något vikten
              om skolans eget inre arbete.
            </seg>
          </u>
          <u>
            <seg>
              Vi vet att det som gör skillnad om man har välutbildade och pedagogiska
              lärare. Vi vet att det gör skillnad med professionellt ledarskap,
              kontinuerliga utvärderingar redan tidigt, gott samarbete med hemmen,
              höga förväntningar på eleverna, program mot mobbning och positivt
              arbetsklimat. Detta borde inte vara en nyhet för någon, men ändå
              finns många skolor som definitivt inte lever efter denna sanning.
            </seg>
          </u>
          <u>
            <seg>
              Vi moderater har flera gånger påpekat att antalet mål i skolan
              är alldeles för stort. Man kan inte fokusera på allting, för då
              tappar man kanske det viktigaste. Fokus ska vara på kunskap, och
              det ska det vara redan i förskolan. Där ska lärarna, förutom den
              självklara pedagogiska omsorgs- och lekdelen, också tänka på läsinlärning,
              tänka på skrivinlärning och tänka på matteinlärning och mer än
              nu ta till vara små barns förmåga och lust att vilja lära. Redan
              i årskurs 1 kan så gott som alla lära sig läsa om bara läraren
              har fokus på det och inte på en massa annat. Förr kunde de flesta
              barnen läsa före jul i årskurs 1. Varför är det inte så i dag
              på alla skolor?
            </seg>
          </u>
          <u>
            <seg>
              Det har alltid förvånat mig att det är så viktigt hur många minuter
              varje elev får ha matte på schemat, men egentligen bryr man sig
              om hur mycket matte eleven lär sig. Man har inte gjort uppföljningar,
              eller haft det, under de tidigare åren.
            </seg>
          </u>
          <u>
            <seg>
              Alla måste rätta sig efter timplaner, alla ska börja skolan på
              hösten det året de fyller sju år. Vem vet hur lång tid det tog
              för oss som sitter här inne att lära oss läsa, cykla och åka skidor?
              Huvudsaken är inte hur lång tid det tog utan att vi lärde oss.
            </seg>
          </u>
          <u>
            <seg>
              Hur ofta pratar vi om det livslånga handikapp många människor
              har som inte fick de här grunderna i att läsa, skriva och räkna?
              Hur ofta samtalar vi om vilka politiska företrädare eller skolor
              som ansvarar för att vi faktiskt släpper igenom barn och ungdomar
              utan att dessa fått de grundläggande kunskaperna? Hur ofta pratar
              vi om vilka medel vi ska använda för att i grunden ändra på detta?
            </seg>
          </u>
          <u>
            <seg>
              Herr talman! För ett par veckor sedan skrev tidningen Dagens
              Samhälle om hur Haninge kommun lyft eleverna på ett mycket påtagligt
              sätt genom att införa nationella prov och kontroller av läskunnighet.
              Den tidigare ordföranden i barn- och utbildningsnämnden, socialdemokraten
              Robert Noord, är mycket nöjd och vill att statsrådet Jan Björklund
              fortsätter på den inslagna vägen att till och med att göra kontroller
              redan i förskolan.
            </seg>
          </u>
          <u>
            <seg>
              Det finns många andra positiva exempel från hela Sverige som
              visar det egentligen helt självklara, att ju tidigare man har
              riktiga uppföljningar av våra barn, desto bättre är det. Det kan
              vara betyg, det kan vara någon annan typ av skriftlig uppföljning.
              Namnet är inte så viktigt, bara det görs.
            </seg>
          </u>
          <u>
            <seg>
              Därför är jag mycket nöjd med att den nya alliansregeringen äntligen
              börjar göra förändringar till det bättre på många områden, alltifrån
              en mer pedagogisk förskola till fler kunskapsuppföljningar och
              betyg i den vanliga skolan så tidigt som möjligt och en förbättrad
              lärarutbildning, som vi hörde är på gång, och även till speciallärare.
              Gymnasieskolan kommer att göras om från grunden. Det kommer äntligen
              att bli en tydlig yrkes- och lärlingsutbildning.
            </seg>
          </u>
          <u>
            <seg>
              Det är bra att Socialdemokraterna närmat sig alliansens förslag
              inom skolområdet. Jag tror att det är oerhört viktigt att grunderna
              i skolpolitiken har ett stöd hos en bred majoritet i riksdagen
              som håller i många år. Detta är självklart inte minst viktigt
              för Sveriges barn och ungdomar men också för Sveriges framtid.
            </seg>
          </u>
          <note type="speaker">
            Anf. 403 MIKAEL DAMBERG (s) replik:
          </note>
          <u>
            <seg>
              Herr talman! Det var mycket som var självklart i inlägget från
              min kollega här, så det var mycket som jag kunde hålla med om.
              Men det var en sak som jag reagerade lite på när han talade om
              Haninge, den kommun som jag bor i, och jag känner Robert Noord
              som intervjuades i tidningen.
            </seg>
          </u>
          <u>
            <seg>
              Det är ganska intressant att följa utvecklingen i Haninge på
              det sättet att man skapar positiva förväntningar när det gäller
              barn och ser ganska omedelbara positiva resultat. Man gör systematiska
              utvärderingar av hur rektorer och lärare fungerar i skolan, som
              kan påverka resultaten otroligt mycket. Det är den positiva sidan.
            </seg>
          </u>
          <u>
            <seg>
              Men vi ska inte glömma bort att det råder en ganska stor politisk
              strid i Haninge, som handlar om att Moderaterna just nu genomför
              ganska kraftiga nedskärningar i skolorna. Haninge kommun är en
              av de kommuner där barngrupperna i förskolan ökar mest i hela
              Sverige. Det går inte att bara fokusera på de delar som man vill
              se. Man måste också ge lärare och skolor förutsättningar att jobba
              med barnen och nå resultat. Om det är vi inte överens i Haninge
              och uppenbarligen inte i Sveriges riksdag.
            </seg>
          </u>
          <note type="speaker">
            Anf. 404 LARS-ARNE STAXÄNG (m) replik:
          </note>
          <u>
            <seg>
              Herr talman! Jag tycker att Haninge kommun är ett intressant
              exempel, men det finns många andra intressanta exempel i hela
              Sverige. Haninge kommun hade mycket dåliga resultat i skolutbildningen
              innan de startade upp detta, och det vet Mikael Damberg om någon.
            </seg>
          </u>
          <u>
            <seg>
              Genom att man införde nationella prov, kontroller av läskunnighet
              och så vidare lyfte man eleverna i Haninge, men inte bara här.
              Jag har också erfarenhet nerifrån min egen kommun Lysekil, där
              jag satt i barn- och utbildningsnämnden. Vi införde också läskontroller,
              skriv- och mattekontroller tidigt i skolan. Och Lysekil är en
              av de kommuner som faktiskt har utmärkt sig, inte bara genom låga
              kostnader för skolan utan också för att våra elever har kunnat
              lära sig betydligt bättre än genomsnittet i Sverige.
            </seg>
          </u>
          <u>
            <seg>
              Den politik som vi nu håller på att genomföra nationellt är alltså
              utprovad i många kommuner, inte bara i Haninge och Lysekil utan
              i många andra, och där fungerar den och ger eleverna det som vi
              är ute efter.
            </seg>
          </u>
          <note type="speaker">
            Anf. 405 MIKAEL DAMBERG (s) replik:
          </note>
          <u>
            <seg>
              Herr talman! Jag delar uppfattningen att tidigare uppföljningar
              och en kontroll av hur skolorganisationen fungerar, hur rektorer
              och lärare tar sitt uppdrag på allvar, vilka förväntningar man
              har på barnen spelar stor roll. Men man kan inte bryta ut bara
              den delen av Haninges resa. Problemet för Haninge var att den
              var en kriskommun som satsade nästan minst på skolorna av alla
              kommuner i hela landet. Haninge kommun bestämde sig för att göra
              stora satsningar ekonomiskt för att göra det möjligt att nå de
              bra resultaten. Det handlar alltså både om en bra styrning och
              om de resurser man har, men det handlar också om en ambitionshöjning.
            </seg>
          </u>
          <u>
            <seg>
              Problemet i Haninge är att man nu genomför en återgång med kraftiga
              besparingar i skolorna och en kraftig ökning av barngrupperna
              i förskolan någonting som jag tror på sikt kommer att förstöra
              en del av de resultat som vi har sett i Haninge. Om det råder
              det konflikt i Haninge mellan den tidigare socialdemokratiska
              och den nuvarande moderata majoriteten.
            </seg>
          </u>
          <u>
            <seg>
              Också i Sveriges riksdag har vi förslag om att satsa 3 miljarder
              mer på skolan för att kunna utveckla kvaliteten. Det är någonting
              som vi tyvärr har en konflikt kring i Sveriges riksdag. Jag tror
              att man behöver både styra, satsa och investera i skolan.
            </seg>
          </u>
          <note type="speaker">
            Anf. 406 LARS-ARNE STAXÄNG (m) replik:
          </note>
          <u>
            <seg>
              Herr talman! Det är klart att Mikael Damberg känner till Haninge.
              Men det är nämligen så att Dagens Samhälle har intervjuat rektorer,
              Robert Noord som är kollega till Mikael Damberg och så vidare,
              och där kommer det inte fram att Haninge är på stark tillbakagång.
              Tvärtom är man stolt över sin kommun Haninge och verkligen berättar
              om skillnaden nu mot ett antal år tidigare. Vad jag vill säga
              med detta är hur viktigt det är med tidiga uppföljningar, för
              det har inte varit någon självklarhet. Nu har vi inte Vänsterns
              företrädare här. Men man är fortfarande total motståndare till
              skriftliga utvärderingar, kalla det betyg eller något annat, vilket
              egentligen alla i dag, inklusive Socialdemokraterna har jag förstått,
              faktiskt anser är bra och ger eleverna tidigt en utvärdering så
              att de får rätt kunskaper.
            </seg>
          </u>
          <note type="speaker">
            Anf. 407 PETER HULTQVIST (s) replik:
          </note>
          <u>
            <seg>
              Herr talman! Jag läser inte bara tidningar, utan jag besöker
              frekvent olika skolor, pratar med lärare och elever. En form av
              utvärdering som sker mycket tidigt, mycket nyanserat, frekvent
              och regelbundet är utvecklingssamtalen mellan elever, lärare och
              föräldrar. Det är en metod som har utvecklats under många år.
              Vad är du beredd att göra för att bidra till att utveckla den
              metoden? Den är effektiv och den är också bra. Den glöms bort,
              men den existerar.
            </seg>
          </u>
          <u>
            <seg>
              Min bild är att det som sker i klassrummet mellan läraren och
              eleven i den praktiska vardagen, i undervisningssituationen, är
              det som är det viktiga för inlärningen.
            </seg>
          </u>
          <u>
            <seg>
              Varför anslår inte regeringen mer pengar till lärare, fler vuxna
              och personal i skolan? Varför satsar inte regeringen på mer tid
              för att rektorerna ska få möjlighet att verkligen utöva ett pedagogiskt
              ledarskap? Det är någonting som du måste svara på om dina resonemang
              ska vara trovärdiga.
            </seg>
          </u>
          <note type="speaker">
            Anf. 408 LARS-ARNE STAXÄNG (m) replik:
          </note>
          <u>
            <seg>
              Herr talman! Först kan jag hålla med om att det är viktigt att
              åka ut i verkligheten, besöka skolor och så vidare, och jag gör
              det ofta. Jag var själv lärare på 80-talet.
            </seg>
          </u>
          <u>
            <seg>
              Jag delar också uppfattningen att läraren i klassrummet kanske
              har den viktigaste funktionen för en god inlärning, absolut. Hur
              många kvadratmeter det är per elev, hur ny skolan är och så vidare
              är viktigt, men det är faktiskt utbytet mellan lärare och elev
              som ger den allra bästa förutsättningen för en god inlärning.
              Och det var precis det som jag hade som huvudtema i mitt anförande.
            </seg>
          </u>
          <u>
            <seg>
              Mikael Damberg säger att det måste vara mer resurser till skolan.
              Jag menar att vi har en skola som vi kanske tillför mest resurser
              om vi räknar alla resurser till skolan. Ändå har vi rasat från
              ett ganska gott utgångsläge till ett betydligt sämre i dag. Jag
              hoppas att de åtgärder som regeringen och riksdagen nu genomför
              kan återföra oss till en topplacering igen.
            </seg>
          </u>
          <u>
            <seg>
              Våra resurser är ganska bra resurser om vi utnyttjar dem bättre.
            </seg>
          </u>
          <note type="speaker">
            Anf. 409 PETER HULTQVIST (s) replik:
          </note>
          <u>
            <seg>
              Herr talman! Jag besöker många skolor och pratar med många lärare
              och med personal. Jag får ett mycket bestämt intryck av att det
              i de flesta fall är resursfrågor som är avgörande. Man vill ha
              mindre undervisningsgrupper, man vill ha mer tid för barn som
              har större behov än andra barn. Därför föreslår vi i vår alternativbudget
              3 miljarder kronor till en satsning på just personalfrågor.
            </seg>
          </u>
          <u>
            <seg>
              Du nämnde inledningsvis pedagogiskt ledarskap i ditt anförande.
              Då är det mycket viktigt att du följer upp det. På vilket sätt
              är regeringen beredd att verka för att rektorerna ska få mer tid
              till just pedagogiskt ledarskap och verkligen leva upp till det
              som är innehållet i rektorsutbildningen? Det här är ett stort
              problem som de känner igen på skolor runt om i landet. Tala nu
              om på vilket sätt ni tänker ordna mer tid till rektorerna för
              det pedagogiska ledarskapet!
            </seg>
          </u>
          <note type="speaker">
            Anf. 410 LARS-ARNE STAXÄNG (m) replik:
          </note>
          <u>
            <seg>
              Herr talman! Mer resurser till skolan ja, men det är ju precis
              det som regeringen nu föreslår på olika sätt. Speciallärarutbildningen,
              som har varit nedlagd av den gamla regeringen, sätts nu i gång.
              Den gamla regeringen hade tolv år på sig att försöka lösa de saker
              som man nu i en skuggbudget lägger på 3 miljarder, alltså monopolpengar,
              efter att man avslutat sin sejour 2006. Det blir ju en skuggbudget
              där man satsar på en sak som man hade tolv år på sig att försöka
              förändra.
            </seg>
          </u>
          <u>
            <seg>
              Nu lägger regeringen fram riktigt aktiva förslag till en ny lärarutbildning,
              till speciallärarutbildning och en massa andra åtgärder för att
              återföra oss till toppen i utbildningsväsendet i världen.
            </seg>
          </u>
          <note type="speaker">
            Anf. 411 SOFIA LARSEN (c):
          </note>
          <u>
            <seg>
              Herr talman! Det är ingen underdrift att säga att det händer
              väldigt mycket inom svensk utbildningspolitik just nu. Regeringen
              har sett till att ta ett helhetsgrepp om allt från förskolan till
              forskningen. Speciellt inom den högre utbildningen och just forskningsområdet
              händer det väldigt många spännande saker just nu.
            </seg>
          </u>
          <u>
            <seg>
              Först och främst är forsknings- och innovationspropositionen
              alldeles närstående. Vi har högskolepropositionen på väg fram.
              Den kommer under våren. Vi har den utredning som fortfarande pågår
              om lärosätenas självstyre och vi har den så väldigt viktiga studiesociala
              utredningen som den här regeringen orkade ta fram men som den
              förra regeringen mer eller mindre struntade i. Alliansregeringen
              tar ansvar för studenternas hela sociala situation, det som den
              tidigare socialdemokratiska regeringen tyvärr inte orkade med.
            </seg>
          </u>
          <u>
            <seg>
              Det är ju efterlängtade delar, den ena delen efter den andra:
              forskning och innovation, kvaliteten i högskolorna, studenternas
              situation och autonomin för de enskilda lärosätena. Det är efterlängtade
              satsningar och efterlängtade delar som det också finns ett behov
              av. Det är klart att behovet är ganska stort, för det var stiltje
              under väldigt lång tid, flera år under tidigare regering.
            </seg>
          </u>
          <u>
            <seg>
              Om Sverige ska vara en ledande kunskapsnation krävs det att vi
              stärker hela vårt utbildningssystem, att vi framför allt också
              gör det redan från grundskolan och de tidiga åren. Då kan vi inte
              fortsätta med den politik som var allenarådande under många år
              då vi såg att alldeles för många inte lyckades klara sig igenom
              grundskolan, då alldeles för många inte lyckades klara sig igenom
              gymnasieskolan. Det var en utslagnings- och sorteringspolitik
              som den tidigare regeringen stod för.
            </seg>
          </u>
          <u>
            <seg>
              I dag vet vi tyvärr att var tredje 20-åring i Sverige inte har
              godkända betyg från gymnasiet var tredje svensk 20-åring. Det
              är inte en rättvisepolitik. Det är en sorteringspolitik som den
              tidigare regeringen bär ansvaret för.
            </seg>
          </u>
          <u>
            <seg>
              En av de viktigaste grunderna just för kvalitet i högre utbildning
              och för att ge möjlighet för så många som möjligt till en högre
              utbildning är att vi har en stark och bra grund- och gymnasieskola.
              Det är också det som regeringen är i full gång med att förbättra.
            </seg>
          </u>
          <u>
            <seg>
              Grundstenen i den högre utbildningen är att vi ska vara en ledande
              kunskapsnation, att vi ska ha utbildning av hög kvalitet och att
              vi också ska ha möjlighet till lärande genom hela livet. Det handlar
              både om ett rättviseperspektiv och om ett tillväxtperspektiv.
              Rättviseperspektivet är att de som har förkunskaper och kommer
              in på högskolan också ska kunna studera oavsett vilken bakgrund
              de har, vilka ekonomiska förutsättningar de har eller vilken typ
              av inriktning som de väljer. Det är en rättvisedel.
            </seg>
          </u>
          <u>
            <seg>
              Tillväxtperspektivet handlar om att det är så otroligt viktigt
              för den ekonomiska tillväxten och för tillväxten i stort att vi
              har en bra utbildning i hela systemet. Men det är också viktigt
              att vi ser till att företag, myndigheter och andra får den kompetensförsörjning
              som de behöver. Utan företag och jobb stannar Sverige. Utan företag
              och jobb har vi inte råd med den välfärd som vi önskar.
            </seg>
          </u>
          <u>
            <seg>
              Det är också viktigt att vi satsar på bra kvalitet i den högre
              utbildningen, som flera har varit inne på. Utbildning är ju en
              investering. Det är en investering i både tid och pengar för den
              enskilde studenten, men också för samhället i stort. Därför ska
              också den som väljer att bli student kunna ha jämförbara data
              mellan olika typer av utbildningar så att man kan välja. Passar
              den här utbildningen på just det lärosätet mig bäst eller ska
              jag gå på något annat lärosäte? Det är en typ av bra, jämförbara
              data som regeringen nu också tittar på för att studenterna ska
              kunna säkras den kvalitet de vill ha i utbildningen.
            </seg>
          </u>
          <u>
            <seg>
              Själva utbyggnaden av högskoleplatserna har varit bra. Det trista
              är ju att Socialdemokraterna har haft skygglapparna på och ansett
              att det är kvantitet i stället för kvalitet som ska gälla. Det
              innebär också att det nu finns ett ganska stort hål för alliansregeringen
              att fylla, ett hål som vi har börjat fylla på ett mycket bra sätt
              och som vi kommer att fortsätta med i de olika delarna. Det är
              ett trendbrott inom högskolepolitiken som alliansregeringen står
              för.
            </seg>
          </u>
          <u>
            <seg>
              Snart kommer forsknings- och innovationspropositionen. Mycket
              spännande delar finns i den, väldigt viktiga delar som stärker
              ställningen för Sverige som forskningsnation och gör att vi klarar
              oss och har en god konkurrensförmåga i den globaliserade värld
              vi lever i.
            </seg>
          </u>
          <u>
            <seg>
              Alliansregeringen har ju insett att det inte enbart går att luta
              sig mot gamla meriter. Det krävs kraftfulla tag. De tas nu. Det
              är en historiskt hög och stor satsning som görs på forskning.
              2,4 miljarder redan första året. Totalt satsas 15 miljarder kronor
              för att stärka svensk forskning. Det är en historisk och fantastisk
              del som alliansregeringen arbetar med.
            </seg>
          </u>
          <u>
            <seg>
              För att förbättra spetsforskningen och de excellenta miljöerna
              stärker vi basanslagen men också den stora satsning på strategiska
              forskningsdelar som någon har varit inne på tidigare. Regeringen
              kommer att fortsätta att satsa på två viktiga delar, bland annat
              med de propositioner som är på väg fram, för att stärka Sverige
              som en god kunskapsnation i den globaliserade världen.
            </seg>
          </u>
          <note type="speaker">
            Anf. 412 MIKAEL DAMBERG (s) replik:
          </note>
          <u>
            <seg>
              Fru talman! Först tror jag att det är rätt som Sofia Larsen säger,
              att vi ser ett trendbrott i högskolepolitiken. Sverige halkar
              ju efter, både när det gäller våra ambitioner för arbetskraften
              och jämfört med andra länder. Man kan säga att det blir en paus
              i högskolepolitiken eller att det är en parentes i högskolepolitiken
              eftersom ingenting händer. Man omfördelar anslag inom ramen. Man
              gör ingenting nytt för framtiden.
            </seg>
          </u>
          <u>
            <seg>
              Jag tolkar det nästan som att det var ett erkännande för att
              man har gjort fel den senaste tiden när man säger att det är viktigt
              att näringsliv och förvaltning får den kompetens som behövs. Var
              det då fel att dra ned på komvuxplatserna i den konjunktur vi
              befann oss i? Var det fel att dra ned på arbetsmarknadsutbildningen
              och högskoleplatserna, nu när vi hör att Svenskt Näringsliv säger
              att man misslyckades med 90 000 rekryteringsförsök? Hade det inte
              varit bättre att de människorna hade kommit i jobb i stället för
              att stanna kvar i arbetslöshet?
            </seg>
          </u>
          <note type="speaker">
            Anf. 413 SOFIA LARSEN (c) replik:
          </note>
          <u>
            <seg>
              Fru talman! Om Mikael Damberg menar att den här regeringen har
              tryckt på pausknappen vad gäller högskolepolitiken var det en
              totaltryckning på stoppknappen under den förra regeringens styre
              därför att det var så mycket stiltje på området. Det finns en
              otrolig förhoppning, en otrolig förväntan och en glädje över det
              som alliansregeringen hittills har gjort och för de stora propositioner
              som är på väg fram, eftersom den tidigare regeringen inte lyckades
              prestera, inte lyckades ge de enskilda lärosätena det självstyre
              som de behöver, den möjlighet till samverkan som de behöver, de
              ekonomiska förutsättningar som de behöver och möjligheten att
              profilera sig och vara excellent som de behöver, en mångfald och
              en profilering som gör att Sverige står sig starkt i den globaliserade
              värld vi befinner oss i. Det klarar alliansregeringen. Det klarade
              inte den socialdemokratiska regeringen.
            </seg>
          </u>
          <note type="speaker">
            Anf. 414 MIKAEL DAMBERG (s) replik:
          </note>
          <u>
            <seg>
              Fru talman! Det jag menar med paus är att om man jämför Sverige
              med andra länder ser vi att vi halkar efter både när det gäller
              hur mycket resurser vi satsar på högskolesektorn och när det gäller
              andelen unga människor som går vidare till högre utbildning. Vi
              tappar kompetens i arbetskraften. Vi går ned jämfört med tidigare
              generationer. Det kanske är ett medvetet val. Jag tror inte att
              det är så Sverige möter framtiden. Jag skulle nog beskriva det
              som förlorade år i alla fall.
            </seg>
          </u>
          <u>
            <seg>
              Oavsett detta kan du säga att det finns glädje där ute. Men det
              finns också en viss oro. Jag vill återknyta till någonting som
              sades förut. Jag tolkade det som Yvonne Andersson hävdade förut
              som att vi hade för många högskolor och universitet så att det
              blev problem för de unga forskarna. Delar Sofia Larsen den beskrivningen
              av svenskt högskolesystem?
            </seg>
          </u>
          <note type="speaker">
            Anf. 415 SOFIA LARSEN (c) replik:
          </note>
          <u>
            <seg>
              Fru talman! Jag är den första att hålla med om att det är en
              tråkig utveckling att vi har så otroligt många tomma platser på
              våra högskolor och lärosäten. Över 1 miljard kronor är högskolorna
              tvingade att betala tillbaka. Det är inte bra. Vi behöver ha många
              som utbildar sig. Men att i det läget när det finns så många tomma
              platser endast säga att den stora lösningen för svensk utbildningspolitik
              är att lägga på ytterligare tomma platser är inte lösningen. Lösningen
              är att satsa på grundskola, att satsa på gymnasieskola och att
              satsa på vuxenutbildning så att fler kan ta sig in till den högre
              utbildningen.
            </seg>
          </u>
          <u>
            <seg>
              Det är vad den tidigare regeringen inte lyckades klara av. Det
              är därför så många inte ens är behöriga till en högre utbildning
              men hade kanske velat gå en sådan utbildning. Det är en utslagning
              och social snedrekrytering som den tidigare regeringen i mångt
              och mycket är ansvarig för.
            </seg>
          </u>
          <note type="speaker">
            Anf. 416 PETER HULTQVIST (s) replik:
          </note>
          <u>
            <seg>
              Fru talman! Det målas upp en bild av att det görs oerhört mycket
              på olika områden. Men det man gör är att tillsätta utredningar
              lärarutbildning, studiemedel, rektorsutbildning, gymnasieskola,
              villkor för olika skolformer, skollag, ökad frihet för lärosäten,
              resurstilldelning och en hel del annat. Vad det ska bli av allt
              utredande har vi inte klart för oss. Men vi kan ändå känna igen
              en del strukturer i förslagen.
            </seg>
          </u>
          <u>
            <seg>
              Ni har inte heller tillfört undervisningen i grundskolan och
              gymnasiet mer resurser. Utredandet har i stället bidragit till
              oro, funderingar och viss turbulens. Skolans kvalitet har inte
              påverkats av era åtgärder. Det är anmärkningsvärt att vi kan se
              i direktiven och i viss mån av val av utredare att mycket av inspirationen
              till utredningarna har hämtats i gamla tiders skolsystem. Varför
              söker ni så många av era idéer i tider som varit?
            </seg>
          </u>
          <note type="speaker">
            Anf. 417 SOFIA LARSEN (c) replik:
          </note>
          <u>
            <seg>
              Fru talman! Peter Hultqvist har helt rätt i att regeringen har
              tillsatt många utredningar, men det finns också ett stort behov
              av det efter Socialdemokraternas tidigare stora misslyckande vad
              gäller grundskolan och gymnasieskolan.
            </seg>
          </u>
          <u>
            <seg>
              Det är inte rättvist att närmare 25 procent av grundskolans elever
              inte lyckas ta sig igenom själva grundskolan. Det är inte rättvist
              att så många inte klarar sig igenom den gymnasieskola vi har.
              Därför måste vi hitta nya typer av system som ser framåt, som
              ger en bättre utveckling och ger rättvisa för de elever som finns
              i grund- och gymnasieskolan. Det är en politik som alliansregeringen
              står för. Det är inte den utslagningspolitik som Socialdemokraterna
              står för. Däremot välkomnar jag det ena steget efter det andra
              till alliansregeringens förmån, som Socialdemokraterna nu verkar
              ta.
            </seg>
          </u>
          <note type="speaker">
            Anf. 418 PETER HULTQVIST (s) replik:
          </note>
          <u>
            <seg>
              Fru talman! Det där var en ytskiktets argumentation som inte
              gav särskilt mycket vägledning i praktiken.
            </seg>
          </u>
          <u>
            <seg>
              Vad är det som är modernt med att skapa en lärarutbildning där
              utbildningen blir kortare ju yngre barn man ska ta hand om? Vad
              är det som är modernt med det? Vad är det som är modernt med att
              göra det svårare för dem som går yrkesprogrammen att gå vidare
              till andra studier om de vill göra så? Vad är det som är framtidsinriktat
              i att bygga en gymnasieskola som mer liknar den jag gick i en
              gång i tiden än den som behövs i dagens läge?
            </seg>
          </u>
          <u>
            <seg>
              Glöm inte att vi ger 3 miljarder mer i resurser för vuxna och
              för lärare i skolan. Det är en kvalitetssatsning. Men ni har inte
              satsat ett öre. Det är mycket snack och lite verkstad.
            </seg>
          </u>
          <note type="speaker">
            Anf. 419 SOFIA LARSEN (c) replik:
          </note>
          <u>
            <seg>
              Fru talman! Det som är modernt, men framför allt rättvist, är
              att se till att de barn som kommer in i grundskolan ska få det
              stöd och den hjälp de behöver så att de klarar sig och får den
              kunskapsnivå de behöver för att ta sig vidare i systemet. Det
              som är modernt och framför allt rättvist är att de elever som
              träder in i gymnasieskolan ska klara sig igenom systemet. Det
              som är modernt och rättvist är att se till att de som vill gå
              vidare till en högre utbildning ska få möjlighet till det men
              också att de som vill gå ut i jobb ska få den möjligheten. Det
              är en modern och rättvis politik att ha valfrihet till kunskap,
              jobb eller fortsatt utbildning.
            </seg>
          </u>
          <note type="speaker">
            Anf. 420 YVONNE ANDERSSON (kd):
          </note>
          <u>
            <seg>
              Fru talman! Jag har nu suttit i riksdagen i tio år, och med andra
              ord firar jag tioårsjubileum i höst. Innan jag blev riksdagsledamot
              var jag forskare och såg med de ögonen på den verksamhet som jag
              så småningom lärde mig att se från en politisk utgångspunkt.
            </seg>
          </u>
          <u>
            <seg>
              Nu har vår utbildningsminister gått hem och tar förmodligen praktiskt
              ansvar genom att förhöra sin son på läxor eller annat. Men jag
              tänker ändå lyfta fram en del som har med forskning att göra.
              Inom en snar framtid får vi en proposition på riksdagens bord
              som gäller forskning. Jag väntar med spänd förväntan på vad den
              ska innehålla. Under de åtta år som jag satt i opposition hade
              vi anledning att mer än en gång från talarstolen tala om att vi
              var missnöjda. Det gällde friheten, resursfördelningen eller styrningen.
              Det var många olika delar. Jag kan inte instämma i att det inte
              gjordes något, men det som gjordes var alldeles för lite och en
              del som gjordes gick åt fel håll.
            </seg>
          </u>
          <u>
            <seg>
              Fru talman! Nu finns ett antal prioriteringar som jag skulle
              vilja lyfta fram. Jag är angelägen om att lyfta fram dem därför
              att de är precis vad som inte har gjorts tidigare men som nu kommer
              att göras.
            </seg>
          </u>
          <u>
            <seg>
              En prioritering gäller organiseringen av forskningsråden. Det
              gjordes en utredning och omorganisering för mindre än tio år sedan.
              Det är viktigt att den får sätta sig, får finnas kvar och hitta
              sina former i ett slags frihet. Vi behöver inga ytterligare organisationer
              som ska centralisera vår forskningsorganisation. Vi behöver mångfald
              inom forskningen. Det har vi nu, och det kan vi satsa vidare på.
            </seg>
          </u>
          <u>
            <seg>
              Det som inte finns i vårt land och som vi borde ha haft tidigare,
              men som jag hoppas att vi får fart på nu, är ett råd inom ramen
              för den politiska organisationen. Många länder som har varit framgångsrika
              när det gäller forskning och utveckling har en sådan rådsfunktion,
              ofta med statsministern eller motsvarande som ordförande, till
              exempel det globaliseringsråd som finns nu. Som exempel kan nämnas
              Finland, Japan, Korea, Nederländerna, Spanien, USA och andra länder.
              Varför finns detta? Huvudmotivet är att stärka underlaget för
              och kvaliteten i de övergripande nationella forsknings- och innovationspolitiska
              prioriteringarna i regering och parlament.
            </seg>
          </u>
          <u>
            <seg>
              En annan viktig del är att stärka den myndighet vi har för att
              bygga broar mellan forskning och företagande innovationer. Vinnova
              är överlägset i fråga om att samla aktörer i projekt så att vi
              blir framgångsrika med våra idéer till företagande. Därmed stärks
              de långsiktigt kvalificerade jobben. De strategiska satsningarna
              ministern talade om måste garanteras vara adekvata för både forskare
              och näringsliv. Vinnova har en kvot på 1,4. Det innebär att 1
              miljon från staten via Vinnova är lika med 1,4 miljoner från näringslivet.
              Då blir det en stor samlad resurs. Därför är det jätteviktigt
              att näringslivet får vara med och bestämma vilka strategiska satsningar
              som ska göras.
            </seg>
          </u>
          <u>
            <seg>
              Vi måste ombesörja att vi får den delen för att säkra de långsiktigt
              kvalificerade jobben i Sverige, och de behövs för att Sverige
              ska vara en stark forskningsnation på sikt.
            </seg>
          </u>
          <u>
            <seg>
              Jag vill samtidigt självklart lyfta fram den humanistiska och
              samhällsvetenskapliga forskningen. Den är viktig. För oss kristdemokrater,
              ett värdeorienterat parti, är forskningen på de områdena grunden
              till vår ideologi. Därför är fakultetsanslagen viktiga. Jag nämnde
              i ett tidigare replikskifte att vi inte har haft någon som helst
              modell över hur pengarna har fördelats. Nu hoppas jag att vi i
              vår forskningsproposition kan komma fram till en modell som är
              öppen så att våra lärosäten kan veta hur man värderar dem.
            </seg>
          </u>
          <u>
            <seg>
              Fru talman! När det gäller det jag nämnde i ett replikskifte
              och som Mikael Damberg lyfte fram att vi har för många högskolor
              i förhållande till befolkningsunderlaget i relation till nationen
              hann jag egentligen inte utveckla den idén. Vi har inte för många
              högskolor. Vi är en kunskapsnation. Vi skulle kunna ha många fler.
              Men vi har inte råd att ha tomma platser. Vi har inte råd att
              ge alla de medel som behövs för att ha excellent forskning.
            </seg>
          </u>
          <u>
            <seg>
              En väg att gå är precis det ministern sade och som jag är glad
              att jag kan ställa upp på att ta betalt av utländska studenter.
            </seg>
          </u>
          <note type="speaker">
            Anf. 421 MIKAEL DAMBERG (s) replik:
          </note>
          <u>
            <seg>
              Fru talman! Jag tror att det är många här som är spända inför
              forskningspropositionen, för det är nog en av mandatperiodens
              viktigaste propositioner som vi har att behandla i kammaren.
            </seg>
          </u>
          <u>
            <seg>
              Det finns både förhoppningar och en del farhågor från vissa håll,
              men i forskningspolitiken har vi ju kunnat bli överens om ganska
              mycket i Sverige. Sverige är ett ganska litet land, så jag tror
              att det finns stora poänger med att skapa långsiktighet kring
              forskningspolitiken, gärna på längre sikt än bara fyra fem år.
              Yvonne Andersson har nämnt några områden som är viktiga.
            </seg>
          </u>
          <u>
            <seg>
              Jag läste en artikel av Per Omling. Jag vet inte om Yvonne Andersson
              såg den, men han var lite oroad. Artikeln har rubriken Utan infrastruktur
              stannar forskningen. Per Omling pekar där på att budgetpropositionen
              än så länge är lite osäker när det gäller infrastruktursatsningen.
              Hans bedömning är att om Sverige inte satsar på infrastruktur
              för alla vetenskapsområden tvingas vi stiga åt sidan då framtida
              infrastrukturer byggs gemensamt Europa. Intresset för att verka
              i Sverige kommer att minska hos utländska forskare och företag.
              Beslut om finansiering måste tas på central och strategisk nivå,
              skriver han.
            </seg>
          </u>
          <u>
            <seg>
              Kan du glänta lite på förlåten till den proposition som kommer?
              Kommer det här att lösa sig?
            </seg>
          </u>
          <note type="speaker">
            Anf. 422 YVONNE ANDERSSON (kd) replik:
          </note>
          <u>
            <seg>
              Fru talman! Jag är helt övertygad om att infrastrukturen kommer
              att behandlas i propositionen. Vi är väl medvetna om att det faktiskt
              behövs verktyg för att klara av det.
            </seg>
          </u>
          <u>
            <seg>
              Jag vill ändå gå över till det jag fick lov att avsluta på grund
              av tidsbrist. Vi har en EU-överenskommelse som innebär att den
              situation som en svensk student har ska också en europeisk student
              som kommer till Sverige ha. Detta innebär att vi i dag har betalat
              för våra svenska studenter till ett EU-land där man tar betalt
              för utbildning. Samtidigt har vi stått för betalningen för motsvarande
              student från det landet när denna kommit till vårt land.
            </seg>
          </u>
          <u>
            <seg>
              Det här har vi inte råd med, utan vi måste lösa ut den situationen.
              Vi ska naturligtvis betala för våra studenter på samma sätt som
              andra gör gentemot de studenter som kommer hit. Där kan också
              pengar till systemet och infrastrukturen komma.
            </seg>
          </u>
          <note type="speaker">
            Anf. 423 MIKAEL DAMBERG (s) replik:
          </note>
          <u>
            <seg>
              Fru talman! Jag hoppas att det var en felsägning av Yvonne Andersson
              när hon talade om EU-medborgare, för dem har vi väl inte talat
              om. Jag tror inte ens att regeringen har velat ta ut avgifter
              för EU-medborgare, utan det är medborgare utanför EES-området
              det handlar om. Det är i alla fall det regeringen har signalerat
              att man vill göra.
            </seg>
          </u>
          <u>
            <seg>
              Det kan man ha olika synpunkter på, men om regeringen tror att
              dessa avgifter skulle finansiera de infrastruktursatsningar vi
              behöver kommer det inte att gå. Jag möter rektorer som säger att
              det där kan man väl pröva och diskutera, men det kommer att kosta
              lika mycket som det smakar att få ordning på systemet. Det är
              alltså en grov överdrift från regeringens sida om man tror att
              de möjliga intäkterna från länderna utanför EES ska bidra till
              att finansiera det svenska forskningssystemet. Det kommer inte
              att gå!
            </seg>
          </u>
          <note type="speaker">
            Anf. 424 YVONNE ANDERSSON (kd) replik:
          </note>
          <u>
            <seg>
              Fru talman! I den utredning som Socialdemokraterna gjorde under
              sin tid var Storbritanniens näst största intäktskälla just att
              ta in studenter, men den utredningen begravde Socialdemokraterna
              eftersom det resultatet inte var tillfredsställande.
            </seg>
          </u>
          <u>
            <seg>
              Jag tror inte alls att det är en så liten källa. Totalt sett
              tror jag verkligen att vi har en så gedigen kunskap i det här
              landet att vi mycket väl kan exportera den och hjälpa till, vi
              som har byggt upp en sådan infrastruktur för kunskap och har haft
              alla dessa uppbyggnadskostnader.
            </seg>
          </u>
          <u>
            <seg>
              Det jag lyfte fram var ett problem som faktiskt handlar om EU-länder,
              även om jag är fuller väl medveten om att dem vi satsar på kommer
              från länder utanför EES-länderna. Men vi måste också lyfta blicken
              och se till att vi får ett rättvist förhållande när det gäller
              utbildningssituationen även inom EU-länderna.
            </seg>
          </u>
          <note type="speaker">
            Anf. 425 PETER HULTQVIST (s) replik:
          </note>
          <u>
            <seg>
              Fru talman! En av de första åtgärderna som den borgerliga regeringen
              genomförde var att slå sönder, sönderdela och lägga ned Arbetslivsinstitutet.
              Från den tidigare samlade och kraftfulla forskningsmiljön har
              denna forskning nu spridits ut på olika projekt vid en lång rad
              lärosäten.
            </seg>
          </u>
          <u>
            <seg>
              Jag tycker att det här är mycket allvarligt. Här hade vi alltså
              en mycket bra och kvalificerad forskningsmiljö. Vi var internationellt
              sett i framkant. Vi hade ett bra renommé. Nu är vi ett av få länder
              som avvecklar detta.
            </seg>
          </u>
          <u>
            <seg>
              Hur är och blir det med kraften i arbetslivsforskningen i framtiden?
              Det ska bli intressant att höra några synpunkter på det. Vad har
              vi för garantier för att nivån, kvaliteten och långsiktigheten
              i den nya typ av konstellationer som växer fram blir minst lika
              bra som det var tidigare?
            </seg>
          </u>
          <note type="speaker">
            Anf. 426 YVONNE ANDERSSON (kd) replik:
          </note>
          <u>
            <seg>
              Fru talman! Peter Hultqvist tycks inte känna till insidan i det
              här alls. Det var ingen långsiktighet; det var därför vi var tvungna
              att flytta över forskningen till lärosätena.
            </seg>
          </u>
          <u>
            <seg>
              Arbetslivsforskningen hade ingen forskarutbildning kopplad till
              sig, och därmed kunde man inte fortleva och få långsiktighet.
              Därför såg vi till att denna forskning kom i den miljön där excellensen
              fanns, och där vi kunde få fortsatt tillväxt inom forskargrupperna
              med postdoktorer.
            </seg>
          </u>
          <u>
            <seg>
              Det här var alltså en jättebra satsning, med den avsikt som Peter
              Hultqvist talar om. Det var precis det som var argumenten. Ingenting
              är heller sönderslaget. Den goda kvalitativa forskningen har fortsatt
              och har befruktats i dessa miljöer, och jag som känner till temainstitutionerna
              vid mitt hemuniversitet vet mycket väl att det här var en otroligt
              lyckad satsning.
            </seg>
          </u>
          <note type="speaker">
            Anf. 427 PETER HULTQVIST (s) replik:
          </note>
          <u>
            <seg>
              Fru talman! Man kan ha olika verklighetsbeskrivning av det som
              har skett, för jag tror inte att de forskare och den personal
              som jobbade inom Arbetslivsinstitutet över huvud taget delar den
              uppfattning som Yvonne Andersson här försöker redovisa.
            </seg>
          </u>
          <u>
            <seg>
              Jag har frågat: Vad har vi för garantier för att det här blir
              bättre? Då kräver jag alltså något mer i svar än bara en allmän
              formulering om att det här blir jättebra. Jag tror att det här
              ska utredas i botten där man ställer det som nu växer fram på
              elva lärosäten som avvecklingsorganisationen har avtal med tydligt
              i jämförelse med det som var tidigare.
            </seg>
          </u>
          <u>
            <seg>
              Det skulle förvåna mig mycket om det som Yvonne Andersson här
              redovisar stämmer. Du bör nog utveckla och göra resonemanget mer
              konkret än de allmänna formuleringar du använder här. Dem köper
              jag inte!
            </seg>
          </u>
          <note type="speaker">
            Anf. 428 YVONNE ANDERSSON (kd) replik:
          </note>
          <u>
            <seg>
              Fru talman! Jag har inte kommit hit för att tillfredsställa Peter
              Hultqvists krav. Däremot har jag kommit hit för att tala om att
              vid Linköpings universitet finns det rapporter som tydligt och
              klart visar på många lyckade satsningar sedan Arbetslivscentrum
              avslutades. Det finns sådana rapporter på andra ställen också,
              och jag vill gärna rekommendera Peter Hultqvist att ta del av
              den vetenskapliga litteratur som finns inom området. Om man är
              hyfsat vetenskapligt skolad kan man nog också värdera vad som
              har blivit bättre.
            </seg>
          </u>
          <u>
            <seg>
              Det kan förstås hända att Peter Hultqvist har träffat en och
              annan som kanske inte hade för avsikt att gå vidare och bli mer
              kompetent inom området genom att söka befruktningsmöjligheter
              inom den excellenta forskningsmiljö som finns på våra läroanstalter.
              Det är möjligt. Det kan jag inte avgöra, men finns det några områden
              där jag har kontakter är det bland forskarna.
            </seg>
          </u>
          <u>
            <seg>
              När jag säger detta är det alltså inga allmänna, svepande ordalag.
              Det var väldigt konkret mer konkret än vad som har sagts tidigare
              i kväll här i talarstolen.
            </seg>
          </u>
          <note type="speaker">
            Anf. 429 PETER HULTQVIST (s):
          </note>
          <u>
            <seg>
              Fru talman! Grunden för socialdemokratins utbildningspolitik
              är det livslånga lärandet. Det börjar i förskolan, fortsätter
              i grundskolan, gymnasiet, högskolan, vuxenutbildningen och i olika
              typer av fortbildning under hela yrkeslivet. För att upprätthålla
              konkurrenskraften i näringslivet och ge människor ett stort antal
              valmöjligheter i livet krävs en stark och fungerande utbildningssektor.
              Kunskap och kompetens är det som bygger framtiden. Satsningarna
              på detta måste vara breda och nå ut till mycket breda grupper
              av befolkningen.
            </seg>
          </u>
          <u>
            <seg>
              För den som ställer kunskap och kvalitet i centrum är sådant
              som resurser till fler lärare och annan personal i skolan viktig.
              Samma sak gäller för barnskötare och förskollärare i förskolan.
              Men det handlar också om att skapa förutsättningar för ledarskapet
              inom såväl förskola som skola.
            </seg>
          </u>
          <u>
            <seg>
              I alltför hög grad går tiden åt till administrativa arbetsuppgifter
              i stället för till pedagogiskt ledarskap. Det är i mötet mellan
              förskolläraren och barnet, mellan eleven och läraren, som kvaliteten
              i utbildningen avgörs. Just metodutvecklingen och förmågan att
              ge undervisningen ett intressant innehåll är därför något som
              borde stå i centrum för den skolpolitiska debatten. Men så är
              det inte.
            </seg>
          </u>
          <u>
            <seg>
              Regeringen är i stället fixerad vid hur barnen i olika utbildningsskeden
              ska vägas och mätas. Där lägger man ned kraften. Vi vill att det
              som sker i skolans vardag, i klassrummet, i relationen mellan
              hem och skola, i lärarnas möjligheter till utveckling och i ledarskapet
              ska stå i centrum. Det är där som pengarna ska läggas.
            </seg>
          </u>
          <u>
            <seg>
              Skolans sätt att fungera kommer att prägla framtidens samhälle.
              Nu är idéerna att lärarutbildningen ska delas upp och göras olika
              för olika stadier och att skillnaden mellan så kallade högskoleförberedande
              program och yrkesinriktade studier på gymnasiet ska göras tydligare.
              Sökandeunderlaget till universitet och högskolor ska bli snävare,
              skolledarutbildningen ska utformas så att förskolans lärare får
              en svårare väg till rektorstjänster och att vägande och mätande
              av elever växer sig starkare på bekostnad av pedagogisk utveckling.
              Då är det inte modernt tänkande som präglar politikens utveckling.
              I stället är det en äldre modell av skola som skapas en skola
              som i mycket liknar den jag gick i på 1960- och 1970-talen. Den
              skolan har också utvecklats och förändrats. Man kan inte bygga
              det nya genom att gå tillbaka till det gamla, till stadier i utvecklingen
              som är passerade. Det är mossigt och ålderdomligt. Det är omodernt,
              och det är fel.
            </seg>
          </u>
          <u>
            <seg>
              Risken är att vi med denna typ av utveckling inte heller i framtiden
              får en skola som står i relation till det näringslivet kräver
              och det konkurrenskraften för vårt land kräver.
            </seg>
          </u>
          <u>
            <seg>
              För den som tror på ett livslångt lärande är det oerhört märkligt
              att regeringen skär ned på vuxenutbildningen. Sedan för man tillbaka
              en liten del och försöker lansera det som ett nytänkande, att
              man har gått in i en annan konjunktur. Man vuxenutbildning ska
              vara en långsiktig åtgärd. Den kommer i framtidens samhälle om
              man eftersträvar ett modernt samhälle att vara mycket viktig för
              människors möjligheter till nya arbeten och nya livschanser. Dessutom
              kommer den att vara en viktig faktor för näringslivets utveckling.
            </seg>
          </u>
          <u>
            <seg>
              Jag vill ta upp några viktiga principer. Avsätt större resurser
              till skolan. Vi föreslår nu en satsning på 3 miljarder. Det är
              inte nålpengar. Det är verkningsfulla medel som man behöver i
              skolan, och det är mer pengar än vad ni i den borgerliga alliansen
              föreslår.
            </seg>
          </u>
          <u>
            <seg>
              Inled en riktad satsning på förskolan, med riktade statsbidrag
              som ska användas till personal i förskolan och inte till någonting
              annat. Det är ett krav som vi för fram och som vi kommer att driva
              under kommande år.
            </seg>
          </u>
          <u>
            <seg>
              Inför en lärarauktorisation som ett grundläggande kvalitetskrav.
            </seg>
          </u>
          <u>
            <seg>
              Skapa nationella regler som utgår från att pengarna inom skolan
              ska fördelas så att elever med stora behov också garanteras den
              hjälp de behöver.
            </seg>
          </u>
          <u>
            <seg>
              Sätt kvalitetsfrågorna i centrum, i stället för de administrativa
              frågorna. Det ger mer resultat, och det skapar inte mer byråkrati.
            </seg>
          </u>
          <u>
            <seg>
              Se vuxenutbildningen som en långsiktig investering och inte som
              en arbetsmarknadsåtgärd.
            </seg>
          </u>
          <u>
            <seg>
              Det är också av utomordentligt stor vikt att vi ser till att
              värna om de lokala och regionala högskolorna. De har gett människor
              över hela landet möjligheter till studier. De har höjt kompetensen,
              kunskapsnivån, i regionen. De har bidragit till näringslivets
              konkurrenskraft. Jag vill bara påminna om ett faktum som vi inte
              ska glömma bort, nämligen att delar av borgerligheten har varit
              emot denna utveckling och aktivt motverkat de regionala högskolornas
              utveckling.
            </seg>
          </u>
          <u>
            <seg>
              Nu växer ungdomskullarna. Då sätter man stopp för antalet platser
              på högskolan. I praktiken får det här en effekt på sikt, nämligen
              att andelen som börjar på högskolan kommer att minska rejält under
              året. Detta med omfördelning av platser inom högskoleväsendet
              riskerar också att få negativa effekter.
            </seg>
          </u>
          <u>
            <seg>
              Kombinationen av en återgång till ett gammaldags tänkande som
              gäller gymnasiets uppbyggnad, nedrustning av vuxenutbildning,
              försvårande för elever med arbetslivsbakgrund att komma in på
              högskolan och stopp för nya platser riskerar att leda till en
              försvagning av lokala och regionala högskolor men också till ökad
              social snedrekrytering. Vi ska komma ihåg att i omvärlden expanderar
              man utbildningarna.
            </seg>
          </u>
          <note type="speaker">
            Anf. 430 YVONNE ANDERSSON (kd) replik:
          </note>
          <u>
            <seg>
              Fru talman! I Peter Hultqvists moderna samhälle behövs inga svetsare
              eller rörmokare som fixar avloppsrören hos Peter Hultqvist, det
              har vi lärt oss. Men vi har försökt råda bot på det här, och i
              dag letar vi med ljus och lykta efter en svetsare eller någon
              som har handens kunskaper, praktiska kunskaper. Vi vet att det
              beror på att Socialdemokraterna i alla tider har förnekat arbetets
              värde.
            </seg>
          </u>
          <u>
            <seg>
              Det här är skrämmande. När Peter Hultqvist talar om kunskap är
              det som att alla ska ha teoretisk kunskap. Gud bevare mig, säger
              jag, för jag vill leva i ett samhälle där vi har alla typer av
              kunskaper allt från handens kunskap till teoretisk kunskap.
            </seg>
          </u>
          <u>
            <seg>
              Hur kan ett arbetarparti som Socialdemokraterna förneka den kunskap
              som vilket modernt samhälle som helst behöver och vill ha? Det
              tillhör faktiskt livsnödvändigheterna. I dag har vi arbetslöshet
              för att ni inte har accepterat detta.
            </seg>
          </u>
          <note type="speaker">
            Anf. 431 PETER HULTQVIST (s) replik:
          </note>
          <u>
            <seg>
              Fru talman! Det där, Yvonne Andersson, är bara dumheter och rena
              osakligheter från din sida.
            </seg>
          </u>
          <u>
            <seg>
              Vi vill ha bra yrkesprogram med kombination av teori och praktik,
              bra samarbete med branschen och på det sättet utveckla moderna
              utbildningar, i stället för att ta inspiration av den typ av utbildning
              som fanns när jag gick på gymnasiet. Då hade vi en mycket tydlig
              uppdelning mellan yrkesprogrammen och de högskoleförberedande
              programmen.
            </seg>
          </u>
          <u>
            <seg>
              Inse att yrkena har utvecklats och kräver mer i dag än de gjorde
              tidigare! Backa inte in i framtiden när ni ska utforma framtidens
              utbildningssystem.
            </seg>
          </u>
          <u>
            <seg>
              Åk och titta på de yrkesprogram där man har klarat av att få
              eleverna godkända, vilket är mycket vanligt. Där klarar man både
              den teoretiska och praktiska delen. Man samarbetar med branschen
              och använder det praktiska som en hävstång för att klara det teoretiska.
              Det finns många exempel på detta i verkligheten som kan vara nyttiga
              att ta del av innan man kommer med osakliga fördomar.
            </seg>
          </u>
          <note type="speaker">
            Anf. 432 YVONNE ANDERSSON (kd) replik:
          </note>
          <u>
            <seg>
              Fru talman! Jag har varit och tittat på dem. Kvar finns att ni
              har förorsakat att vi i dag i tillverkningsindustrin får bristande
              arbetsresurser på grund av att det finns människor som inte tillräckligt
              har fått träna denna kunskap, för ni har undervärderat handens
              kunskap, den praktiska kunskapen.
            </seg>
          </u>
          <u>
            <seg>
              I mitt kunskapsperspektiv är alla kunskaper viktiga. Människor
              har olika förutsättningar och förmåga att ta till sig de olika
              typerna av kunskap. Där borde Socialdemokraterna kunna våga vara
              lite ödmjuka i stället för att påstå att jag far med osanning.
            </seg>
          </u>
          <note type="speaker">
            Anf. 433 PETER HULTQVIST (s) replik:
          </note>
          <u>
            <seg>
              Fru talman! Det hela blir inte bättre i ditt andra inlägg.
            </seg>
          </u>
          <u>
            <seg>
              Du är mycket välkommen till Borlänge kommun för att besöka Hushagsgymnasiet
              tillsammans med mig. Då kan du träffa representanter för yrkesprogrammen,
              titta på hur man har jobbat ihop med branschen och hur man har
              utvecklat förmågan att förena teori och praktik. I praktiken har
              man bevisat att er teori om hur det här ska klaras ut är mossig
              och gammalmodig.
            </seg>
          </u>
          <u>
            <seg>
              Det är ingen tillfällighet att man just inom tillverkningsindustrin
              har ställt sig mycket frågande till vad det är ni sysslar med
              när ni ska göra era förändringar inom just yrkesprogrammen. Man
              är rädd för att det här kommer att leda till någonting som är
              omodernt och att man inte inser att det också krävs en teoretisk
              kunskap för att klara den här typen av praktiska jobb i det näringsliv
              som nu växer fram.
            </seg>
          </u>
          <u>
            <seg>
              Ni söker tyvärr era modeller i förgången tid och tänker inte
              framtidsinriktat och modernt. Ni måste också se att de här yrkena
              behöver en utveckling.
            </seg>
          </u>
          <note type="speaker">
            Anf. 434 BETTY MALMBERG (m) replik:
          </note>
          <u>
            <seg>
              Fru talman! Det här var ett mycket intressant anförande. I morse
              när Peter Hultqvist och jag satt på utbildningskommitténs sammanträde
              låg nämligen Socialdemokraternas motion där. Den speglade nog
              en helt annan verklighet än den som framkommer i detta anförande.
            </seg>
          </u>
          <u>
            <seg>
              Det som fanns med där var den omsvängning som faktiskt Socialdemokraterna,
              åtminstone vissa, tillstår. Man säger ja till den allmänna förskolan.
              Man säger ja till tidigare betyg, till nationella prov och till
              uppföljning. Man vill inte, som vi borgerliga, säga att vi ska
              ha skolinspektioner vart tredje år. Nej, här talar man om varje
              år.
            </seg>
          </u>
          <u>
            <seg>
              Jag måste säga att den framställning som nu görs här i kammaren
              av Peter Hultqvist rimmar mycket illa med detta. Då är frågan:
              Har Socialdemokraterna gjort en 180-gradare en gång till?
            </seg>
          </u>
          <note type="speaker">
            Anf. 435 PETER HULTQVIST (s) replik:
          </note>
          <u>
            <seg>
              Fru talman! Det var ett mycket intressant inlägg av Betty Malmberg.
              Just de frågor som du berör har jag nämligen inte på något vis
              tillbakavisat i mitt anförande, inte på en enda punkt.
            </seg>
          </u>
          <u>
            <seg>
              Det här var en mycket intressant retorisk svängning och ett knep
              från din sida för att skapa lite förvirring i just den här diskussionen.
              Men jag är ledsen du lyckades inte.
            </seg>
          </u>
          <note type="speaker">
            Anf. 436 BETTY MALMBERG (m) replik:
          </note>
          <u>
            <seg>
              Fru talman! Jag blev inte så mycket klokare av detta. Då vill
              jag säga så här:
            </seg>
          </u>
          <u>
            <seg>
              Peter Hultqvist! I den budgetmotion som jag refererar till i
              dag ser vi att ni har anammat mycket av allianspolitikens reformer.
              Jag skulle vilja säga att ni nu säger ja till kanske 90 procent
              av dem.
            </seg>
          </u>
          <u>
            <seg>
              Du talar om retoriska knep. Något som jag slås av är hur ni,
              helt plötsligt, verkligen använder retoriska knep. Ni säger att
              alliansregeringen mäter och sorterar. Men när ni går in med ytterligare
              skolinspektioner eller har tätare uppföljningar och utvärderingar
              heter det att Socialdemokraterna mäter och satsar. Detta skulle
              jag gärna vilja få en förklaring till.
            </seg>
          </u>
          <u>
            <seg>
              Sedan undrar jag över en annan sak. Den politik som ni nu för
              fram är inte helt i linje med vad vare sig Miljöpartiet eller
              Vänsterpartiet har visat på. Det skulle vara intressant att få
              en förklaring till det.
            </seg>
          </u>
          <note type="speaker">
            Anf. 437 PETER HULTQVIST (s) replik:
          </note>
          <u>
            <seg>
              Fru talman! Jag räknade i en tidigare debatt här upp alla utredningar
              som ni har tillsatt. Det är en lång rad utredningar. De har ännu
              icke varit föremål för riksdagens behandling. Det är något tidigt
              av Betty Malmberg att innan propositionen är framlagd komma och
              säga vad vi har accepterat och vad vi inte har accepterat. Den
              typen av analyser lär nog vänta tills eventuella riksdagsbeslut
              och propositioner föreligger, så att vi har någonting att ta ställning
              till.
            </seg>
          </u>
          <u>
            <seg>
              Sedan handlade det om att mäta och sortera. Vad jag försöker
              fokusera på är vad som är centrum i debatten. Vi tycker att det
              är viktigt att föra in det som händer i klassrummet i centrum
              i debatten. Det handlar om relationen mellan lärare och elev.
              Det är mycket viktigt. Därför föreslår vi mer resurser till skolan.
              Det handlar om fler som kan vara med och hjälpa till i klassrummen
              och vara bra pedagoger. Där tycker vi att en tyngdpunkt ska ligga.
              Ni ägnar bara kraften åt hur man ska väga och mäta.
            </seg>
          </u>
          <u>
            <seg>
              Jag tycker att man visst ska ha skolinspektion. Man ska ha uppföljning.
              Men glöm inte att det är lärarens relation till eleverna som avgör
              vad det blir för resultat på de här proven, vilka betyg de kommer
              att få och vad de lär sig i skolan.
            </seg>
          </u>
          <note type="speaker">
            Anf. 438 LARS-IVAR ERICSON (c) replik:
          </note>
          <u>
            <seg>
              Fru talman! Att barn och ungdomar undervisas av utbildade lärare
              är oerhört viktigt. Vi vet också att vi har stora pensionsavgångar
              den närmaste tiden när det gäller lärare födda på 1940-talet.
              Men tyvärr verkar det som om dagens ungdomar inte är så inspirerade
              att välja just lärarutbildningar.
            </seg>
          </u>
          <u>
            <seg>
              Man kan undra varför det har blivit så här. Är det möjligtvis
              så, Peter Hultqvist, att den under många år förda socialdemokratiska
              skolpolitiken har resulterat i att ungdomar inte vill bli lärare?
            </seg>
          </u>
          <note type="speaker">
            Anf. 439 PETER HULTQVIST (s) replik:
          </note>
          <u>
            <seg>
              Fru talman! Det är en intressant fråga. Det finns mycket som
              man kan fundera på om detta.
            </seg>
          </u>
          <u>
            <seg>
              Jag ska referera till ett samtal som jag hade med personer som
              just sysslade med lärarutbildning. De sade så här till mig det
              har också exponerats i den allmänna debatten i andra sammanhang:
              Varför svartmålar Jan Björklund och alliansen den svenska skolan?
              De skapar ju ett läge där man tror att situationen är sådan att
              det inte går att jobba i den här verksamheten.
            </seg>
          </u>
          <u>
            <seg>
              Man bidrar alltså genom en propaganda till att göra någonting
              betydligt svartare, mörkare och eländigare än vad det är. Samtidigt
              kan man se att när debatten nyanserades genom radioinslag för
              ett antal veckor sedan var det en helt annan nyans i diskussionen.
              Då började till och med Björklund lugna ned sig i sammanhanget
              och inta en mer nyanserad hållning.
            </seg>
          </u>
          <u>
            <seg>
              Ni kanske själva skulle fundera över på vilket sätt ni bidrar
              till att popularisera lärarutbildningarna och läraryrket och tona
              ned lite grann av den svartmålning som har pågått.
            </seg>
          </u>
          <note type="speaker">
            Anf. 440 LARS-IVAR ERICSON (c) replik:
          </note>
          <u>
            <seg>
              Fru talman! En av alliansens viktiga målsättningar med skolpolitiken
              är att vi ska få en skola med ordning och reda och kunskapskontroll,
              att vi ska få en skola med både ramar och kramar. Då tror vi att
              också dagens ungdomar kommer att få ett mycket större intresse
              för lärarutbildningen än vad som har varit fallet under tidigare
              år.
            </seg>
          </u>
          <note type="speaker">
            Anf. 441 PETER HULTQVIST (s) replik:
          </note>
          <u>
            <seg>
              Fru talman! Vi ska ha en skola med ordning och reda. Vi ska ha
              en skola där man följer upp och utvärderar. Men vi ska också ha
              en skola där man satsar på pedagogisk utveckling, där det finns
              resurser, där lärarna har tid att ägna sig åt barn med särskilda
              behov och där man kan få ned klasstorlekarna något. Det kräver
              att man satsar pengar. Men det gör inte ni.
            </seg>
          </u>
          <u>
            <seg>
              Vi har 3 miljarder i vår alternativbudget. Vi har också satsat
              på Wärnerssonpengar tidigare, som den dåvarande borgerligheten
              var emot.
            </seg>
          </u>
          <u>
            <seg>
              Det handlar också om resursfrågor. Hur mycket pengar är man beredd
              att investera i barns kunskap? Framför allt handlar det om, vilket
              jag har berört tidigare i debatten, hur man är beredd att frigöra
              pedagogiskt ledarskap hos rektorerna, bland annat, och utveckla
              det. Det är någonting som är oerhört viktigt för skolans resultat.
            </seg>
          </u>
          <u>
            <seg>
              Allmänna termer om bara ordning och reda ger kanske en del i
              en utåtriktad bild och approach, men det som betyder något när
              man kommer till kärnan är vad man gör i klassrummet, hur man utvecklar
              pedagogiken, vad barnen lär sig.
            </seg>
          </u>
          <note type="speaker">
            Anf. 442 FINN BENGTSSON (m) replik:
          </note>
          <u>
            <seg>
              Fru talman! I Peter Hultqvists utopi är alla vuxna medborgare
              professorer i kärnfysik, och medlet för att nå dit är kvantitet
              och en strömlinjeformad utbildning till högsta nivå.
            </seg>
          </u>
          <u>
            <seg>
              Hotet är mångfald och kvalitet i det egna valet av både kompetens
              och det yrke man önskar.
            </seg>
          </u>
          <u>
            <seg>
              Peter Hultqvist talar om den gamla mossiga skolan. Ibland kan
              stenar med mossa vara lika vackra som, och till och med vackrare
              än, stenar utan mossa. Man måste ibland fundera lite grann på
              om just hänvisningen till det gamla alltid är mossig. Det är faktiskt
              så att kvaliteten i mycket av det som gjordes i den gamla skolan
              är någonting som det är värt att bevara åtminstone visade resultaten
              detta.
            </seg>
          </u>
          <u>
            <seg>
              Jag undrar om Peter Hultqvist till fullo har med sig sitt parti
              i beskrivningen att detta med kvantiteten i utbildningen står
              före kvaliteten när det gäller det önskade valet av kompetens
              och yrke.
            </seg>
          </u>
          <note type="speaker">
            Anf. 443 PETER HULTQVIST (s) replik:
          </note>
          <u>
            <seg>
              Fru talman! Jag undrar om Finn Bengtsson har försökt ta åt sig
              lite grann av den information som jag har försökt ge. Jag har
              betonat just kvaliteten väldigt mycket och det centrala. Det handlar
              om läraren kontra eleven och fler resurser i klassrummet. Det
              är där jag tror att själva kärnan i kunskapsinhämtningen ligger.
              Det är där vi ska satsa.
            </seg>
          </u>
          <u>
            <seg>
              Kvalitetsfrågor är just det som jag har ägnat mycket tid och
              kraft åt i dag. Därför är jag lite förvånad över Finn Bengtssons
              oförmåga att uppfatta just detta. Finn Bengtsson är kanske mer
              fast i det som Moderaterna och andra nu ska försöka med, att lite
              floskelartat få in någon sorts bild här, att vi inte pratar om
              kvalitet utan bara kvantitet. Det är struntprat.
            </seg>
          </u>
          <u>
            <seg>
              Sedan var det gamla tider. I gamla tider, någon gång i början
              av 50-talet, var det 15 00020 000 personer i det här landet som
              gick i så kallad högre utbildning. I dag är vi uppe i 300 000.
              Det är en viss skillnad. Jag tror nog att ett modernt samhälle,
              ett framtida samhälle, måste bygga på det vi har uppnått i dag
              och inte på drömmar om det som har varit.
            </seg>
          </u>
          <note type="speaker">
            Anf. 444 FINN BENGTSSON (m) replik:
          </note>
          <u>
            <seg>
              Fru talman! Jag ska ge Peter Hultqvist en lektion i det livslånga
              lärandet som vi säkert delar båda två, men jag tror att Peter
              Hultqvist har fått det om bakfoten.
            </seg>
          </u>
          <u>
            <seg>
              Under Socialdemokraternas regeringsperiod var det en lastbilschaufför
              som i ett radioprogram nämnde hur han hade blivit stimulerad just
              av att hans yrkesroll inte var tillfredsställande. Sagt och gjort,
              på kvällstid läste han in en juristexamen. När den väl var avklarad
              efter sex år och dryga skulder fick han inget jobb. Han blev de
              facto avskedad från sin lastbilsfirma. De vågade inte ha honom
              kvar, för han var sannolikt den som först skulle gå när han fick
              ett jobb som jurist, vilket han aldrig fick.
            </seg>
          </u>
          <u>
            <seg>
              Detta var konsekvensen av ett enfaldigt tänkande och en stimulans
              som egentligen var en fara för medborgaren.
            </seg>
          </u>
          <note type="speaker">
            Anf. 445 PETER HULTQVIST (s) replik:
          </note>
          <u>
            <seg>
              Fru talman! Bevisar det exemplet på något vis att vi skulle dra
              ned på antalet platser på högskolan, att det var bättre på 1950-talet
              och att stenar som är gamla är bättre än stenar som är nya? Vad
              är det som diskussionen handlar om?
            </seg>
          </u>
          <u>
            <seg>
              Jag tror att vi ska ha rejält med platser på högskolan. Jag tror
              till och med att vi ska bygga ut. Jag tror att vi ska satsa på
              kvalitet i skolan, på lärarens möte med eleven. Jag vet egentligen
              inte vad ditt så kallade exempel här bevisade.
            </seg>
          </u>
          <u>
            <seg>
              Jag kan också ge exempel. När jag under Kunskapslyftet, som Moderaterna
              aktivt röstade emot här i riksdagen, besökte en utbildning var
              där en kvinna som jobbat på städsidan i många år. Hon utbildade
              sig till något nytt och sade: Det här skulle jag ha gjort mycket
              tidigare. Det här är verkligen en kick för mig i livet.
            </seg>
          </u>
          <u>
            <seg>
              Men vuxenutbildningen har ni dragit ned på. Det var en av era
              första åtgärder. Nu har ni försökt komma undan det genom att lägga
              dit en liten slant. Men inte duger det i det här konjunkturläget.
            </seg>
          </u>
          <note type="speaker">
            Anf. 446 MARIANNE WATZ (m):
          </note>
          <u>
            <seg>
              Fru talman! När jag framhåller att svenska ska vara undervisningsspråk
              inom svensk utbildning möts jag av förvåning. Svenska som undervisningsspråk
              är ju en självklarhet för de flesta. Att framhålla detta är att
              slå in öppna dörrar. Många medborgare lever nämligen i okunnighet
              om att det i våra friskolor finns tusentals elever som får hälften
              av sin skolundervisning på engelska, och kommunala grundskolor
              kan ha hälften engelska som försöksverksamhet.
            </seg>
          </u>
          <u>
            <seg>
              På universiteten är en stor del av kurslitteraturen på engelska,
              och alltmer av undervisningen sker på engelska. Till exempel ges
              75 procent av alla magister- eller masterkurser på engelska. Man
              kan alltså helt klart tala om engelskans framträngande som undervisningsspråk
              på alla nivåer, grundskola, gymnasium och universitet.
            </seg>
          </u>
          <u>
            <seg>
              Alla tycker förstås att vi ska lära oss bra engelska. Det är
              ju ett av världens viktigaste språk. Det tycker jag också, och
              just för att det är så viktigt vill jag ha en förstärkt undervisning
              i engelska men med kunniga och välutbildade lärare i engelska
              språket. Det är detta som ger goda kunskaper, inte att svenska
              lärare i matematik, historia och geografi ska förmedla sin kunskap
              på mer eller mindre begränsad, kanske ibland bristfällig, engelska.
            </seg>
          </u>
          <u>
            <seg>
              Det är den ena sidan av myntet, de svenska lärarnas helt naturligt
              begränsade kunskap i engelska. För vi ska väl ha svensktalande
              lärare i svenska skolor och inte behöva importera lärare från
              engelsktalande länder? Begränsade kunskaper i engelska förmedlar
              inte bara bristfällig engelska till eleverna utan begränsar också
              kunskapsöverföringen i de olika ämnena.
            </seg>
          </u>
          <u>
            <seg>
              Den andra sidan av myntet är de svenska elevernas begränsade
              kunskaper i engelska som hindrar deras förmåga att förstå och
              deras förmåga att interagera med läraren. Det finns rapporter
              och studier som visar detta.
            </seg>
          </u>
          <u>
            <seg>
              I Skolverkets undersökning SPRINT från 2001 om språkintegrerad
              undervisning, det vill säga undervisning i olika skolämnen på
              engelska i grund- och gymnasieskolan, redovisas en sammanställning
              av effekten av denna undervisning. Den visar en marginell ej statistiskt
              säkerställd ökning av färdigheten i engelska, något försämrade
              svenskkunskaper och mer lärarstyrda och lärarledda lektioner.
            </seg>
          </u>
          <u>
            <seg>
              Att eleverna blir tystare och mindre aktiva är helt naturligt,
              eftersom de inte behärskar språket och därför inte kommer med
              frågor eller gör spontana utvikningar, just detta som ger liv
              åt undervisningen. Forskaren Maria Falk visar i sitt avhandlingsarbete
              att duktiga elever med engelska som undervisningsspråk klarar
              sig ändå, trots detta, men att eleverna skulle lära sig mycket
              mer med samma arbetsinsats om undervisningen var på svenska.
            </seg>
          </u>
          <u>
            <seg>
              Fru talman! Samma sak framkommer på universitetsnivå. I en studie
              genomförd med studenter som deltog i fysiklektioner både på engelska
              och på svenska framkom att även om studenternas egen uppfattning
              var att språkvalet spelade väldigt liten roll upplevde de ett
              antal problem som orsakades av språkvalet. Studenternas vilja
              att fråga och svara på frågor blev mycket begränsad när undervisningen
              skedde på engelska. Det blev en minskad interaktion mellan lärare
              och studenter men många frågor till läraren efter lektionerna.
            </seg>
          </u>
          <u>
            <seg>
              Varför då satsa på detta? Elevernas föräldrar vill så gärna ge
              den magiska nyckeln till sina barn som heter nyckeln till den
              internationella världen. Och när eleverna blir äldre vill många
              själva skaffa denna nyckel, nyckeln till att kunna ta sig fram
              i världen utanför Sverige där alla, enligt vad man tycks tro,
              talar engelska.
            </seg>
          </u>
          <u>
            <seg>
              Man förstår inte att den nyckel som bättre kan öppna den internationella
              världen heter goda språkkunskaper, i engelska men också i andra
              viktiga språk, som man får genom förstärkt undervisning av kompetenta
              språklärare. Det är en nyckel som samtidigt ger tillgång till
              goda ämneskunskaper genom att de olika ämnena studeras på svenska.
            </seg>
          </u>
          <u>
            <seg>
              Goda ämneskunskaper är helt väsentligt för att ta sig fram i
              en globaliserad värld med knivskarp konkurrens med andra européer,
              med kineser, japaner, amerikaner och indier. Vi behåller då också
              möjligheten att utveckla vårt eget språk, vilket är en nödvändighet
              för dem som ska använda svenska på olika nivåer i arbetslivet,
              till exempel lärare, jurister och inte minst journalister.
            </seg>
          </u>
          <u>
            <seg>
              Ett misstag är att tro att världen utanför Sverige är helt engelskspråkig
              i den meningen att man alltid tar sig fram på engelska. Ingen
              som inte har en kristallkula kan heller säga att engelska är världsspråket
              också i framtiden. Spanska talas av 387 miljoner modersmålstalande,
              jämfört med engelskans 364 miljoner, och är det snabbast växande
              språket i USA. Kina, ett av världens folkrikaste länder, är nu
              också en ekonomisk stormakt. Arabiska språk talas av 280 miljoner.
            </seg>
          </u>
          <u>
            <seg>
              Fru talman! Vi bör hejda och stoppa engelskans framträngande
              som undervisningsspråk i Sverige genom att satsa på en väl utvecklad
              svenska som grund för kreativitet och goda ämneskunskaper och
              en förstärkt professionell språkundervisning som satsar mycket
              på engelska men också på andra viktiga språk. I en kommande språklag
              bör regleras att huvudregeln är att svenska ska vara undervisningsspråk
              på samtliga stadier inom utbildningsväsendet.
            </seg>
          </u>
          <note type="speaker">
            Anf. 447 MARIA KORNEVIK JAKOBSSON (c):
          </note>
          <u>
            <seg>
              Fru talman! Den svenska förskolan håller en hög internationell
              klass även om gruppstorleken ökat och personaltätheten minskat
              under det senaste decenniet. Vi har ett förhållandevis jämlikt
              och jämställt samhälle med hög levnadsstandard och god fysisk
              folkhälsa.
            </seg>
          </u>
          <u>
            <seg>
              Våra barn borde må bra, till och med riktigt bra. Men alla gör
              inte det. En statlig utredning, SOU 2006:77, visar att den psykiska
              ohälsan hos barn och unga ökar snabbare i Sverige än i elva andra
              jämförbara länder.
            </seg>
          </u>
          <u>
            <seg>
              Vad beror detta på? Ingen vet exakt svaret, och utvecklingen
              oroar eftersom psykisk ohälsa ofta går i arv och kan förvärras
              från generation till generation.
            </seg>
          </u>
          <u>
            <seg>
              Det verkar också som att intresset att ta reda på orsaken är
              svalt. Finns det något samband mellan den allt tidigare debuten
              på förskolan under flera timmar och den ökade psykiska ohälsan
              hos svenska barn och ungdomar? Frågan är känslig, mycket känslig,
              men man behöver ställa den. Det handlar om en av de största framtidsfrågorna,
              morgondagens psykiska hälsa.
            </seg>
          </u>
          <u>
            <seg>
              Fru talman! I dag går ca 85 procent av alla ett- till femåringar
              på förskolan, och någon ordentlig utvärdering av denna stora sociala
              förändring har aldrig skett.
            </seg>
          </u>
          <u>
            <seg>
              Det finns bara några mindre studier från 1980-talet. Sedan dess
              har många stora utländska studier gjorts på tusentals barn. Dessa
              studier sätter frågetecken inför förskolan som en idealisk omsorg
              för alla barn, med den tidiga separation från föräldrarna som
              det innebär.
            </seg>
          </u>
          <u>
            <seg>
              Nya rön från hjärnforskningen väcker också frågor om konsekvenserna
              av tidig stress för små barn. Trots sin stolta forskartradition
              har Sverige hittills inte gjort någon uppföljande studie på denna
              dramatiska förändring i barns tidiga liv. Jag har ställt frågan
              till RUT om de kan hitta några svenska studier som kan ge svar
              på dessa frågor. Svaret var kort och enkelt: Nej, det finns det
              inte.
            </seg>
          </u>
          <u>
            <seg>
              Folkhälsoinstitutet har gjort en ny sammanställning av de befintliga
              svenska och internationella studierna om förskolans effekter.
              De konstaterar att dessa studier inte räcker för att säga något
              om förskolans effekter på barn mellan 12 och 36 månaders ålder.
              Vi pumpar alltså årligen in 40 miljarder i en omsorgsform vars
              effekter vi inte vet något om.
            </seg>
          </u>
          <u>
            <seg>
              Fru talman! Jag menar att en ordentlig studie måste göras av
              effekterna av den svenska barnomsorgsmodellen. Det finns frågor
              som behöver svar. Hur påverkas barns utveckling av olika omsorgsformer?
              Finns det några skillnader mellan förskola, dagmamma och hemmet
              och vid vilka åldrar? Hur påverkar gruppstorleken och personaltätheten
              på förskolan? Kan man se en påverkan av den tidiga omsorgen uppe
              i åldrarna? Finns det ett samband mellan den nuvarande familjepolitiska
              modellen och den ökande psykiska ohälsan?
            </seg>
          </u>
          <u>
            <seg>
              Denna empiriska kunskap behövs av minst tre skäl:
            </seg>
          </u>
          <u>
            <seg>
              Fru talman! Jag vill avslutningsvis säga att jag som Centerkvinna
              är stolt över den svenska förskolan och hur den skulle kunna vara.
              Centerkvinnan Karin Söder har varit med och arbetat hårt för att
              bygga upp barnomsorgen i Sverige. Jag är övertygad om att Karin
              Söder, precis som andra som var föregångare i kampen, också ville
              och kanske till och med förutsatte att den skulle utvärderas och
              forskas på med jämna mellanrum för barns skull.
            </seg>
          </u>
          <note type="speaker">
            Anf. 448 MIKAEL DAMBERG (s) replik:
          </note>
          <u>
            <seg>
              Fru talman! Det är viktigt att säga att förskolan i Sverige är
              en frivillig verksamhet som föräldrar väljer för sina barn och
              gör det i väldigt stor utsträckning. Det är också den offentliga
              verksamhet vi har i Sverige som föräldrar är mest nöjda med och
              som man anser har bäst kvalitet.
            </seg>
          </u>
          <u>
            <seg>
              Jag ska inte säga att detta är en vetenskaplig undersökning,
              men jag som har barn i både förskola och skola får bevis för hur
              bra förskolan kan vara i Sverige när jag hör barn mitt i sommaren
              säga: När får vi börja i förskolan igen? De längtar tillbaka på
              helgen. Det är ett gott betyg till den svenska förskolan. Man
              blir ganska förundrad över hur mycket barnen lär sig i förskolan.
            </seg>
          </u>
          <u>
            <seg>
              Jag tror att det behövs mer forskning och studier kring förskolan.
              I de studier som finns på utbildningsområdet är det spännande
              att se att de barn som har gått i förskolan klarar studierna bättre
              i skolan. Vi har sett att i områden där barnen har haft dåliga
              språkkunskaper från början är den av stor betydelse.
            </seg>
          </u>
          <u>
            <seg>
              Gärna mer forskning, men det finns ett underliggande drag av
              kritik mot förskolan som jag hoppas inte ska tolkas in i anförandet.
            </seg>
          </u>
          <note type="speaker">
            Anf. 449 MARIA KORNEVIK JAKOBSSON (c) replik:
          </note>
          <u>
            <seg>
              Fru talman! Ja, det är några saker som är mina akilleshälar.
              Jag blir galen när någon tror, tycker, tänker och känner. Det
              stämmer, Mikael det sade jag inte. Jag talar om att vi kan finna
              forskningsresultat på vilka stövlar som är bäst för våra barn,
              vilka som är bäst i regnväder, vilka som är bäst när det är kallt
              ute, men vi kan inte hitta en rad av forskning på vad som händer
              med våra små barn 13 ettåringar i ett rum med tre personal som
              kanske inte ens är samma som i går. Där har vi inte samma intresse
              som när det gäller hur stövlarna fungerar när det regnar.
            </seg>
          </u>
          <note type="speaker">
            Anf. 450 MIKAEL DAMBERG (s) replik:
          </note>
          <u>
            <seg>
              Fru talman! Då finns den underliggande kritiken och misstänksamheten
              mot förskolan som form att ta hand om barn. Jag tycker att man
              också ska se den stora nöjdhet som finns hos föräldrarna och faktiskt
              se att förskolan är bra för barnen och att de trivs i verksamheten.
            </seg>
          </u>
          <u>
            <seg>
              Men jag kan ge dig ett rätt, och det är att barns och ungdomars
              hälsoläge är knappt beforskat i Sverige. När killarna börjar i
              lumpen börjar man på allvar intressera sig för hälsoläget hos
              barn och ungdomar. Det är ett stort hål i svensk forskning, så
              det tycker jag att man ska forska på. Men att det just är förskolebarn
              som vi inte har koll på stämmer inte. Vi har inte någon bra forskning
              om skolbarnen heller, och jag tror inte att någon skulle resa
              sig upp och fundera på: Vad gör vi med våra barn när de går i
              skolan? Det är inte riktigt den diskussion vi brukar ha i den
              här kammaren.
            </seg>
          </u>
          <note type="speaker">
            Anf. 451 MARIA KORNEVIK JAKOBSSON (c) replik:
          </note>
          <u>
            <seg>
              Fru talman! Jag är glad att jag fick ett rätt.
            </seg>
          </u>
          <u>
            <seg>
              Vad är hotet med att man forskar? Vad är hotet med att man tar
              reda på konsekvenserna av det man gör med barnen? Vad är hotet
              med att man ifrågasätter om 13 ettåringar i ett rum med tre personal
              är lämpligt? När man bygger ett hus lägger man ut en ritning.
              Man börjar ordentligt med grunden. Man är väldigt noga med det.
              Skulle vi omsätta det i att lägga ut ritningen för hur man bygger
              ett barn ser det ibland ut som att man börjar med balkongen. Det
              är lika viktigt, om inte viktigare, att göra rätt med barnen.
              Därför är det viktigt att vi vet. Det är viktigt att också förskolan
              har den kunskapen så att den kan göra det som är bäst för barnets
              utveckling.
            </seg>
          </u>
          <u>
            <seg>
              Jag ifrågasätter inte förskolan som system. Jag ifrågasätter
              att man i dag pratar mer om kön än om kvaliteten.
            </seg>
          </u>
          <note type="speaker">
            Anf. 452 FINN BENGTSSON (m) replik:
          </note>
          <u>
            <seg>
              Fru talman! Maria Kornevik Jakobsson beskriver på ett väldigt
              elegant sätt många intressanta frågeställningar och problem därmed
              som inte är lösta när det gäller förskolans situation.
            </seg>
          </u>
          <u>
            <seg>
              Samtidigt belyser hon vilka resurser vi stoppar i det som vi
              tror levererar någonting till oss. Det är väl befogat att fråga:
              Hur kan vi komma vidare med någonting som i dag delvis betraktas
              vara i forskningens strykklass och ofta blir kritiserat?
            </seg>
          </u>
          <u>
            <seg>
              Det ena sättet är att säga att vi inte ger något mer till forskningen,
              och så får det komma upp någonting först när det blir bra. Ett
              annat, mer offensivt sätt är att diskutera lösningar där man prioriterar
              den här typen av forskning. Ett sådant förslag som också berör
              skolan är att satsa på pedagogisk forskning som ett eget ämnesråd
              inom till exempel vetenskapsrådet.
            </seg>
          </u>
          <u>
            <seg>
              Min fråga till Maria Kornevik Jakobsson är om hon tror att det
              möjligtvis kan vara en lösning för att få lite fart på den forskning
              där det i dag enligt de flesta debattörerna här brister.
            </seg>
          </u>
          <note type="speaker">
            Anf. 453 MARIA KORNEVIK JAKOBSSON (c) replik:
          </note>
          <u>
            <seg>
              Fru talman! Det är ett förslag som är så gott som något. Den
              rationella vetenskapen och den rationella politiken är den som
              vi förstår. Vi behöver få ett mått på allt vad vi gör, och då
              får man försöka omvandla detta.
            </seg>
          </u>
          <u>
            <seg>
              Ja, Finn Bengtsson har en stor poäng i att det vore en bra lösning,
              eller en av lösningarna.
            </seg>
          </u>
          <note type="speaker">
            Anf. 454 FINN BENGTSSON (m) replik:
          </note>
          <u>
            <seg>
              Fru talman! Tack, Maria Kornevik Jakobsson. Jag tycker att det
              är viktigt att få det till riksdagsprotokollet att det finns folkvalda
              som önskar en förändring i den riktningen att vara mer offensiv,
              och kanske få fram en pedagogik som vi sedan mer seriöst kan debattera
              kring, än att vara mer passiv och säga: Vi får vänta tills pedagoger
              kommer ut med någonting som är trovärdigt.
            </seg>
          </u>
          <u>
            <seg>
              Vi har samtidigt ett problem som du så väldigt tydligt och elegant
              beskriver. Det görs en stor insats från samhället. Vi tror att
              det är bra, men vi vet inte. Det är klart att det behövs en satsning
              på detta.
            </seg>
          </u>
          <note type="speaker">
            Anf. 455 MARIA KORNEVIK JAKOBSSON (c) replik:
          </note>
          <u>
            <seg>
              Fru talman! Det som vi gör med våra barn i dag det låter som
              en klyscha får vi se i det samhälle som vi får i morgon. Det kan
              hända att det här är det bästa, och det kan hända att det här
              är det ultimata för barnen. Men vi vet inte, och det är det som
              är poängen. Vi har en massa bekymmer.
            </seg>
          </u>
          <u>
            <seg>
              Som psykoterapeut har jag suttit mycket med barn och ungdomar
              som inte har en aning om de existentiella frågorna, som de egentligen
              borde känna till. De känner att de inte har någon att prata med.
              De vet väldigt lite om sitt eget inre. Det har slagit mig några
              gånger att en bidragande orsak kan vara att de faktiskt aldrig
              har knutit an ordentligt till någon vuxen. Detta behöver man reda
              upp lite i.
            </seg>
          </u>
          <note type="speaker">
            Anf. 456 LARS-IVAR ERICSON (c) replik:
          </note>
          <u>
            <seg>
              Fru talman! Maria Kornevik Jakobsson tar upp ett viktigt ämne,
              nämligen den svenska förskolan. Som morfar till fem härliga barnbarnspojkar
              har jag haft anledning att intressera mig lite för den de senaste
              åren eftersom samtliga fem går i förskolan.
            </seg>
          </u>
          <u>
            <seg>
              Jag funderar över vistelsetiden och undrar om Maria Kornevik
              Jakobsson har några tankar om vistelsetidens betydelse för barnens
              psykiska hälsa.
            </seg>
          </u>
          <note type="speaker">
            Anf. 457 MARIA KORNEVIK JAKOBSSON (c) replik:
          </note>
          <u>
            <seg>
              Fru talman! Som mormor till sex barnbarn vill jag säga att det
              har den självklart. Allt hänger ihop. En bra förskola, bra utemiljö,
              bra förskollärare och barnskötare som stannar länge och som barnen
              hinner lära känna och en liten grupp självklart hänger det ihop.
              Det är just detta vi måste få in.
            </seg>
          </u>
          <u>
            <seg>
              På 70-talet övertog kommunen ansvaret för barnomsorgen. När samhället
              övertar ansvaret för barnen är det inte budgeten i balans som
              är det viktigaste utan det enskilda barnets utveckling. Barnet
              måste ha rätt att göra det som behövs för att barnet ska bli det
              som det var tänkt att bli och inte formas i en fyrkant som ska
              passa samhället. Det kan inte vara rätt.
            </seg>
          </u>
          <note type="speaker">
            Anf. 458 HANS BACKMAN (fp):
          </note>
          <u>
            <seg>
              Fru talman! Alliansregeringen satsar nu 1,8 miljarder på att
              stärka yrkesutbildningen. Bland annat har alliansregeringen beslutat
              att den 1 juli 2009 inrätta en yrkeshögskola där eftergymnasiala
              yrkesutbildningar som inte finns inom högskolan ska samlas. Det
              gäller utbildningar som i dag finns inom kvalificerad yrkesutbildning,
              påbyggnadsutbildningar och vissa kompletterande utbildningar.
            </seg>
          </u>
          <u>
            <seg>
              Regeringen tillför också medel för att skapa nya platser inom
              yrkeshögskolan som kommer att innehålla utbildningar av olika
              slag. Det är utbildningar som är kvalificerade men inte akademiska.
            </seg>
          </u>
          <u>
            <seg>
              Jag är mycket glad över satsningen på en yrkeshögskola. Jag anser
              att det finns ett antal goda argument för att en sådan yrkeshögskola
              med inriktning mot träteknik skulle förläggas till Hälsingland
              och Gävleborgs län.
            </seg>
          </u>
          <u>
            <seg>
              I huvudsak är det dock viktigt att vi uppvärderar yrkesutbildningarna
              i Sverige. Alla ungdomar vill inte bli akademiker. Den eftergymnasiala
              utbildningen ska därför stöpas om. Jag ser yrkeshögskolan som
              ett viktigt led i detta arbete. I yrkeshögskolan bör yrkesinriktade
              eftergymnasiala utbildningar som inte redan finns inom ramen för
              universitet och högskola ingå. Många yrken som förr var enkla
              är i dag mer kvalificerade. Det vet vi alla. Dessa kräver kvalificerad
              utbildning även om de inte har akademiska inslag.
            </seg>
          </u>
          <u>
            <seg>
              Jag är övertygad om att yrkeshögskolan kommer att innebära just
              en kvalitetssatsning, som det har talats så mycket om under utbildningsdebatten
              här i kammaren. Det är enormt viktigt för Sverige och vår konkurrenskraft
              att vi har yrkesutbildningar som håller hög kvalitet. Ska företag
              och organisationer överleva i en globaliserad värld behöver företagen
              yrkeskunniga personer. Företag och organisationer behöver högutbildade
              med spetskunskaper och förmågor, inklusive entreprenörskap, som
              direkt kan omsättas i praktisk handling.
            </seg>
          </u>
          <u>
            <seg>
              Det är också viktigt att yrkeshögskolorna anpassas till behoven
              på arbetsmarknaden och ska så göra. De måste förstås också ha
              en nära koppling till det omgivande näringslivet. De kan då förse
              arbetsmarknaden med en yrkeskicklig eftergymnasialt utbildad arbetskraft
              med hög kompetens och god problemlösningsförmåga inom sitt gebit.
            </seg>
          </u>
          <u>
            <seg>
              Fru talman! Mellan juli 2006 och juli 2008 minskade utanförskapet
              i Sverige med 173 000 personer. Också i Gävleborg, som jag kommer
              från, har läget på arbetsmarknaden förbättrats betydligt de senaste
              två åren. Kurvorna pekar alltjämt åt rätt håll. Den totala arbetslösheten
              har sjunkit med 13 procent och ungdomsarbetslösheten med 30 procent.
              Fortfarande finns det dock många som inte har ett jobb och som
              vill komma in på arbetsmarknaden och få ett jobb.
            </seg>
          </u>
          <u>
            <seg>
              Arbetslösheten i Gävleborg är näst högst i landet och har så
              varit under lång tid. Den positionen har vi kvar trots att det
              har gått jämförelsevis bra de senaste åren. Det finns företag
              som är beredda att anställa. 21 procent av företagarna i Gävleborg
              tror på nyanställningar i närtid, men det är ett problem att många
              av de arbetslösa inte har rätt yrkeskompetens för de lediga jobben.
            </seg>
          </u>
          <u>
            <seg>
              Med en bra högre yrkesutbildning i länet får företagen i Gävleborg
              lättare att rekrytera kvalificerade medarbetare och de arbetslösa
              lättare att få jobb. Det betyder också möjligheter för nyföretagande.
              Men om vi inte höjer utbildningsnivån i länet riskerar vi att
              få ha kvar den olyckliga kombinationen av arbetslöshet och brist
              på kvalificerad personal. Just det är ett argument för att ha
              en yrkeshögskola i Hälsingland i Gävleborg.
            </seg>
          </u>
          <u>
            <seg>
              Undersökningar visar att näringslivet efterfrågar en ny form
              av träteknisk utbildning. Det ska vara en utbildning som ligger
              på en nivå mellan den treåriga gymnasieutbildningen inom industriprogrammet
              med inriktning på träteknik och träingenjörsutbildningen.
            </seg>
          </u>
          <u>
            <seg>
              En yrkeshögskola i Hälsingland skulle kunna möta det lokala näringslivets
              behov samtidigt som den skulle kunna ge inspiration åt de unga
              i närområdet så att fler än i dag ser möjligheter att vidareutbilda
              sig och därmed också få lättare att få ett jobb.
            </seg>
          </u>
          <u>
            <seg>
              Fru talman! En yrkeshögskola med inriktning på träteknik är också
              ett tydligt exempel på hur Hälsinglands unika egenskaper och det
              lokala näringslivets behov skulle kunna tillvaratas. En ordentlig
              satsning på attraktiva utbildningar som lockar studenter, utbildare
              och företag från hela landet kan dessutom ge en ovärderlig skjuts
              framåt för ett län som Gävleborg i sin helhet. Det är bland annat
              det som en yrkeshögskola ska vara till för. Den ska stärka arbetsmarknaden
              i kombination med god kontakt med näringslivet.
            </seg>
          </u>
          <u>
            <seg>
              Det finns alltså ett antal viktiga argument för att en yrkeshögskola
              med inriktning mot träteknik ska etableras i just Hälsingland
              i Gävleborg.
            </seg>
          </u>
          <note>
            I detta anförande instämde Gunnar Andrén (fp).
          </note>
          <note type="speaker">
            Anf. 459 MIKAEL DAMBERG (s) replik:
          </note>
          <u>
            <seg>
              Fru talman! Jag tänker inte ha några synpunkter på placeringen.
              Den lämnar jag åt andra att bedöma.
            </seg>
          </u>
          <u>
            <seg>
              Däremot vill jag uppmärksamma det brev som har skickats till
              regeringen och som också vi riksdagsledamöter har fått. Vi startade
              utredningen om yrkeshögskolan som paraply för alla dessa utbildningar.
              Det är positivt att det nu kommer till stånd. Problemet är att
              när man nu lanserar yrkeshögskolan gör man det lite olyckligt,
              vilket man inte minst inom kvalificerad yrkesutbildning har påtalat.
            </seg>
          </u>
          <u>
            <seg>
              De facto innebär regeringens budgetförslag att 100 skolor som
              bedriver kvalificerad yrkesutbildning inte kommer att fullfölja
              sina utbildningsuppdrag. Det innebär en minskning med 6 000 platser
              i kvalificerad yrkesutbildning i Sverige. Arbetsgivarna har skrivit
              brev till alla oss.
            </seg>
          </u>
          <u>
            <seg>
              Min förhoppning är inte att du ska reda ut detta just nu, Hans
              Backman. Men vi är oroade över detta. Vi tror att kvalificerad
              utbildning är en mycket effektiv utbildningsform som ger många
              människor jobb. Jag hoppas att du tar med frågan och påverkar
              regeringen. Det krävs snabba beslut för att ändra detta.
            </seg>
          </u>
          <note type="speaker">
            Anf. 460 HANS BACKMAN (fp) replik:
          </note>
          <u>
            <seg>
              Fru talman! Jag tar med mig frågan. I grunden är det viktigt
              att alla förslag och åtgärder blir bra i praktiken. Det är positivt
              med den här tredelade satsningen. Här ingår förbättrade lärlingsutbildningar
              med yrkesinriktning på gymnasieskolan, yrkesvux som kommer att
              komplettera möjligheten att utbilda sig inom olika yrkesområden
              som vuxen och yrkeshögskolan. Totalt kommer det att ge en positiv
              och bra effekt både kvalitetsmässigt och platsmässigt. Inte minst
              tycker jag att det här med yrkesvux är positivt. Det har varit
              mycket teoretiskt på många komvuxutbildningar tidigare. Det är
              en möjlighet.
            </seg>
          </u>
          <u>
            <seg>
              Jag tar förstås med mig frågan som Mikael Damberg tog upp.
            </seg>
          </u>
          <note type="speaker">
            Anf. 461 MIKAEL DAMBERG (s) replik:
          </note>
          <u>
            <seg>
              Fru talman! Jag tror också att yrkesvux är bra. Däremot riskerar
              kvalificerad yrkesutbildning att gå in i en lågperiod och tappa
              ett antal platser i onödan för att regeringen verkar ha gjort
              något fel med budgeten. Jag hoppas att regeringen inte har gjort
              det medvetet. Nu gäller det dock att rätta till det, annars kommer
              yrkeshögskolan att få en start med ett minskat antal yrkesplatser
              i stället för ökat antal yrkesplatser. Det vore väl ett fiasko?
            </seg>
          </u>
          <u>
            <seg>
              KY-myndigheten har inte riktigt samma uppfattning som du om den
              tredelade gymnasieskolan. Det vore olyckligt för dem om man sänker
              behörighetskraven för att komma in på KY. Det säger något om handens
              och hjärnans kunskap.
            </seg>
          </u>
          <note type="speaker">
            Anf. 462 HANS BACKMAN (fp) replik:
          </note>
          <u>
            <seg>
              Fru talman! Jag känner själv att det är bra att vi är inne på
              den vägen att vi stärker yrkesutbildningen på flera nivåer. Det
              har ändå varit ett stort problem i gymnasieskolan att så många
              har hoppat av de teoretiska utbildningarna och även yrkesutbildningarna,
              som man upplever har väldigt mycket teori. Dessa problem måste
              vi lösa. Jag ser att vi nu är på rätt väg och gör det som många
              har efterfrågat. Inte minst när man träffar lärare och andra som
              jobbar inom skolvärlden säger de att detta är en god möjlighet
              att se varje elev som en individ.
            </seg>
          </u>
          <u>
            <seg>
              Med facit i hand måste vi nog förändra den tyvärr i många stycken
              mindre lyckade politik på yrkesutbildningsområdet som Socialdemokraterna
              förde.
            </seg>
          </u>
          <note type="speaker">
            Anf. 463 LARS-IVAR ERICSON (c) replik:
          </note>
          <u>
            <seg>
              Fru talman! Hans Backman nämnde att det är viktigt att vi får
              en yrkeshögskola. Jag är den förste att instämma i detta. Han
              vill också ha den lokaliserad till Gävleborg. Då vill jag påminna
              om att det i Skåne finns ett alternativ. Jag tänker på staden
              Hässleholm, som har alldeles ypperliga förutsättningar för en
              etablering närheten till Lund, Köpenhamn och så vidare.
            </seg>
          </u>
          <note type="speaker">
            Anf. 464 HANS BACKMAN (fp) replik:
          </note>
          <u>
            <seg>
              Fru talman! Jag är själv sommarskåning så jag ska inte argumentera
              alltför mycket mot just önskan om en yrkeshögskola även i Skåne.
              Däremot skulle man kunna tro att en viktig orsak till att jag
              talar just för Gävleborg är att jag kommer från detta län som
              också är fantastiskt. Men det är det inte. Orsaken är att Gävleborg
              länge har legat så högt i fråga om arbetslöshetssiffror. Gävleborg
              är det län i Sverige som har näst högst arbetslöshet. Jag känner
              att vi har ett stort behov av att få en kick uppåt i sysselsättningen.
              Jag är övertygad om att en yrkeshögskola skulle kunna ge en sådan
              effekt. Om man höjer utbildningsnivån bland många gävleborgare
              kan de lättare få ett jobb, särskilt som vi har många företag
              som söker arbetskraft. Arbetskraft finns men har tyvärr inte rätt
              kompetens. Då ser jag yrkeshögskolan som en väg att uppnå detta,
              så att man kan matcha in arbetskraften på de jobb som finns.
            </seg>
          </u>
          <u>
            <seg>
              Migrationspolitik
            </seg>
          </u>
          <note type="speaker">
            Anf. 465 GÖTE WAHLSTRÖM (s):
          </note>
          <u>
            <seg>
              Fru talman! Partiledardebatten i går gav olika avtryck i medievärlden,
              alltifrån poängsättning av debattörerna till hur de retoriskt
              kunde hantera sina debattmotståndare.
            </seg>
          </u>
          <u>
            <seg>
              Men sanningen att säga gjorde man naturligtvis också bedömningar
              av det politiska innehållet i respektive partiföreträdares anföranden.
            </seg>
          </u>
          <u>
            <seg>
              I en av tidningarna som gjorde bedömningar av partiledardebatten
              lyftes under en rubrik avsaknaden av de migrationspolitiska frågorna
              fram, och då framför allt flyktingpolitiken. Läser man protokollet
              från debatten kan man konstatera att rubriksättaren hade rätt.
              Skälet till att så var fallet har givetvis naturliga förklaringar
              den ekonomiska utvecklingen i världen, den dramatiska ökningen
              av varsel på den inhemska arbetsmarknaden, det ökande antalet
              arbetslösa och försämrade villkor i socialförsäkringssystemet.
              Det är förståeligt att partiledarna med kraft ville lyfta fram
              problematiken respektive försvara den förda politiken i relation
              till dessa problemställningar.
            </seg>
          </u>
          <u>
            <seg>
              Men det är inte svårt att förstå att man som invandrare i Sverige
              och med kontaktnät bland flyktinggrupper saknade partiernas förhållningssätt
              till migrationspolitiken.
            </seg>
          </u>
          <u>
            <seg>
              Det är därför värdefullt att statsrådet Billström finns med oss
              här i kväll och att vi kan föra en diskussion om migrationspolitiken.
            </seg>
          </u>
          <u>
            <seg>
              Vi kanske ändå ska förtydliga att det inom socialförsäkringsutskottet
              förs en ganska bred diskussion om de migrationspolitiska frågorna
              vad gäller det nationella perspektivet, EU-perspektivet och det
              globala perspektivet.
            </seg>
          </u>
          <u>
            <seg>
              Under dagen har utskottet behandlat bland annat budgetarbetet
              och frågor kopplade till utgiftsområde 8 om migrationspolitik
              och det kommande ställningstagandet i fråga om arbetskraftsinvandring
              från tredjeland, det vill säga arbetskraft från länderna utanför
              EU, Schweiz och de nordiska länderna. Vi kommer att ha en debatt
              om dessa frågor under november.
            </seg>
          </u>
          <u>
            <seg>
              Fru talman! Den fråga som jag vill lyfta fram i denna allmänpolitiska
              debatt har sin bäring på den positionsförskjutning som skett såväl
              vad gäller den svenska hållningen totalt sett men framför allt
              vad gäller några av de i regeringen ingående partierna.
            </seg>
          </u>
          <u>
            <seg>
              När det gäller den andra delen kan man säga att situationen är
              något märklig när vi minns hur debatten var här i kammaren för
              bara några år sedan. Utfästelser om agerande för amnestier och
              förändringar i utlänningslagstiftningen skapade oro inom politikområdet.
              Jag vill påstå att det knappast stärkte situationen för många
              asylsökande i landet.
            </seg>
          </u>
          <u>
            <seg>
              Den andra positionsförskjutningen gör mig mer orolig. När man
              tittar på det svenska agerandet i arbetet med de Europagemensamma
              flyktingpolitiska frågorna har vi fått en mer anpasslig och mindre
              pådrivande roll.
            </seg>
          </u>
          <u>
            <seg>
              Sveriges roll som en garant för en mer humanitär flyktingpolitik
              har förändrats. Anpassningen till den mer restriktiva sydeuropeiska
              hållningen är uppenbar. Vi ser det i den svenska hållningen till
              de EU-dokument som tas fram men också i kontakterna med partivänner
              inom Europeiska gemenskapen.
            </seg>
          </u>
          <u>
            <seg>
              När man läser en del av de uttalanden som företrädare för regeringen
              gör i medierna skräms man av hur det kan bli i förlängningen.
            </seg>
          </u>
          <u>
            <seg>
              Vi har här i kammaren från samtliga partier uttalat glädje över
              att det inte finns något främlingsfientligt parti i Sveriges riksdag.
            </seg>
          </u>
          <u>
            <seg>
              Men jag har under den senaste tiden dock tagit del av en del
              uttalanden som kan skapa grund för en förändring på detta område.
            </seg>
          </u>
          <u>
            <seg>
              När statsministern så sent som under gårdagen i Sveriges Radio
              gjorde gällande att det är flyktingar som ökar socialbidragskostnaderna
              ger det en signal till främlingsfientliga krafter och späder på
              en av flera myter.
            </seg>
          </u>
          <u>
            <seg>
              Det må vara ett försök att undgå kritik för den förändrade sjukförsäkringen
              eller a-kassan som riskerar att förändra kommunernas socialbidragskostnader.
              Men uttalandet fick dock stora rubriker och var kanske inte helt
              genomtänkt.
            </seg>
          </u>
          <u>
            <seg>
              Även migrationsministern har i sina ambitioner att lyfta fram
              arbetskraftsinvandringens positiva effekter spätt på med citat
              som kan tolkas på olika sätt. Han sade att den förda politiken
              har skapat en bild av att invandrare inte i första hand är människor
              som kommit hit för att genom arbete skapa sig ett liv.
            </seg>
          </u>
          <u>
            <seg>
              Jag är orolig för denna förskjutning därför att den förändrar
              positionerna på olika sätt.
            </seg>
          </u>
          <u>
            <seg>
              Vi väntar på den migrationspolitiska skrivelsen för att få diskutera
              ett bredare perspektiv. Men vad står politiken för? Vad har hänt,
              och vad räknar vi med att regeringen ska göra framgent?
            </seg>
          </u>
          <u>
            <seg>
              Migrationspolitik är ett viktigt men också känsligt område. En
              bred förankring av politiken här i riksdagen är viktig. Det är
              därför viktigt att vi på olika sätt agerar för att ha en sammanhållen
              politik som har en stark förankring här i riksdagen för att kunna
              stå pall för den diskussion och de främlingsfientliga krafter
              som vi vet finns ute i samhället och som utifrån de uttalanden
              som jag har redogjort för säkert ser förutsättningar att komma
              in i diskussionen på ett helt annat sätt.
            </seg>
          </u>
          <note type="speaker">
            Anf. 466 ULF NILSSON (fp) replik:
          </note>
          <u>
            <seg>
              Fru talman! Göte Wahlström talar om uttalanden här utan att egentligen
              precisera med så många citat. Om jag vore i hans kläder skulle
              jag vara lite försiktig med tanke på att ledande socialdemokratiska
              företrädare i bland annat Malmö och Göteborg har talat om att
              hindra människor invandrare från att flytta till de kommuner som
              de skulle vilja flytta till. Det är uttalanden som verkligen i
              värsta fall kan stödja grupper som har en mycket negativ inställning.
            </seg>
          </u>
          <u>
            <seg>
              När det gäller EU-politiken är väl Göte Wahlström medveten om
              att vi från alliansens sida med en bred riksdagsmajoritet bakom
              oss vill ha en gemensam asylpolitik med rättssäkra regler som
              syftar till att öka Europas kapacitet att ta emot flyktingar.
            </seg>
          </u>
          <u>
            <seg>
              Min fråga till Göte Wahlström är varför Socialdemokraterna är
              så skeptiska till den arbetskraftsinvandring som regeringen nu
              föreslår.
            </seg>
          </u>
          <note type="speaker">
            Anf. 467 GÖTE WAHLSTRÖM (s) replik:
          </note>
          <u>
            <seg>
              Fru talman! Jag har två saker att säga om det Ulf Nilsson här
              uttalat.
            </seg>
          </u>
          <u>
            <seg>
              Dels ser naturligtvis också vi ett värde i en gemensam europeisk
              flyktingpolitik. Vad vi är oroliga för är den förskjutning av
              politiken som vi upplever är på väg att skapas. Vi upplever att
              Sveriges roll som pådrivande har förändrats till att nu bli mer
              undfallande för den debatt som finns i de sydeuropeiska länderna.
              Vi har alltså en gemensam syn på behovet av en samordnad europeisk
              flyktingpolitik.
            </seg>
          </u>
          <u>
            <seg>
              Dels har Ulf Nilsson tydligen inte läst på den utredning om arbetskraftsinvandring
              som avlämnades i samband med regeringsskiftet 2006. Vi hade en
              ganska sammanhållen bedömning. Vi hade till och med det förhållandet
              att Folkpartiet företrädde den majoritet som överlämnade utredningen
              till arbetsmarknadsministern. Jag tror alltså att vi har en ganska
              bra gemensam syn på de här frågorna.
            </seg>
          </u>
          <note type="speaker">
            Anf. 468 ULF NILSSON (fp) replik:
          </note>
          <u>
            <seg>
              Fru talman! I det förslag om arbetskraftsinvandring som nu ligger
              i riksdagen sägs det att man med så lite krångel som möjligt ska
              låta arbetsgivaren bedöma behovet av arbetskraft. Samtidigt säger
              man i propositionen att lagar och avtal kollektivavtal och så
              vidare ska gälla.
            </seg>
          </u>
          <u>
            <seg>
              Hittills har Socialdemokraterna när det gäller arbetskraftens
              rörlighet inom EU accepterat att vår svenska modell klarar av
              det. Varför blir det plötsligt så mycket farligare bara för att
              några från länder utanför EU eventuellt kommer hit för att arbeta
              här så att vi måste skapa antingen ett fackligt monopol eller
              ett arbetsförmedlingsmonopol för att avgöra dessa tillstånd? Jag
              tycker att man här uppfattar en gradering av arbetskraften: En
              del kan vi ha att göra med, men en del är lite farligare. Så låter
              det ju när Socialdemokraterna säger nej till det nu liggande förslaget.
            </seg>
          </u>
          <note type="speaker">
            Anf. 469 GÖTE WAHLSTRÖM (s) replik:
          </note>
          <u>
            <seg>
              Fru talman! Ulf Nilsson hörde säkert att jag sade att vi inom
              en månad kommer att få debatten om arbetskraftsinvandringsfrågan.
              När det gäller just arbetsmarknadsprövningen samt när det gäller
              effekter och behov fanns det en samsyn med Folkpartiets representant
              i utredningen. Också Folkpartiet framförde där behovet av en arbetsmarknadsprövning.
              Den uppfattningen lämnade man sedan i samband med regeringsbildandet
              då man fick ge avkall på sin uppfattning för att kunna inlemmas
              i alliansregeringen.
            </seg>
          </u>
          <u>
            <seg>
              Vår rädsla för det här bygger egentligen på samma kritik som
              den som en stor del av remissinstanserna framfört, på fackliga
              organisationers syn på frågan och på den breda förankring som
              tidigare beslut och ställningstaganden om arbetskraftsinvandringen
              baserats på det vill säga på en bred politisk överenskommelse
              och en bred överenskommelse mellan arbetsmarknadens parter.
            </seg>
          </u>
          <note type="speaker">
            Anf. 470 MIKAEL CEDERBRATT (m) replik:
          </note>
          <u>
            <seg>
              Fru talman! På den offentliga hearingen om arbetskraftsinvandring
              sade historikern Dick Harrison att behovet på arbetsmarknaden
              alltid kommer före regleringar. Han fick stöd av Jan O. Karlsson
              som sade att modern arbetsmarknad är så komplicerad att det med
              tiden kommer att visa sig utsiktslöst att reglera invandring efter
              arbetsmarknadens behov. I propositionen om arbetskraftsinvandring
              säger man att behovet av arbetskraft ska prövas av arbetsgivaren,
              av just nämnda skäl. Detta motsätter ni er.
            </seg>
          </u>
          <u>
            <seg>
              Med hänsyn till dels vad Dick Harrison och Jan Olof Karlsson
              sagt, dels den mycket låga arbetskraftsinvandring som varit när
              det har prövats av myndighet kan man på goda grunder tro att vi
              kommer att få väldigt få människor till Sverige som vill arbeta
              här om ert förslag blir gällande. Men i framtiden kommer det att
              vara ett skriande behov av att fler arbetar detta just för att
              värna vår välfärd. Inte minst blir det tydligt nu i skuggan av
              finanskrisen.
            </seg>
          </u>
          <u>
            <seg>
              Är ni socialdemokrater beredda att ta konsekvenserna av ett förslag
              av nämnda slag för till exempel pensioner och pensionärerna?
            </seg>
          </u>
          <note type="speaker">
            Anf. 471 GÖTE WAHLSTRÖM (s) replik:
          </note>
          <u>
            <seg>
              Fru talman! I den utredning som avlämnats framgår att det fanns
              en mycket brett förankrad tanke på hur arbetskraftsinvandringen
              ska fungera. Egentligen var det på två områden som det skilde
              mellan oss. Den debatten lär vi vid ett senare tillfälle få återkomma
              till.
            </seg>
          </u>
          <u>
            <seg>
              Jag har en förståelse här och har, trots att jag inte deltog
              i den hearing som utskottet anordnade, tagit del av utskriften
              från hearingen. Där kan jag utläsa just den bredd och den bild
              som både Harrison och Jan O. Karlsson lyft fram. Jag har också
              i ett nordiskt perspektiv kunnat se hur vi ser på frågeställningarna
              och den demografiska situationen i hela västvärlden, framför allt
              i Europa.
            </seg>
          </u>
          <u>
            <seg>
              Vad jag vill ha för att det ska fungera på ett bra sätt är ordning
              och reda på arbetsmarknaden. Arbetsmarknadens parter ska ha det
              inflytande som de är berättigade till för att kunna påverka situationen
              för den individ som kommer hit som arbetssökande.
            </seg>
          </u>
          <note type="speaker">
            Anf. 472 MIKAEL CEDERBRATT (m) replik:
          </note>
          <u>
            <seg>
              Fru talman! Det var kanske inte så mycket till svar på min fråga,
              så jag byter lite grann. Reglerad invandring är vi överens om
              att vi ska ha. Det innebär att inte alla kan stanna här. Men nu
              rycker LO ut och vill ge stöd till de människor som befinner sig
              i vårt land och som inte har rätt att arbeta eller att vara här.
              Det kan i all hast tyckas vara en human tanke. Men jag tror att
              man riskerar att cementera ett skuggsamhälle och att undergräva
              trovärdigheten i den nya instans- och processordningen.
            </seg>
          </u>
          <u>
            <seg>
              Jag tycker att oseriösa arbetsgivare ska lagföras. Men jag förstår
              inte hur man ska kunna hjälpa en person som jobbar svart samtidigt
              som man vill bekämpa hans eller hennes arbetsgivare. Vem vill
              be om hjälp eller få hjälp av någon som gör att man förlorar arbetet?
              LO:s initiativ känns som ett slag i luften.
            </seg>
          </u>
          <u>
            <seg>
              Eftersom LO:s ordförande sitter med i Socialdemokraternas partiledning
              måste jag få ställa en fråga till Göte Wahlström: Håller ni socialdemokrater
              med om att det LO gör är bra, och hur är det i så fall tänkt att
              fungera?
            </seg>
          </u>
          <note type="speaker">
            Anf. 473 GÖTE WAHLSTRÖM (s) replik:
          </note>
          <u>
            <seg>
              Fru talman! Den fackliga organisationens arbete med att tillvarata
              medlemmens eller den anställdes intressen är centralt. Det är
              ett av skälen till att man också agerar när det gäller de personer
              som i dag utnyttjas av skrupelfria arbetsgivare. Det kan vara
              papperslösa och arbetsgivare som vet att de här människorna kan
              utnyttjas på ett väldigt ofördelaktigt sätt. Då vet man att det
              är viktigt att den fackliga organisationen tillvaratar den enskildes
              intressen gentemot de här arbetsgivarna.
            </seg>
          </u>
          <u>
            <seg>
              I det perspektivet är det helt naturligt att ett fackligt engagemang
              för alla anställda ute på arbetsplatserna är viktigt och att man
              därigenom jobbar för en hög organisationsgrad för att på allra
              bästa sätt kunna tillvarata medlemmarnas och de anställdas intressen.
            </seg>
          </u>
          <u>
            <seg>
              Det är ett av skälen till att vi är väldigt lyhörda när det gäller
              de fackliga organisationernas ställningstaganden. Det är också
              ett av skälen till att vi här i kammaren var väldigt lyhörda när
              vi träffade en väldigt bred överenskommelse efter tidigare arbetskraftsinvandring.
              Politiskt och partsmässigt träffades en överenskommelse för att
              ha en stabil och säker situation för de anställda och på arbetsmarknaden
              i stort.
            </seg>
          </u>
          <note type="speaker">
            Anf. 474 Statsrådet TOBIAS BILLSTRÖM (m) replik:
          </note>
          <u>
            <seg>
              Fru talman! Göte Wahlström tog i sitt anförande upp frågan om
              positionsförskjutningar. Jag skulle vilja ställa en fråga angående
              bibehållna positioner. Då handlar det naturligtvis om frågan om
              generell flyktingamnesti.
            </seg>
          </u>
          <u>
            <seg>
              Det förekom ju flera sådana krav från era samarbetspartier under
              förra mandatperioden. Det är inte så länge sedan dessa krav förnyades.
              Det är faktiskt bara en månad sedan Vänstern och Miljöpartiet
              på nytt krävde generell flyktingamnesti.
            </seg>
          </u>
          <u>
            <seg>
              Ansluter sig Socialdemokraterna till dessa krav eller inte?
            </seg>
          </u>
          <note type="speaker">
            Anf. 475 GÖTE WAHLSTRÖM (s) replik:
          </note>
          <u>
            <seg>
              Fru talman! Tobias Billström kan vara säker på att vi står fast
              vid vår tidigare uppfattning på området. Vi vill ha en säker hantering
              av de här frågorna. Således står vi fast vid de ställningstaganden
              som vi har gjort och vid tidigare uppgörelser med partier som
              nu ingår i regeringen om att skapa en stabilitet på området. På
              det här området behöver Tobias Billström inte vara orolig. Här
              står vi fast vid detta med att ha en stabil situation.
            </seg>
          </u>
          <note type="speaker">
            Anf. 476 Statsrådet TOBIAS BILLSTRÖM (m) replik:
          </note>
          <u>
            <seg>
              Fru talman! Jag tackar Göte Wahlström för det klargörande beskedet.
              Därmed följer också regeringsalternativet på det här området liksom
              på så många andra områden. Eftersom migrationspolitiken över huvud
              taget inte finns med i de arbetsgrupper som ni tillsatt för att
              inom vänsterkartellen komma överens om nya politikområden får
              vi väl utgå från att ni kommer att erbjuda väljarna samma rödgröna
              röra på det här området som den vi upplevde fram till regeringsskiftet
              2006. Jag tackar alltså så mycket för det beskedet.
            </seg>
          </u>
          <note type="speaker">
            Anf. 477 GÖTE WAHLSTRÖM (s) replik:
          </note>
          <u>
            <seg>
              Fru talman! Tobias Billström borde ha ett bättre minne av debatten.
              Tobias Billström borde veta att några i de partier som man nu
              bildar regering med var de som stod ute på gator och skrek om
              amnesti. De ropade och gav löften, och de skapade situationer
              som var ganska svårhanterliga för både Tobias Billström och mig
              när vi skulle diskutera hur vi skulle hålla en stabil situation
              och en majoritet här i kammaren. Jag tror att Tobias Billström
              ska vara lite försiktigare med situationen.
            </seg>
          </u>
          <u>
            <seg>
              Det går inte, som man från några allianspartier i debatten här
              i dag gjort, att säga: Det var tidigare partiföreträdare som vid
              de tillfällena stod här i kammaren.
            </seg>
          </u>
          <u>
            <seg>
              Partierna har ett ansvar, och det ansvaret står vi upp för. Tobias
              Billström gör det. Se också till att han har sina andra allianspartier
              med sig i att stå upp för denna politik i det fallet!
            </seg>
          </u>
          <note type="speaker">
            Anf. 478 INGE GARSTEDT (m) replik:
          </note>
          <u>
            <seg>
              Fru talman! Göte Wahlström tog i sitt anförande upp de siffror
              som nämndes i partiledardebatten. Sammanknytningen mellan socialbidrag
              och försäkringssystemet gjordes inte av statsministern utan av
              Socialdemokraterna. Det var fullständigt självklart att man då
              redovisade hur delarna i utbetalningar av socialbidrag såg ut.
            </seg>
          </u>
          <u>
            <seg>
              Jag tror att vad den svenska debatten har saknat när det gäller
              migrationsfrågorna är att tala mer i klartext. Det är därför vi
              har fått de här fientliga stämningarna.
            </seg>
          </u>
          <note type="speaker">
            Anf. 479 GÖTE WAHLSTRÖM (s) replik:
          </note>
          <u>
            <seg>
              Fru talman! Ungefär så resonerar också de krafter som finns utanför
              den här kammaren. Det är därför det är så viktigt att vi har linjen
              klar, vad det handlar om, är försiktiga med de uttalanden som
              görs och använder siffrorna på rätt sätt.
            </seg>
          </u>
          <u>
            <seg>
              Vad jag är orolig för är den förskjutning och den vokabulär som
              användes i diskussionen, därför att den kan få andra konsekvenser
              än de som vi här inne har räknat med, vi som säger oss stå för
              en human flyktingpolitik. Det var det som var skälet till min
              oro inför framtiden. Fler av dessa typer av uttalanden kan få
              en konsekvens som vi inte vill ha.
            </seg>
          </u>
          <note type="speaker">
            Anf. 480 INGE GARSTEDT (m) replik:
          </note>
          <u>
            <seg>
              Fru talman! Jag håller med Göte Wahlström om att det är väldigt
              viktigt att vi är försiktiga med vokabulär och ord. Då tror jag
              också att det är väldigt viktigt att Göte Wahlström tar en diskussion
              med de två socialdemokratiska flaggskeppskommunerna, nämligen
              Göteborg och Malmö. Den vokabulär och de ord som används där är
              inte de vi vill ha för att förhindra främlingsfientlighet.
            </seg>
          </u>
          <note type="speaker">
            Anf. 481 GÖTE WAHLSTRÖM (s) replik:
          </note>
          <u>
            <seg>
              Fru talman! Jag tror inte att ni ska vara oroliga för att vi
              från socialdemokratisk sida inte står upp och ser till att vi
              kan bevaka en human flyktingpolitik. Vi tar de diskussionerna
              med våra partivänner i de kommuner som väldigt starkt får ta på
              sig ett ansvar för flyktingpolitiken, beroende på att ett antal
              kommuner inte vill ta på sig det ansvaret. Det är klart att kommuner
              blir väldigt ansträngda i olika situationer.
            </seg>
          </u>
          <u>
            <seg>
              Jag läste i dag på Migrationsverkets hemsida att man vädjar till
              kommuner att ta emot ensamkommande barn. Vi vet att ett antal
              kommuner fortfarande vägrar, näst intill av ideologiska skäl.
            </seg>
          </u>
          <u>
            <seg>
              Vi ska ta den diskussionen. Var inte orolig! Jag hoppas att ni
              i så fall kan ta tag i de företrädare som har gjort uttalanden
              som kanske inte var så väl genomtänkta i den allmänna debatten.
            </seg>
          </u>
          <note type="speaker">
            Anf. 482 Statsrådet TOBIAS BILLSTRÖM (m):
          </note>
          <u>
            <seg>
              Fru talman! Det må vara att timmen är sen, men det gläder mig
              att kunna komma till kammaren så här halvvägs in i mandatperioden
              för att debattera migrationspolitik med riksdagens ledamöter.
              Jag är glad därför att jag kan säga att regeringen under de två
              år som gått vidtagit fler åtgärder på detta område än vad Socialdemokraterna
              gjorde under sina tolv år i regeringsställning. På ett välbehövligt
              sätt har vi visat öppenhet mot vår omvärld och tagit ett helhetsgrepp
              om migrationspolitiken.
            </seg>
          </u>
          <u>
            <seg>
              Regeringens politik har på många sätt inneburit en breddning.
              Man kan säga att vi har gått från en endimensionell till en mångdimensionell
              migrationspolitik. Det är ofta som bara asylpolitiken hamnar i
              fokus när migrationspolitiken debatteras. Men att människor till
              följd av den ökade globaliseringen i större utsträckning rör sig
              över gränser är i grunden något positivt.
            </seg>
          </u>
          <u>
            <seg>
              För att visa att vi menar allvar när vi säger detta har regeringen
              föreslagit nya mål för migrationspolitiken, bland annat att vi
              ska underlätta rörligheten över gränserna, främja en behovsstyrd
              arbetskraftsinvandring och tillvarata migrationens utvecklingseffekter.
            </seg>
          </u>
          <u>
            <seg>
              Behovet av arbetskraftsinvandring är en central del av migrationspolitiken.
              Det är något som gäller i såväl hög- som lågkonjunktur, i såväl
              tider av finansiell oro som tider av stabilitet.
            </seg>
          </u>
          <u>
            <seg>
              Det finns en stor brist på arbetskraft i Sverige, i yrken som
              svetsare, sjuksköterskor, eltekniker, lastbilsmekaniker, läkare
              och ingenjörer, för att nu bara nämna några yrkeskategorier. Brist
              på arbetskraft i ett yrke riskerar att hindra företag från att
              växa och därmed nyanställa även inom andra yrken. Det är förstås
              något särskilt allvarligt när konjunkturläget försämras.
            </seg>
          </u>
          <u>
            <seg>
              Sverige måste också vara rustat inför framtiden. Det är väl känt
              att vi står inför en demografisk utmaning. Ökad arbetskraftsinvandring
              är en av flera nödvändiga åtgärder för att säkra att det finns
              tillräckligt många händer i svenska företag, men också i vården
              och i äldre- och barnomsorgen.
            </seg>
          </u>
          <u>
            <seg>
              Det är därför som regeringen efter en överenskommelse med Miljöpartiet
              har lämnat förslag till nya regler för arbetskraftsinvandring
              till Sveriges riksdag.
            </seg>
          </u>
          <u>
            <seg>
              Det ska bli lättare för människor att komma till Sverige för
              att arbeta. Det ska bli lättare för arbetsgivare att rekrytera
              arbetskraft från länder utanför Europa, och detta utan att kompromissa
              med reglerna på den svenska arbetsmarknaden eller kontrollen av
              vem som kommer och under vilka villkor.
            </seg>
          </u>
          <u>
            <seg>
              Det här är en av de största invandringsreformerna på årtionden.
              En väg till Sverige som varit stängd alltför länge öppnas återigen.
              Vi låter inte längre vänsterns rädsla för utländsk arbetskraft
              stå i vägen för ett öppnare Sverige. Jag ser fram emot att komma
              tillbaka till kammaren inom kort för att delta i debatten om ett
              av världens öppnaste regelverk för behovsstyrd arbetskraftsinvandring.
            </seg>
          </u>
          <u>
            <seg>
              Vi ser också att med den ökade globala rörligheten har följt
              ett behov av nya synsätt och förändring även inom EU och internationellt.
              Det finns ett behov av att utveckla även den EU-gemensamma migrationspolitiken
              för att öka möjligheterna till legal invandring till Europa.
            </seg>
          </u>
          <u>
            <seg>
              Snarare än att försöka hejda migrationen ska vi hantera och reglera
              den på ett sätt som gynnar såväl dem som migrerar som ursprungs-
              och destinationsländer. För att tillvarata globaliseringens positiva
              effekter är sambandet mellan utveckling och migration ett område
              som regeringen vill lyfta fram. Ett exempel på en positiv effekt
              är de pengar som migranter skickar tillbaka till sina hemländer.
            </seg>
          </u>
          <u>
            <seg>
              En utveckling mot stängda gränser och murar kring Europa måste
              undvikas. Jag vill att Sverige ska vara en föregångare för övriga
              Europa.
            </seg>
          </u>
          <u>
            <seg>
              Vad gäller asylpolitiken har även den en viktig europeisk dimension.
              Sverige ska förstås ta sin del av ansvaret för det internationella
              skyddet av flyktingar, men om Sverige får ta ett oproportionerligt
              stort ansvar för flyktingsituationer i vår omvärld i förhållande
              till jämförbara länder kan detta i förlängningen leda till att
              hållbarheten i vårt asylsystem ifrågasätts. En fortsatt harmonisering
              av asylpolitiken inom EU är därför viktig.
            </seg>
          </u>
          <u>
            <seg>
              Att gemensamma EU-regler på asylområdet är viktigt har vi lärt
              oss under de senaste åren då antalet asylsökande i Sverige varit
              mycket stort. År 2007 sökte mer än 36 000 personer asyl i Sverige,
              och hälften av dem kom från Irak. Det innebar att Sverige under
              2007 tog emot mer än 60 procent av alla asylsökande irakier som
              kom till Europa. I år har antalet asylsökande dock minskat, samtidigt
              som det har ökat i andra europeiska länder. Det visar med all
              önskvärd tydlighet på behovet av ett gemensamt regelverk.
            </seg>
          </u>
          <u>
            <seg>
              Prognosen för de närmaste åren är att antalet asylsökande åter
              kommer att minska. Det beror förstås på förändringar i vår omvärld
              som vi inte kan påverka. Det svenska asyl- och mottagandesystemet
              måste därför vara väl rustat för att kunna möta dessa stora variationer
              i antalet asylsökande.
            </seg>
          </u>
          <u>
            <seg>
              På asylprövningssidan har betydande framsteg redan gjorts vad
              gäller rättssäkerhet och öppenhet med den nya instans- och processordningen.
            </seg>
          </u>
          <note>
            Det är dags för asylmottagandet härnäst. Den nuvarande ordningen
            för mottagande av asylsökande infördes 1994 genom lagen om mottagande
            av asylsökande. Migrationsverket hade fram till dess ordnat boenden
            i exempelvis före detta sjukhus, militärförläggningar eller lägenheter
            inom ett geografiskt avgränsat område, så kallat förläggningsboende.
          </note>
          <u>
            <seg>
              Enligt de nya bestämmelser som infördes blev det möjligt för
              de asylsökande att själva välja var de ville bo under den tid
              deras asylansökan prövades. De allra flesta valde att bosätta
              sig i storstadsområdena och företrädesvis i de redan invandrartäta
              områdena.
            </seg>
          </u>
          <u>
            <seg>
              Erfarenheterna av det egna boendet har för många asylsökande
              varit positiva och bidragit till en större möjlighet att leva
              ett normalt liv. De asylsökande kan bo tillsammans med släkt och
              vänner, rå sig själva och leva i en normal omgivning.
            </seg>
          </u>
          <u>
            <seg>
              Det egna boendet har tyvärr också medfört vissa sociala problem,
              såsom till exempel trångboddhet. Berörda storstadskommuner har
              under många år påtalat de olika problem som anses förknippade
              med asylsökandes boende.
            </seg>
          </u>
          <u>
            <seg>
              Då inga initiativ tagits sedan 1994 tillsatte regeringen i fjol
              en utredning som ska se över hela mottagandet av asylsökande.
              De asylsökandes boende är en viktig del av denna utredning.
            </seg>
          </u>
          <u>
            <seg>
              Det finns ett behov, anser vi från regeringens sida, av att se
              över vilka incitament som kan användas för att påverka de asylsökandes
              val av boendeort. Det kommer att leda till en minskad koncentration
              av asylsökande i landets storstäder och storstadskommuner och
              att den enskilde i stället väljer att bosätta sig i regioner med
              goda förutsättningar för bostäder, arbete och utbildning.
            </seg>
          </u>
          <u>
            <seg>
              Att däremot helt avskaffa det egna boendet, som vissa har föreslagit,
              skulle vara ett stort intrång i dessa personers liv. Efter Socialdemokraternas
              långa tid av tystnad och passivitet i den här frågan har nu ett
              förslag som närmast liknar kommunarrest lagts fram. Vi fick till
              exempel höra av Mona Sahlin i de debatter som tidigare talare
              har tagit upp här att asylsökande numera inte ska få bosätta sig
              var de vill. Man kan bara undra vad Vänstern och Miljöpartiet
              säger om detta. Det kommer vi säkert att få anledning att komma
              tillbaka till här i kammaren.
            </seg>
          </u>
          <u>
            <seg>
              I stället för att stimulera människor till att flytta till delar
              av landet där det finns sysselsättning och bostäder tycks tydligen
              Socialdemokraterna vara inne på något slags kvotsystem för fördelning
              mellan alla landets kommuner. Frågan som uppkommer är förstås
              om det verkligen bidrar till att bryta det utanförskap som många
              nyanlända känner att hänvisas till en kommun någonstans i landet
              utan hänsyn tagen till förutsättningarna där. Vi tror inte att
              det kan vara en lyckad lösning på integrationsproblemen att hindra
              människor från att röra sig fritt.
            </seg>
          </u>
          <u>
            <seg>
              I stället pågår andra reformer som regeringen har igångsatt med
              sikte på att förbättra situationen för dem som ska bosätta sig
              i Sverige. Ett försörjningskrav vid anhöriginvandring ska införas.
              Det är rimligt att den som vill ta hit sina anhöriga först kan
              ordna arbete och bostad innan detta tillåts.
            </seg>
          </u>
          <u>
            <seg>
              Med ett försörjningskrav tas ytterligare ett steg för att stärka
              drivkrafterna för arbete, för att föra arbetslinjen in i migrationspolitiken
              där den ska finnas liksom på alla andra områden som regeringen
              ansvarar för. Därmed kommer vi också att minska riskerna för att
              nyanlända fastnar i utanförskap.
            </seg>
          </u>
          <u>
            <seg>
              Försörjningskravet kommer också att skapa incitament för den
              enskilde att bosätta sig där det finns förutsättningar för arbete
              och bostäder. Det är ett viktigt instrument i arbetet med att
              skapa goda förutsättningar för integration.
            </seg>
          </u>
          <u>
            <seg>
              Detta är avslutningsvis, fru talman, nya perspektiv på migrationspolitiken,
              öppenhet, samstämmighet och tydlighet ett helhetsgrepp helt enkelt.
            </seg>
          </u>
          <note>
            I detta anförande instämde Gunnar Axén, Mikael Cederbratt och
            Inge Garstedt (alla m) samt Ulf Nilsson (fp).
          </note>
          <note type="speaker">
            Anf. 483 MAGDALENA STREIJFFERT (s) replik:
          </note>
          <u>
            <seg>
              Fru talman! Vi socialdemokrater anser att det är av stor vikt
              att Sverige är drivande för att en harmonisering av Europeiska
              unionens flyktingpolitik ska leda till ett mer rättssäkert och
              mer öppet system som värnar asylrätten och som inte riskerar att
              leda till ett mer slutet Europa. Men vi vet också att det finns
              främlingsfientliga krafter i Europa som vill annorlunda.
            </seg>
          </u>
          <u>
            <seg>
              Vi ser att de direktiv och förslag som nu diskuteras och beslutas
              inom EU också går i en mer restriktiv riktning. Det handlar om
              asyl- och invandringspakten, där det finns förslag om familjeåterförening
              som Tobias Billström tog upp i sitt anförande, som jag inte tycker
              är acceptabel. Det handlar om Frontex, gränsövervakningssystemet
              som ska få mer resurser och befogenheter och som har kritiserats
              starkt av många internationella organisationer för att inte värna
              asylrätten. Det handlar om återvändandedirektivet, som innebär
              att människor, även barn, ska kunna sättas i förvar i upp till
              18 månader.
            </seg>
          </u>
          <u>
            <seg>
              Ser inte Tobias Billström ett problem med att vi går mot en mer
              restriktiv flyktingpolitik i Europa?
            </seg>
          </u>
          <note type="speaker">
            Anf. 484 Statsrådet TOBIAS BILLSTRÖM (m) replik:
          </note>
          <u>
            <seg>
              Fru talman! Den allt överordnade uppgiften är att se till att
              vi får en samstämmighet om tillämpningen av regelverket i Europeiska
              unionen. Vi kan diskutera detaljer i detta regelverk. Det är lite
              för kort tid att på en minut här i kväll reda ut detta gigantiska
              område. Men jag tycker att alla de frågor som Magdalena Streijffert
              lyfte fram i sin replik har ett gemensamt, att det trots allt,
              även om det finns vissa skillnader i synsättet, finns någonting
              som förenar alliansen och Socialdemokraterna, nämligen uppfattningen
              att det behövs en gemensam asylpolitik och gemensamma regler.
            </seg>
          </u>
          <u>
            <seg>
              Problemet, Magdalena Streijffert, är bara att ni ämnar gå till
              val tillsammans med två partier som inte alls vill ha något gemensamt
              asylsystem och som återkommande i EU-nämnden och här i kammaren
              talar om att de inte vill ha några gemensamma regler över huvud
              taget.
            </seg>
          </u>
          <u>
            <seg>
              Även om vi har detaljuppfattningar som skiljer oss åt, hur ämnar
              Magdalena Streijffert skapa ett regeringsalternativ tillsammans
              med Miljöpartiet och Vänstern, två partier som inte vill ha gemensamma
              regler över huvud taget?
            </seg>
          </u>
          <note type="speaker">
            Anf. 485 MAGDALENA STREIJFFERT (s) replik:
          </note>
          <u>
            <seg>
              Fru talman! Jag tycker kanske inte riktigt att det är i detaljer
              som vi skiljer oss åt, utan det finns skillnader i ganska många
              principiella åsikter mellan Moderaterna och Socialdemokraterna.
            </seg>
          </u>
          <u>
            <seg>
              Tobias Billström vet också, som framkom i ett tidigare inlägg,
              hur det är att samarbeta med andra partier som man inte alltid
              är överens med i alla frågor. Men man kanske har någonting gemensamt
              som man tycker är viktigt. Utifrån det kan man också forma en
              politik. Mycket av den kritik som vi har framfört från Socialdemokraternas
              sida instämmer Miljöpartiet och Vänsterpartiet i.
            </seg>
          </u>
          <u>
            <seg>
              Vad jag förstår är inte Tobias Billström alls orolig över den
              utveckling som sker i Europa i dag och den flykting- och asylpolitik
              som förs. Jag tycker att det är djupt beklagligt. Sverige borde
              vara drivande för att flykting- och asylpolitiken bör vara mer
              rättssäker och mer öppen i stället för att gå i den riktning som
              den nu gör.
            </seg>
          </u>
          <note type="speaker">
            Anf. 486 Statsrådet TOBIAS BILLSTRÖM (m) replik:
          </note>
          <u>
            <seg>
              Fru talman! Ingen som har följt den här regeringens inlägg på
              europeisk nivå eller här i kammaren kan sväva i tvivelsmål om
              att regeringen har för avsikt att göra allt den kan för att skapa
              rättvisa och solidariska ansvarsfördelningsmekanismer i EU när
              det gäller flyktingmottagandet. Vi står upp för den rättssäkra
              prövningen på europeisk nivå och vill säkerställa att de människor
              som behöver skydd inom Europeiska unionen kan få detta. Ingen
              kan sväva i tvivelsmål därom.
            </seg>
          </u>
          <u>
            <seg>
              Jag konstaterar att även om Magdalena Streijfferts inlägg är
              fullt av brasklappar och hänvisningar hit och dit, är det likväl
              så att Socialdemokraterna väl fortfarande är överens om grunduppfattningen
              att det behövs gemensamma regler. Hur ska ni då få ihop ett alternativ
              med Miljöpartiet och Vänstern när dessa inte vill ha någon form
              av harmonisering över huvud taget? Den frågan fick vi inget svar
              på. I stället fick vi höra en utläggning om relationerna med de
              två partierna. Jag är intresserad av fakta, och jag hoppas kunna
              få reda på det av Magdalena Streijffert i andra debatter framöver.
            </seg>
          </u>
          <note type="speaker">
            Anf. 487 GÖTE WAHLSTRÖM (s) replik:
          </note>
          <u>
            <seg>
              Fru talman! Tydlighet, stabila förutsättningar och annat är viktigt
              på det här området. Det har jag framfört både i replikskiften
              och i mitt anförande. Tobias Billström vet av erfarenhet annars
              kan han fråga Gustaf von Essen, Sten Tolgfors eller Per Westerberg
              att moderater och socialdemokrater tillsammans har format en politik
              för att just skapa stabilitet och tydlighet. Där behöver man inte
              vara orolig.
            </seg>
          </u>
          <u>
            <seg>
              Däremot tycker jag att det är lite oroande när Tobias Billström
              på något sätt negligerar de signaler som kommer från kommunala
              företrädare ute i landet, från kommuner som tar stort ansvar för
              flyktingmottagandet, om de problem som finns när det gäller exempelvis
              boendefrågan. På vilket sätt tar Tobias Billström upp signalerna
              från Södertälje, Göteborg och andra kommuner som tar ett väldigt
              stort ansvar i förhållande till Vellinge och andra kommuner som
              inte alls vill vara med och ta det ansvar som vi tycker att de
              borde ta?
            </seg>
          </u>
          <note type="speaker">
            Anf. 488 Statsrådet TOBIAS BILLSTRÖM (m) replik:
          </note>
          <u>
            <seg>
              Fru talman! Det gör vi på flera olika sätt. Först och främst
              har vi satt i gång det utredningsarbete som kanske borde ha gjorts
              betydligt tidigare, under de tolv åren som ni styrde Sverige,
              för att se hur vi kan förändra lagen om mottagande av asylsökande
              som infördes 1994. I det arbetet ingår också att se över boendesituationen
              för de asylsökande, något som jag klargjorde i mitt anförande.
            </seg>
          </u>
          <u>
            <seg>
              Jag har en motfråga till Göte Wahlström: Hur blir det nu? Ni
              har ju sagt nej till försörjningskravet som krav för anhöriginvandring.
              Samtidigt fick vi i våras höra från Mona Sahlin att hon i stället
              vill se utökade möjligheter för asylsökande att få ta hit sina
              släktingar. Vilken dialog för Göte Wahlström med sina kommunala
              kolleger om de utökade kostnader som detta kommer att medföra?
              Det skulle jag vara väldigt intresserad av att höra, och det tror
              jag att kammaren också skulle värdesätta.
            </seg>
          </u>
          <note type="speaker">
            Anf. 489 GÖTE WAHLSTRÖM (s) replik:
          </note>
          <u>
            <seg>
              Fru talman! Tobias Billström behöver inte oroa sig över det kontaktnät
              som finns inom det socialdemokratiska partiet. Det är det som
              bland annat ger utrymme för de motioner vi lägger fram i riksdagen,
              för vårt arbete och vårt ansvarstagande är i riksdagen. Där behöver
              inte Tobias Billström vara orolig.
            </seg>
          </u>
          <u>
            <seg>
              När Tobias Billström signalerar om det utredningsarbete och den
              process som pågår i Regeringskansliet är jag naturligtvis lite
              nyfiken på när vi kan förvänta oss förslag på det område som angavs
              här. Ligger tankar om slussar och annat i verksamheten för att
              mottagningssystemen ska kunna fungera? Vad finns det för tankar
              och funderingar som vi redan nu kan bjudas på i det arbete som
              vi kan förvänta oss kommer?
            </seg>
          </u>
          <note type="speaker">
            Anf. 490 Statsrådet TOBIAS BILLSTRÖM (m) replik:
          </note>
          <u>
            <seg>
              Fru talman! När utredningen är färdig i februari kommer vi naturligtvis
              omedelbart att ta hand om den i Regeringskansliet och påbörja
              lagstiftningsarbetet. Det är den här regeringens målsättning att
              förändra förutsättningarna när det gäller de asylsökandes boende.
              Vi kommer också att länka in arbetet på att införa ett försörjningskrav
              för anhöriginvandring i det här arbetet.
            </seg>
          </u>
          <u>
            <seg>
              Jag är inte så oroad över kontakterna i det socialdemokratiska
              partiet, Göte Wahlström. Jag är mer oroad över konsekvenserna
              av att utöka förutsättningarna för de asylsökande att ta hit sina
              släktingar, som Mona Sahlin lovade i våras. Vilka kostnader, Göte
              Wahlström, kommer detta att medföra när det gäller äldrevård,
              när det gäller medicinsk vård och när det gäller kostnader som
              kommunerna kommer att få på sitt bord? Den dialogen tror jag att
              ni bör sätta i gång ganska snabbt. Jag är rätt övertygad om att
              många kommunpolitiker där ute kommer att ha många synpunkter på
              sådana förslag när de väl konkretiseras. Vi får väl utgå från
              att någonting som utlovats av er partiledare ändå omsätts i handling
              och verklighet.
            </seg>
          </u>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 16 oktober
          </note>
          <note>
            Veronica Palm
          </note>
          <note>
            Ameer Sachet
          </note>
          <note>
            Monica Green
          </note>
          <note>
            Peter Hultqvist
          </note>
          <note>
            Tone Tingsgård
          </note>
          <note>
            Christina Zedell
          </note>
          <note>
            Gunvor G Ericson
          </note>
          <note>
            Thomas Strand
          </note>
          <note>
            Carina Adolfsson Elgestam
          </note>
          <note>
            Marie Granlund
          </note>
          <note>
            Torbjörn Björlund
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 21 oktober.
          </note>
          <note>
            11 § Anmälan om fråga för skriftligt svar
          </note>
          <u>
            <seg>
              Anmäldes att följande fråga för skriftligt svar framställts
            </seg>
          </u>
          <note>
            den 16 oktober
          </note>
          <note>
            Kent Härstedt
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 21 oktober.
          </note>
          <note>
            12 § Kammaren åtskildes kl. 23.01.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
