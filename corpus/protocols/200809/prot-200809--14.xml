<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--14</head>
          <docDate when="2008-10-16">2008-10-16</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:14
          </note>
          <note>
            Torsdagen den 16 oktober
          </note>
          <note>
            Kl. 11:00 - 23:01
          </note>
          <note>
            1 § Avsägelser
          </note>
          <note>
            Förste vice talmannen meddelade att Sonia Karlsson (s) avsagt
            sig uppdraget som ledamot i EU-nämnden och att Eva Sonidsson (s)
            avsagt sig uppdraget som suppleant i försvarsutskottet.
          </note>
          <note>
            Kammaren biföll dessa avsägelser.
          </note>
          <note>
            2 § Anmälan om kompletteringsval till EU-nämnden
          </note>
          <note>
            Förste vice talmannen meddelade att Socialdemokraternas riksdagsgrupp
            på grund av uppkommen vakans anmält Monica Green som ledamot i
            EU-nämnden.
          </note>
          <note>
            Förste vice talmannen förklarade vald till
          </note>
          <note>
            ledamot i EU-nämnden
          </note>
          <note>
            3 § Utökning av antalet suppleanter i försvarsutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i försvarsutskottet skulle
            utökas från 24 till 25.
          </note>
          <note>
            Kammaren medgav denna utökning.
          </note>
          <note>
            4 § Val av extra suppleant i försvarsutskottet
          </note>
          <note>
            Företogs val av extra suppleant i försvarsutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i försvarsutskottet
          </note>
          <note>
            5 § Anmälan om ny ersättare för statsråd
          </note>
          <note>
            Förste vice talmannen anmälde att Helena Bargholtz (fp) skulle
            inträda som ersättare för statsrådet Lars Leijonborg (fp) från
            och med den 11 november och tills vidare.
          </note>
          <note>
            6 § Meddelande om ändringar i kammarens sammanträdesplan
          </note>
          <note>
            Förste vice talmannen meddelade
          </note>
          <note>
            att måndagen den 17 november kl. 17.00 skulle bordläggningsplenum
            äga rum,
          </note>
          <note>
            att torsdagen den 20 november skulle voteringen kl. 16.00 utgå
            och votering efter debattens slut tillkomma, medan voteringen
            kl. 12.00 skulle äga rum enligt tidigare planering, samt
          </note>
          <note>
            att vecka 44 år 2009 skulle vara plenifri, inte vecka 45 som
            tidigare aviserats.
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            8 § Allmänpolitisk debatt (forts. från prot. 13)
          </note>
          <note>
            Miljö och klimat
          </note>
          <note type="speaker">
            Anf. 1 ANDERS YGEMAN (s):
          </note>
          <note>
            Herr talman! Det blir lätt ytligt i en sådan här debatt. Allt
            regeringen gör ska kritiseras av oppositionen. Regeringen slår
            sig ofta och gärna för bröstet i framhållandet av sin egen förträfflighet.
            Därför tänkte jag i stället börja med att lyfta fram några positiva
            drag i regeringens miljöpolitik.
          </note>
          <note>
            Det är positivt att regeringen avsätter ¼ miljard kronor till
            havsmiljön. Det är synd att pengarna tas från den biologiska mångfalden,
            men det är positivt att satsa på havsmiljön.
          </note>
          <note>
            Det är positivt att regeringen till slut har accepterat EU:s
            energi- och klimatpaket, även om Sveriges stämma hade hörts starkare
            om vi inte först hade försökt bekämpa höga ambitioner för Sveriges
            klimatåtaganden.
          </note>
          <note>
            Det är positivt att regeringen nu till slut tar fram en del av
            de pengar till forskning och investeringar som oppositionen länge
            haft i sina budgetar, även om det är synd att det är så mycket
            mindre än vad oppositionen satsar.
          </note>
          <note>
            Herr talman! Det har nu gått två år av regeringens fyraåriga
            mandatperiod. Det är halvvägs. Det är dags att utvärdera regeringen,
            inte efter ord och utfästelser utan efter handling och resultat.
          </note>
          <note>
            Den kanske tydligaste och mest långtgående genomgången av regeringens
            resultat och handlingskraft har regeringens eget miljömålsråd
            stått för. Miljömålen är fastslagna i politisk enighet här i riksdagen
            från höger till vänster. Miljömålsrådets styrelse utses av regeringen
            själv och består av generaldirektör för våra största myndigheter.
            Sverige har 16 miljömål och 72 delmål. I den fördjupade utvärderingen
            som rådet lämnat till regeringen är det rådets bedömning att endast
            1 av 16 mål kommer att nås. De övriga 15 kommer att bli svåra
            eller omöjliga att nå. Rådet ser så allvarligt på situationen
            att man har döpt hela den här 400-sidiga luntan till Det är bråttom
            nu .
          </note>
          <note>
            Vad gör då regeringen när deras eget råd säger att miljömålen
            inte kommer att nås och att det behövs konkreta åtgärder samt
            föreslår strategier och hundratals åtgärder? Det är bråttom. Vad
            gör regeringen? Jo, regeringen bestämmer sig för att dra tillbaka
            den tidigare aviserade propositionen. De miljömål som hela riksdagen
            i enighet beslutat om ska nu utredas. Det är ett beslut som fattades
            utan diskussion med oppositionen. Alla konkreta förslag på åtgärder
            som rådet föreslår läggs i malpåse. Det blir utredning i stället
            för handling och passivitet i stället för åtgärder.
          </note>
          <note>
            Detta kanske blir extra tydligt på området för biologisk mångfald.
            Här drar regeringens egen myndighet Skogsvårdsstyrelsen slutsatsen
            att målet inte kommer att nås. Miljömålsrådet kommer fram till
            samma slutsats. Vad gör regeringen då? Jo, man sparkar generaldirektören,
            skär ned anslagen och skriver en DN Debatt-artikel om att målen
            visst kommer att nås i strid med expertmyndigheten och i strid
            med regeringens eget miljömålsråd.
          </note>
          <note>
            Det är bråttom nu, men det som kanske hastar allra mest är att
            byta regering.
          </note>
          <note>
            Herr talman! Om man inte vet vad man vill kan man inte vara säker
            på var man hamnar. Det kan tyckas naturligt att alla våra idrottsmän
            sätter upp mål, kortsiktiga såväl som långsiktiga. Få tror väl
            att Stefan Holm hade klarat att hoppa över 2,40 utan ribba. Det
            är något som inte minst utbildningsminister Jan Björklund brukar
            framhålla. Samma sak gäller naturligtvis nationer. Vill vi fortsätta
            att vara framgångsrika krävs det ambitiösa nationella och internationella
            målsättningar.
          </note>
          <note>
            Vi har sträckt ut en hand till regeringen och sagt oss vara beredda
            att komma överens om ett ambitiöst klimatmål. Vi deltog konstruktivt
            i regeringens klimatberedning. Tyvärr var inte regeringssidan
            lika konstruktiv utan använde den mesta av tiden åt att i stället
            gräla med varandra.
          </note>
          <note>
            I Klimatberedningen reserverade sig Folkpartiet. I stället för
            beredningsmöten har man krismöten på miljöministerns rum. De borgerliga
            orkar inte kompromissa med oppositionen utan lämnar ett helt eget
            förslag. När det här förslaget väl kommer går den ena ministern
            efter den andra ut och kritiserar de mål och åtgärder som de borgerliga
            påstod sig vara överens om i beredningen. Man måste ställa frågan:
            Hur kan ni ena Europa när ni inte ens kan ena den egna alliansen?
          </note>
          <note>
            Ska vi klara klimatkrisen krävs att vi minskar våra utsläpp med
            40 procent till 2020 och att vi sedan fortsätter att minska våra
            utsläpp med 7590 procent fram till 2050.
          </note>
          <note>
            Två år in i mandatperioden har Sverige fortfarande inget nationellt
            klimatmål. I Klimatberedningen var den moderatledda sidan överens
            om att minska utsläppen i Sverige med 30 procent. Det tyckte miljöministern
            var lite för tufft, så i en tidningsintervju prutade han ned målet
            till 27, ja, kanske till och med till 25 procent. Det tyckte i
            sin tur statsministern var lite för tufft och ifrågasatte om vi
            verkligen behövde något mål över huvud taget.
          </note>
          <note>
            Det är lite pinsamt att regeringen i denna ödesfråga inte ens
            har kunnat samla sig till ett mål för klimatpolitiken. Carlgren
            och Reinfeldt vill leda världen och EU men klarar inte ens att
            samla sig för att leda Sverige. Halva mandatperioden har gått,
            och regeringen klarar inte ens av att ställa upp ett mål. I andra
            länder ser det annorlunda ut. London vill minska sina utsläpp
            med 65 procent och Norge med 50 procent. I Merkels Tyskland vill
            man minska dem med 40 procent. Hur mycket sämre ska Sverige vara?
          </note>
          <note type="speaker">
            Anf. 2 SVEN GUNNAR PERSSON (kd) replik:
          </note>
          <note>
            Herr talman! Jag blev väldigt glad när Anders Ygeman annonserade
            att han skulle vara positiv, men det var snabbt avverkat kan man
            säga. Tog det tio sekunder? Sedan sätter han i gång och viftar
            och fäktar som en smärre vindkraftspark. Jag tror att miljöministern
            kommer att erbjuda honom ett hedersmedlemskap i Nätverket för
            vindbruk efter det här anförandet.
          </note>
          <note>
            När det gäller miljömålsarbetet vet Anders Ygeman att det regeringen
            gör nu inte är att fila på nya formuleringar i första hand, utan
            det är att lägga fram propositioner på för miljömålen avgörande
            områden som klimat, hav, skogsskydd, bebyggd miljö, levande sjöar
            och vattendrag samt ett rikt djurliv. Här kommer konkreta förslag
            som går i riktning mot att nå miljömålen. Är inte det en bra ordning
            i stället för att bara fortsätta och låta allt rulla på, som ni
            gjorde under de tio år som miljömålen var i funktion?
          </note>
          <note type="speaker">
            Anf. 3 ANDERS YGEMAN (s) replik:
          </note>
          <note>
            Herr talman! Nej, Sven Gunnar Persson, jag må fäkta och vad du
            nu sade att jag gjorde, men det var så här att man i regeringens
            egen propositionsförteckning hade skrivit att man skulle ta hand
            om förslagen, de förslag som regeringens egen myndighet kommer
            med. I stället för handling väljer nu regeringen att inte handla.
            Det stämmer att det finns några randpropositioner i propositionsförteckningen,
            precis som Sven Gunnar Persson säger, men ingen av dem har ju
            presenterats för riksdagen än. Det enda som har hänt är ju att
            propositioner som har funnits på riksdagens propositionsförteckning
            i stället har dragits tillbaka. Det är ju verkligheten här i riksdagen.
          </note>
          <note>
            Vi fick 440 sidor med förslag och åtgärder, Det är bråttom nu
            , och resultatet är att propositionen dras in. Allt hamnar i en
            utredning.
          </note>
          <note type="speaker">
            Anf. 4 SVEN GUNNAR PERSSON (kd) replik:
          </note>
          <note>
            Herr talman! Det är naturligtvis så att det inte finns någon
            proposition som har dragits tillbaka. Tidsplanen har förskjutits
            något. Det kommer att läggas fram en samlad miljömålsproposition
            när underlaget är tillräckligt bra för att man ska kunna göra
            det.
          </note>
          <note>
            Under tiden lägger regeringen fram konkreta och tydliga förslag
            på en rad områden som har avgörande betydelse för att uppfylla
            miljömålen. Det gäller klimat och hav, biologisk mångfald och
            så vidare, där vi, efter att den förra regeringen har tövat med
            till exempel att nå målen för avsättning för biologisk mångfald,
            nu signalerar genom de åtgärder och överenskommelser som har gjorts
            att vi ser ut att faktiskt nå det mål som har varit så svårt att
            nå.
          </note>
          <note>
            Jag tycker, Anders Ygeman, att det är en bra ordning att man
            bearbetar miljömålen på ett sådant sätt att de blir riktigt bra
            och håller för en proposition och att man under tiden vidtar viktiga
            åtgärder som för oss närmare uppfyllandet av målen.
          </note>
          <note type="speaker">
            Anf. 5 ANDERS YGEMAN (s) replik:
          </note>
          <note>
            Herr talman! Det här är ett replikskifte som kan gå till historien.
            Det finns ingen proposition som har dragits tillbaka, säger Sven
            Gunnar Persson. Det är ett uttalande som Bagdad Bob hade varit
            stolt över. Den finns på propositionslistan. Den kommer inte att
            läggas fram till riksdagen under innevarande riksdagsår. Det kan
            vara så att propositionsförteckningen är felaktig, att det var
            ett korrekturfel att det skulle komma en miljömålsproposition
            och att den 400-sidiga fördjupade utvärderingen aldrig har funnits.
            Men jag tror att det är osannolikt.
          </note>
          <note>
            Sven Gunnar Persson säger att det kommer konkreta förslag från
            regeringen om biologisk mångfald. Ja, regeringens förslag är superkonkreta.
            Man sparkar generaldirektören, man struntar i den fördjupade utvärderingen
            och man skär ned anslagen med ¼ miljard kronor. Det är konkret,
            men det kommer inte att leda till att miljömålen uppnås.
          </note>
          <note type="speaker">
            Anf. 6 Miljöminister ANDREAS CARLGREN (c) replik:
          </note>
          <note>
            Herr talman! Du är ändå ganska skön, Anders Ygeman! Du började
            med att säga att du ska vara nyanserad, och nu har vi hunnit till
            Bagdad Bob. Jag bara undrar vart vi hinner innan det här slutar!
          </note>
          <note>
            Sven Gunnar Persson tyckte att du såg ut som en hel vindkraftspark,
            men kom ihåg att propellrar snurrar väldigt snabbt, men på samma
            ställe. Jag tror inte att detta blir historiskt.
          </note>
          <note>
            Jag har dock en fråga. Du säger att du vill samarbeta med regeringen
            om 40 procent. Jag välkomnar ett mycket högt mål och en hög ambition,
            men berätta nu hur du summerar ihop åtgärderna till de utsläppsminskningar
            du lovar!
          </note>
          <note>
            Vi lyssnade i Klimatberedningen. Ska jag vara ärlig det vet du
            också hade ni väldigt många förslag, men det gick inte att summera
            dem. Nu har ni presenterat 127 punkter. Ni har inte summerat dem.
            Ni har inte berättat hur ni ska täcka målen.
          </note>
          <note>
            Vi samarbetar gärna om höga ambitioner. Berätta hur ni ska täcka
            40 procent! Där är jag fortfarande mycket nyfiken och undrande.
          </note>
          <note type="speaker">
            Anf. 7 ANDERS YGEMAN (s) replik:
          </note>
          <note>
            Herr talman! Jag ska tacka miljöministern för en konstruktiv
            ansats.
          </note>
          <note>
            De förslag som vi lade fram i Klimatberedningen tillsammans med
            de förslag som vi har i vår budget och tillsammans med de förslag
            vi har lagt fram i vår klimatplattform, som ministern uppenbarligen
            har tagit del av, menar jag summerar till en bit över 40 procent.
          </note>
          <note>
            Vi hade en diskussion inför Klimatberedningen, du och jag på
            ditt rum, och då gjorde vi så att vi säkrade detta tillsammans
            med kansliet i Klimatberedningen. Jag känner mig väldigt trygg
            i att vi kan presentera de åtgärder som krävs och också kvantifiera
            dem i minskning av koldioxidutsläpp som krävs för att nå 40-procentsmålet.
          </note>
          <note>
            Vill du vara med och diskutera dem gör jag gärna det igen. Vi
            har inte släppt ambitionen att komma överens med regeringen. Jag
            kan gärna sätta mig ned med tabeller och kvantifierbara uppgifter,
            ton för ton.
          </note>
          <note type="speaker">
            Anf. 8 Miljöminister ANDREAS CARLGREN (c) replik:
          </note>
          <note>
            Herr talman! Jag hör hur du anstränger dig, Anders Ygeman. Det
            är vällovligt. Jag hör också hur du talar om de där tonnen. Men
            jag är ledsen: Hittills har vi faktiskt inte sett dem.
          </note>
          <note>
            Vi har inte sett dem i Klimatberedningen definitivt inte. Det
            var tvärtom så att det där fortfarande fanns ett mycket tydligt
            gap. Och vi har inte heller sett dem i det ni har presenterat.
          </note>
          <note>
            Jag vet att några bad riksdagens utredningstjänst titta på er
            rapport, och jag har det med mig här. Man konstaterar om de 127
            punkterna, jag läser högt vad de skrev, är egentligen bara löst
            formulerade idéer om vad man kan göra i dessa frågor och specificerar
            inte i vilken utsträckning de ska göras och vilka konsekvenser
            de skulle få och hur det i sin tur hänger ihop med utsläpp.
          </note>
          <note>
            Jag vet att man har försökt att få en kvantifiering. Hittills
            har de som har tittat på det inte kunnat göra det.
          </note>
          <note>
            Du säger att du har kvantifieringarna, men går de att visa så
            att vi kan se dem, vi och allmänheten?
          </note>
          <note type="speaker">
            Anf. 9 ANDERS YGEMAN (s) replik:
          </note>
          <note>
            Herr talman! Ja, självklart! Och vi lär väl kvantifiera dem innan
            regeringen väljer att komma med sin klimatproposition. Vi gjorde
            det där kvantifieringsarbetet innan vi satte upp vårt 40-procentsmål,
            inte efter, för vi ville vara trygga i att vi ska nå det.
          </note>
          <note>
            Men vi kan prata kvantifieringar och vara lite seriösa. Vi föreslår
            en ganska kraftig satsning på järnvägsutbyggnad i vår närtidssatsning
            i vår budget medan regeringen föreslår att 74 procent av våra
            trafikanslag ska läggas på vägar. Då innebär regeringens förslag
            att vi flyttar över trafik från järnväg till väg. Vår politik
            innebär att man flyttar över trafik från väg till järnväg. Vi
            ska naturligtvis räkna på båda effekterna, och båda ska kvantifieras,
            men vill man göra den kraftiga överflyttning från järnväg till
            väg som regeringen vill göra måste man ta det på minuskontot.
          </note>
          <note>
            Jag är beredd att med konstruktivt och öppet sinnelag sätta mig
            ned med regeringen och komma fram till en ambition för både åtgärder
            och ambitiösa mål. Den handen är helt öppen.
          </note>
          <note type="speaker">
            Anf. 10 ÅKE SANDSTRÖM (c) replik:
          </note>
          <note>
            Herr talman! Först av allt, Ygeman, tycker jag inte att man ska
            blanda in personer i en sådan här viktig debatt om miljöpolitiken.
            Generaldirektörer har ju ett eget fack, så att säga.
          </note>
          <note>
            Jag vill hålla mig till miljömålet Levande skogar. Jag jobbade
            väldigt mycket med det under 2005 och 2006. Jag fick ett besked
            i augusti 2006 beträffande anslagsutformningen då att i varje
            fall i de fyra nordligaste länen skulle det dröja till 20172018
            innan man skulle nå de målen.
          </note>
          <note>
            Det har hänt en hel del under de senaste två åren, och jag är
            alldeles övertygad om att vi kommer att nå betydligt längre. Inte
            minst genom den framgångsrika förhandling som har skett med statliga
            Sveaskog kommer det att bli betydligt bättre.
          </note>
          <note>
            Så de här rundpallarna och svepande formuleringarna gäller faktiskt
            inte området Levande skogar, där jag tycker att det ser förhoppningsfullt
            ut.
          </note>
          <note type="speaker">
            Anf. 11 ANDERS YGEMAN (s) replik:
          </note>
          <note>
            Herr talman! Jag önskar att jag kunde vara lika positiv som Åke
            Sandström. Låt oss ändå börja med det positiva. Regeringens uppgörelse
            med Sveaskog är bra, den är produktiv, och från mitt parti välkomnar
            vi den. Det är ett bra arbete. Det inleddes under vår tid i regeringsställning,
            men vi hann inte ända fram. Jag är väldigt glad att miljöministern
            kunde föra det arbetet i hamn. Det har han all heder av.
          </note>
          <note>
            Det förtar emellertid inte det faktum att både Miljömålsrådet
            och Skogsstyrelsen gör bedömningen att man inte kommer att uppnå
            målet. Det krävs nya åtgärder. Det förtar inte det faktum att
            man skär ned anslagen med ¼ miljard i budgeten, och det förtar
            heller inte det faktum att vi har fler åtgärder och mer pengar
            i vårt budgetalternativ.
          </note>
          <note type="speaker">
            Anf. 12 ÅKE SANDSTRÖM (c) replik:
          </note>
          <note>
            Herr talman! Arbetet går vidare. Vi måste också, i vid mening,
            ha folket med oss för att kunna genomföra det. Det finns, som
            bekant, stora problem. Det pågår ytterligare överläggningar med
            stora markägargrupper, och där spelar staten genom Fastighetsverket
            en viktig roll.
          </note>
          <note>
            De besked jag fick 2006 var att det skulle ta till 2018. Jag
            tror att vi kommer att nå betydligt längre än den utveckling av
            anslagen som fanns under den perioden. Jag ser med förhoppning
            på att just detta mål ska nå framgång.
          </note>
          <note type="speaker">
            Anf. 13 ANDERS YGEMAN (s) replik:
          </note>
          <note>
            Herr talman! Jag önskar, som sagt, att jag kunde vara lika positiv
            som Åke Sandström och Andreas Carlgren. Problemet är att om man
            vill ha uppslutning från skogsägarnas sida är det inte säkert
            att man får en större uppslutning i det arbetet om man har ¼ miljard
            mindre att jobba med, eller 50 miljoner mindre att jobba med,
            än det förslag som oppositionen har. Om man inte har alla statliga
            skogsägare med sig vad gäller möjligheten att byta mark är det
            heller inte säkert att man når större framgång.
          </note>
          <note>
            Jag skulle vilja säga att regeringen har kommit en liten bit
            på väg genom uppgörelsen med Sveaskog, vilket är positivt, men
            det räcker inte för att klara målet. Det krävs mer åtgärder, och
            det krävs mer pengar. Om man vill veta vilka åtgärderna är finns
            de att läsa i det socialdemokratiska budgetalternativet.
          </note>
          <note type="speaker">
            Anf. 14 WIWI-ANNE JOHANSSON (v):
          </note>
          <note>
            Herr talman! Jag ska också anstränga mig och börja med att vara
            lite positiv. Vi får se om jag klarar det längre än tio sekunder,
            vilket Anders Ygeman enligt miljöministern klarade. Det gäller
            de satsningar på havet som regeringen kommer med. Där ser jag
            att ett flertal av våra förslag är med, och det känns mycket bra.
            Även uppgörelsen med Sveaskog, som också vi haft på förslag, är
            bra. Det finns alltså en del bra satsningar.
          </note>
          <note>
            I världen finns ett antal kriser, och alla kriser kan vi kanske
            inte lasta regeringen för. Vi har finanskris, Volvokris, jobbkris
            som i mångt och mycket ersatt klimathotet som det allt överskuggande
            problemet i debatten. Självklart står vi inför enorma problem,
            inte minst i Västsverige där Volvoarbetare, underleverantörer
            och andra som lever av bilindustrin som huvudnäring nu riskerar
            att bli av med jobben och ska överleva på sänkt a-kassa, en a-kassa
            som gör att pengarna i plånboken minskar till hälften. Det är
            förstås mycket illa.
          </note>
          <note>
            Det är också mycket illa om vi inte kan ha flera bollar i luften
            samtidigt. Det är mycket illa om vi förtränger de hot som klimatförändringarna
            utgör. Klimatförändringarna måste vi ta itu med oavsett andra
            kriser, vilket vi säkert är överens om. Vi måste göra det här
            hemma men också, förstås, ta ansvar för de klimatförändringar
            som vi varit med om att skapa i andra länder.
          </note>
          <note>
            Herr talman! Den borgerliga regeringen säger sig vilja storsatsa
            på klimatbistånd. Det kan tyckas positivt, men tyvärr finns det
            inga nya pengar i den satsningen. I stället handlar det om en
            omfördelning av redan utlovat bistånd inom den vanliga biståndsramen.
            4 miljarder ska under de kommande åren flyttas från biståndsbudgeten
            till klimatåtgärder i syd. Det kommer alldeles tydligt att begränsa
            Sveriges arbete för att minska fattigdom och svält, få fler barn
            i skolan och till exempel kunna hejda spridningen av hiv/aids.
          </note>
          <note>
            Först ska världens fattiga alltså betala det högsta priset för
            de klimatförändringar som vi i den rika världen bär huvudansvaret
            för, och sedan ska de stå för kostnaderna genom att redan utlovat
            bistånd går till klimatåtgärder i stället för till fattigdomsbekämpning.
            Vi har sagt det förut, och vi säger det igen: Vi kan inte se det
            som en satsning. Det är att bestraffa världens fattiga, och det
            dubbelt upp.
          </note>
          <note>
            Vänsterpartiet har länge sett behoven i fattigare länder, och
            vi föreslog för ett år sedan att 3 miljarder kronor satsas under
            tre år på klimatbistånd utöver den föreslagna biståndsramen. Det
            är bra att regeringen inser behoven, men det är orimligt att det
            är de fattiga själva som ska betala för dem. Det kan vi inte acceptera.
            Jag vill därför, herr talman, fråga miljöministern om han tycker
            att det är rimligt att de fattiga ska betala för våra utsläpp
            genom uteblivet bistånd.
          </note>
          <note>
            Sedan har jag några efterlysningar. Jag efterlyser ett lokalt
            investeringsprogram. Ett sådant klimatinvesteringsprogram har
            funnits under fem år, det lokala klimatinvesteringsprogrammet
            Klimp, men i maj i år fördelades de sista pengarna. Staten har
            spenderat sammanlagt 2 miljarder kronor, och för det har vi fått
            minskade utsläpp med drygt ett ton per år. Det motsvarar nästan
            2 procent av Sveriges utsläpp av växthusgaser. Det är alltså en
            betydande del. Det är ingen försumbar historia.
          </note>
          <note>
            Nu är klimatinvesteringsprogrammet nedlagt och därför efterlyser
            jag en verklig, säger verklig, efterföljare till det. Vi är de
            första att säga att man naturligtvis skulle kunnat utveckla det
            programmet, och vi tycker att det är oerhört trist att det i stället
            är avvecklat. Jag finner ingen efterföljare till det och undrar
            om miljöministern har med sig ett äss i rockärmen vad gäller detta.
          </note>
          <note>
            Herr talman! Jag efterlyser också de energisamtal som den borgerliga
            regeringen talat om och som Maud Olofsson redan för två år sedan
            sade att hon skulle bjuda in till. Vidare efterlyser vi ett svenskt
            klimatmål för hur mycket Sverige ska minska utsläppen på medellång
            sikt, fram till 2020.
          </note>
          <note>
            Vi efterlyser resultatet av Klimatberedningens arbete, ett arbete
            som Anders Ygeman berörde och som nu mest verkar förvaras i någon
            förvaringsbox. Jag hoppas att miljöministern i alla fall har nyckeln
            till den. Nyckeln till klimatpropositionen, som vi alla väntar
            på, verkar nämligen näringsministern ha lagt rabarber på. Det
            är väl den nyckeln som ska låsa upp energisamtalen. Såvitt jag
            vet har ingenting hänt när det gäller dessa.
          </note>
          <note>
            Jag vill därför fråga miljöministern om sådana samtal förs och
            i så fall hur, var, av vilka, när de ska vara klara och om de
            kommer att leda fram till en klimat- och energiproposition i år.
            Vi väntar med spänning. Vänsterpartiet har som mål att satsa 1
            procent av bruttonationalprodukten på klimatåtgärder. Har regeringen
            ett liknande mål?
          </note>
          <note type="speaker">
            Anf. 15 SVEN GUNNAR PERSSON (kd) replik:
          </note>
          <note>
            Herr talman! Wiwi-Anne Johansson tog upp frågan om klimatinsatser
            i biståndet. Wiwi-Anne Johansson vet att hela biståndsramen ökar
            genom att det finns ett enprocentsmål och tillväxten varit god.
            Därför är det rejält med mer pengar som kommer biståndet till
            del.
          </note>
          <note>
            De klimatinsatser som görs i form av anpassning och tekniköverföring
            är starkt fattigdomsrelaterade. De försvagar alltså inte utan
            tvärtom förstärker fattigdomsbekämpningen i de länder som berörs.
            Med det internationella engagemang som Wiwi-Anne Johansson visar
            och den kritik hon framför är det konstigt att hon samtidigt står
            bakom det som sägs i Vänsterpartiets motion om att dra ned på
            insatser för internationella klimatinvesteringar.
          </note>
          <note>
            Vänsterpartiet säger också nej till miljöbilspremien och delar
            av det som ersätter och ska fortsätta arbetet i Klimps anda, nämligen
            hållbara städer.
          </note>
          <note type="speaker">
            Anf. 16 WIWI-ANNE JOHANSSON (v) replik:
          </note>
          <note>
            Herr talman! För att börja med biståndet var det länge sedan
            vi förfäktade idén om att biståndet skulle upp till 1 procent
            av vår bruttonationalprodukt. Då talar vi om det vanliga, generella
            biståndet. Vi menar att vi på grund av det som vi i de rika länderna
            ställt till med behöver utöka ramen med de 3 miljarder kronor
            jag nämnde.
          </note>
          <note>
            Vi är säkert överens om att vi ska ha ett så kallat klimatbistånd.
            Däremot tycker vi inte att det är de fattiga länderna själva som
            ska behöva använda pengar som redan tidigare intecknats i hur
            man ser på och använder bistånd.
          </note>
          <note>
            När det gäller pengar till exempelvis CDM i andra länder är det
            helt riktigt att vi har lagt mindre än regeringen. Det har vi
            gjort av det enkla skälet att det inte har visat sig vara en sådan
            framgångssaga som vi skulle önska. Det är inte så att bara vi
            satsar i andra länder renar vi där och slipper göra det här hemma.
            Vi tycker att vi ska satsa på att göra det här hemma.
          </note>
          <note type="speaker">
            Anf. 17 SVEN GUNNAR PERSSON (kd) replik:
          </note>
          <note>
            Herr talman! CDM-projekten är en ganska ny företeelse som är
            på väg att utvecklas. Kvaliteten höjs hela tiden. Granskningen
            och skärpningen av kraven pågår också, så att de verkligen ska
            ge det som de syftar till, nämligen tekniköverföring och möjligheter
            till fattiga länder att utvecklas utan att det medför de mycket
            negativa konsekvenser för klimatet som västvärldens utveckling
            har lett till. Därför tycker jag att det är synd och tråkigt att
            Vänsterpartiet säger nej till ytterligare satsningar på internationella
            klimatinvesteringar, inte minst i de fattiga länderna.
          </note>
          <note>
            Jag vill som svar på den synpunkt Wiwi-Anne Johansson gav upprepa
            att biståndsramen ökar med miljarder kronor. En del av de pengarna
            intecknas för att i fattigdomsbekämpande syfte göra klimatinsatser.
          </note>
          <note type="speaker">
            Anf. 18 WIWI-ANNE JOHANSSON (v) replik:
          </note>
          <note>
            Herr talman! Eftersom man avsätter 1 procent av bnp ökar naturligtvis
            biståndet så länge vi har tillväxt. Jag är medveten om det.
          </note>
          <note>
            Men det är också så att behoven ökar, och vi är med och bygger
            på de behoven. FN-organet FAO manar till politisk och finansiell
            kraftansträngning för att utrota hungern. Vi har inte mindre att
            göra för att hjälpa fattiga länder i klimatkrisens spår. Där satsar
            vi en försvarlig del, utan att begära någonting i utbyte. Vi har
            en plikt och en skyldighet att hjälpa till där vi har ställt till
            det.
          </note>
          <note>
            Beträffande miljöbilspremien, som jag tidigare inte hann säga
            något om, tycker vi att man kanske skulle satsa de pengarna på
            att konvertera gamla bilar som kommer att rulla runt här i Sverige
            i åratal till, så att de blir något mer miljövänliga även om jag
            egentligen inte vill ta det ordet i min mun när det gäller bilar,
            för de kan aldrig vara miljövänliga.
          </note>
          <note type="speaker">
            Anf. 19 JAN LINDHOLM (mp):
          </note>
          <note>
            Herr talman! Just nu deltar de flesta som är verksamma i det
            här huset i en stor folkhälsokampanj. Vi promenerar virtuellt
            till Berlin tillsammans och tävlar lite skämtsamt om vem som ska
            komma först genom att dagligen rapportera in hur många steg vi
            lyckas samla in på våra stegräknare.
          </note>
          <note>
            Det faktum att vi arrangerar en sådan här aktivitet betyder att
            vi är måna om vår egen hälsa. Eller hur, herr talman? Hälsan är
            viktig för oss alla. Vi månar om vår egen hälsa och om våra näras
            och käras hälsa. Och vem önskar inte även arbetskamrater och vänner
            det allra bästa, nämligen en god hälsa?
          </note>
          <note>
            Denna debatt har miljö och klimat som tema. Det är två av de
            viktigaste förutsättningarna för en god hälsa. Utan ren miljö
            och ett bra klimat blir det för de flesta problem med hälsan.
          </note>
          <note>
            Utifrån denna inledning skulle jag kunna prata om väldigt många
            olika sakfrågor. Men jag ska prata om en fråga som politiken verkar
            ha glömt bort, nämligen den ohälsa som har sin grund i en undermåligt
            byggd miljö.
          </note>
          <note>
            Ca 300 000 bostäder i landet byggda med krypgrund är fuktskadade.
            I hela vår byggda miljö, den vara som de flesta av oss vistas
            i, är närmare 20 procent av alla byggnader drabbade av fuktskador
            i så pass stor omfattning att det har en negativ hälsopåverkan.
            Det handlar inte bara om bostäder. Det finns mängder av arbetsplatser
            och inte minst många skolor som är allvarligt drabbade.
          </note>
          <note>
            Vi har även byggt in många komplicerade material i husen som
            innehåller kemikalier som inte är testade för den svåra miljö
            som en fuktskadad byggnad utgör.
          </note>
          <note>
            Till det kommer att vi inte anpassar ventilationen när byggnaderna
            och deras användning förändras. En lägenhet som byggdes för fyra
            personer bebos kanske i dag av åtta, men ventilationen är fortfarande
            avsedd för fyra personer. Ett badrum byggt på 1970-talet dimensionerades
            för bad och någon enstaka dusch. I dag kanske duschningen pågår
            flera timmar per dygn med allt vad det innebär av fukt som ska
            transporteras bort.
          </note>
          <note>
            Många byggnadsmaterial påverkas kraftigt av fukt. Lim, betong,
            spackel, skivmaterial, lacker, mattor och så vidare som var för
            sig under torra och ideala förhållanden emitterar ganska harmlösa
            mängder kemikalier kan när de utsätts för fukt börja interagera
            med varandra och då helt plötsligt pumpa ut toxiner och till och
            med bilda helt nya kemiska föreningar. Inomhusluften i en sådan
            byggnad kan vara väldigt skadlig för hud, ögon, slemhinnor, lungor
            och andra organ.
          </note>
          <note>
            Så fort det kommer in fukt i en byggnad får man påväxt av mögel
            i byggmaterialet. Det behöver inte vara farligt, men vissa sorters
            mögel kan under ogynnsamma förhållanden producera mycket farliga
            gifter. Stachybotrys är ett exempel på ett mycket farligt mögel
            som tyvärr ofta förekommer i de här husen.
          </note>
          <note>
            Så länge byggnaden är fuktig trivs möglet rätt bra. Då bidrar
            det inte i så stor utsträckning till den ohälsosamma inomhusmiljön,
            utan då överväger effekten från de kemiska emissionerna i byggmaterialen.
            Men när fuktskadan sedan är åtgärdad och byggnaden är uttorkad
            börjar möglet vantrivas. Då utbryter en kamp mellan de olika mögelkolonier
            i byggmaterialet som tyvärr är kvar. Ofta sanerar man alldeles
            för dåligt, så att det finns sådant material kvar. De olika möglen
            kämpar mot varandra genom toxiner. De bildar mer gifter och blir
            ungefär ett par tusen gånger giftigare än de var innan. När möglet
            så småningom har torkat ut helt och hållet förvandlas det till
            stoft, damm som flyger omkring i byggnaden under lång tid och
            kan tränga långt ned i våra lungor och då är extremt toxiskt.
          </note>
          <note>
            Trötthet, svårigheter att koncentrera sig, kliande ögon, rinnande
            näsor, allmän irritation och så vidare bland skolbarn kan till
            viss del ha sin förklaring i den usla inomhusmiljö som många skolor
            har. Allt fler forskare kopplar irritation i slemhinnor, hudutslag
            och illamående till dålig inomhusmiljö. Enligt expertisen kan
            de toxiska ämnena från fuktskadade byggmaterial och från mögel
            även ge ett nedsatt immunförsvar och både akuta och kroniska leverskador.
            De kan skada nervsystemet och ge hormonrubbningar. Det finns till
            och med forskning som visar ett samband med cancer.
          </note>
          <note>
            Vad avser regeringen att vidta för åtgärder med anledning av
            dessa omfattande hälsoproblem? Är regeringen beredd att lagstifta
            om en minst tioårig hälsogaranti vid nybyggnation? Det vore väl
            rimligt. Kommer regeringen att inrätta någon form av sjuka-hus-akut?
            Kommer regeringen att införa en haverikommission eller något liknande
            för den skadliga inomhusmiljö som redan finns? Kommer regeringen
            att se till att alla de som har drabbats får någon form av upprättelse,
            någon form av rimligt stöd för att kunna gå vidare i livet? Det
            är inte bara hälsan som är skadad. För dem som ägt eller äger
            sin bostad är ofta privatekonomin också raserad. Eller kommer
            regeringen att fortsätta som den förra regeringen och blunda för
            de hundratusentals människor som fått sin hälsa och ekonomi förstörd
            på grund av att vi har undermåliga bostäder, arbetsplatser och
            skolor?
          </note>
          <note type="speaker">
            Anf. 20 ÅKE SANDSTRÖM (c) replik:
          </note>
          <note>
            Herr talman! Jag har en fråga om skogen. Dagens skogsproduktion
            med god hänsyn utvecklar skogens betydelse som kolsänka. Det finns
            tydliga forskarbesked, från SLU bland annat, om att en ökad produktion
            och en ökad tillväxt i skogen är bra för miljön.
          </note>
          <note>
            Jag konstaterar dock att Miljöpartiet i princip säger nej till
            alla produktionshöjande åtgärder i skogsbruket. Hur går det här
            ihop? Är inte klimatmålet viktigt att jobba mot utifrån alla olika
            aspekter och möjligheter? Är det inte viktigt att bidra till klimatmålets
            uppfyllelse?
          </note>
          <note type="speaker">
            Anf. 21 JAN LINDHOLM (mp) replik:
          </note>
          <note>
            Herr talman! Åke Sandströms fråga ger mig möjlighet att fortsätta
            något på mitt ämne.
          </note>
          <note>
            När det gäller skogen som råvara i byggindustrin bidrar det sätt
            som vi producerar skog på i dag till en försämrad inomhusmiljö.
            Vi använder i väldigt stor utsträckning skogsråvara i vår byggda
            miljö.
          </note>
          <note>
            Den med konstgödsel framdrivna ganska höga produktionstakten
            av skogsråvara i våra skogar, och det sätt vi sågar och hastigt
            torkar vår skog till byggnadsmaterial och bräder, innebär att
            väldigt stor del av kolet i träet omvandlas till socker.
          </note>
          <note>
            Det är därför ett modernt framtaget trä i vår skog på det sätt
            vi producerar det i dag utgör en gräddbakelse för de bakterier
            och det mögel som hamnar i byggnaderna och som snabbt växer till
            när det blir fuktskadat.
          </note>
          <note type="speaker">
            Anf. 22 ÅKE SANDSTRÖM (c) replik:
          </note>
          <note>
            Herr talman! Det var kanske inte riktigt samma avdelning som
            de svarade på. Det är otvetydigt så att en ökad produktion i skogen
            är bra för miljön. Det finns också en lång rad andra möjligheter
            att öka produktionen än med konstgödsel. Där delar jag din uppfattning.
          </note>
          <note>
            Det nationella träbyggnadsprogrammet har varit framgångsrikt.
            Tydliga forskarrapporter har också givit för handen att där man
            kan utöka det industriella träbyggandet på rätt sätt är det också
            bra för miljön. Där får vi nog förlita oss till forskarna.
          </note>
          <note type="speaker">
            Anf. 23 JAN LINDHOLM (mp) replik:
          </note>
          <note>
            Herr talman! Jag tycker absolut att vi ska förlita oss till forskarna.
            Men inomhusmiljön är inte oväsentlig när vi väljer byggmaterial.
            Att öka skogsproduktion på ett sådant sätt att vi skapar dåliga
            förutsättningar för inomhusmiljö är inte hållbart.
          </note>
          <note>
            Det finns många forskningsaspekter på problematiken med ökad
            skogsproduktion. Ska vi bara producera skog för kolsänkor spelar
            det naturligtvis ingen roll vilket innehåll du har i träet. Men
            om du ska producera skog för att använda skogsråvaran till exempel
            inom industrin för sågade virkesvaror är det viktigt hur vi producerar
            skogen för att träet ska fungera i den miljö vi bygger in det
            i.
          </note>
          <note type="speaker">
            Anf. 24 CHRISTINA AXELSSON (s) replik:
          </note>
          <note>
            Herr talman! Det Jan Lindholm tar upp är väldigt angelägna frågor.
            Även om det inte byggs lika mycket nu som tiden före 2006 måste
            vi lära oss mer om hur vi bygger och vad vi bygger. Jag är själv
            mögelallergiker, så jag vet hur besvärligt det kan vara.
          </note>
          <note>
            Jan Lindholm ställde en fråga till regeringen: Vad gör man åt
            den här frågan? Jag vill fråga Jan Lindholm: Har du frågat tidigare
            utan att få några svar från regeringen? Här sitter ändå vår miljöminister
            tyst.
          </note>
          <note type="speaker">
            Anf. 25 JAN LINDHOLM (mp) replik:
          </note>
          <note>
            Herr talman! Jag har tagit upp frågan. Jag har försökt intressera
            politiker här i riksdagen. Jag har till exempel arrangerat ett
            seminarium med forskare från flera länder här i riksdagen. Men
            tyvärr behagade inte någon representant från regeringssidan närvara.
          </note>
          <note>
            Jag har upplevt att man är väldigt ointresserad av den här frågan.
            Det är därför som jag inledde med att säga att jag tänkte ta upp
            en fråga som jag tycker att politiken verkar vilja glömma bort.
            Det gäller trots att jag vet att den berör väldigt många människor.
          </note>
          <note>
            Det är ett oerhört stort mörkertal i detta. Det är mycket på
            grund av att det handlar om privatekonomin. Man vill helst inte
            att någon ska få reda på hur illa det är ställt, speciellt i bostadsrättsföreningar.
            Där drabbar det inte bara en själv utan också alla andra.
          </note>
          <note type="speaker">
            Anf. 26 CHRISTINA AXELSSON (s) replik:
          </note>
          <note>
            Herr talman! Jag delar Jan Lindholms uppfattning att det måste
            vara någonting som man tar tag i med kraft. Jag hoppas att miljöministern
            när han nu får hålla sitt anförande, och har fyra minuter längre
            talartid än Jan Lindholm, tar chansen att använda åtminstone en
            minut till den här viktiga frågan. Håller inte Jan Lindholm med
            mig om det?
          </note>
          <note type="speaker">
            Anf. 27 JAN LINDHOLM (mp) replik:
          </note>
          <note>
            Herr talman! Jo, tack, jag håller med om det. Jag inväntar nästa
            anförande, så får vi se.
          </note>
          <note type="speaker">
            Anf. 28 Miljöminister ANDREAS CARLGREN (c):
          </note>
          <note>
            Herr talman! Vi är många som med nyfikenhet de senaste dagarna
            har följt det framväxande samarbetet mellan Socialdemokraterna
            och Miljöpartiet. Nu förstår vi vad det handlar om. Jag har fört
            många och långa interpellationsdebatter med Jan här i riksdagen.
            Jag välkomnar dem, och jag är övertygad om att vi också kommer
            att ha fler.
          </note>
          <note>
            Just nu finns en stor finansiell oro ute i världen. Vi ser krisrubrikerna
            runt om oss. Många ställer också frågan: Kommer nu klimatåtgärderna
            att få vänta? Svaret är att klimatkrisen är verklig. Den sitter
            inte i väntrummet och väntar på sin tur, och den kan inte argumenteras
            bort på Wall Street.
          </note>
          <note>
            Det gör också att svaren på klimatkrisen måste ges här och nu.
            Vi vet att det inte finns några långsiktiga lösningar på den ekonomiska
            krisen om vi inte också löser klimatkrisen.
          </note>
          <note>
            Därför är det investeringar i lågutsläppsekonomi, nya jobb med
            nya gröna företag som växer fram och nya marknader som erövras
            som ger svaret. Sverige ska vara förebilden i den omställningen.
          </note>
          <note>
            När det ska utvärderas vad vi har gjort sägs det ofta att det
            händer så lite. Men kom ut en stund i den svenska verkligheten
            och andas frisk luft bortom politikerretoriken. Det vore inte
            så dumt.
          </note>
          <note>
            Ta er till exempel ut i Vindkrafts-Sverige. Där planeras i skogslänen
            Västernorrland och Jämtland 400 vindkraftverk i sju vindkraftsparker.
            I markbygden utanför Piteå i Norrbotten planeras att 1 100 vindkraftverk
            ska växa fram.
          </note>
          <note>
            Två stora vindkraftsparker byggs upp i Vindpark Vänern. Regeringen
            gav nyligen tillstånd till världens största vindkraftspark till
            havs vid Stora Middelgrund utanför Halmstad.
          </note>
          <note>
            Vi förbereder nu nästa steg efter de gröna elcertifikaten med
            att också ta bort regelkrångel och dubbelprövningar för att få
            fram besluten ännu snabbare.
          </note>
          <note>
            Förra året ökade vindkraftens kapacitet fyra gånger snabbare
            än normalt. Under första året med alliansregeringen har vi ökat
            antalet vindkraftverk med nästan lika mycket som skedde under
            förra mandatperioden. Under alliansregeringen ökar vindkraften
            mer än någonsin i Sverige.
          </note>
          <note>
            Kom med ut i Miljötekniks-Sverige, där nu mängder av nya lösningar
            växer fram. Nu tas stegen för att utveckla nästa generation energi-
            och klimatlösningar. Regeringen bidrar genom att satsa ytterligare
            875 miljoner kronor just till att hjälpa att ta steget från utveckling
            på ritbord till det som är kommersiell försäljning.
          </note>
          <note>
            Vi satsar på att få fram användning av energitekniker som ännu
            inte bär sig på marknaden. Det gäller till exempel solceller och
            biogas med 339 miljoner kronor. Det gäller också hållbart byggande
            där vi kombinerar de olika spjutspetslösningarna för miljötekniken
            i hela system för stadsbyggande med 340 miljoner kronor.
          </note>
          <note>
            Följ med ut i Miljöbils-Sverige, där etanolförsäljningen förra
            året ökade med 70 procent. Vi kommer inom kort att kunna tanka
            biogas i mer än dubbelt så många tankar på dubbelt så många ställen
            som förut. Vi är på väg att täcka området nere från landets södra
            spets upp till de norra delarna.
          </note>
          <note>
            Vi presenterade förra året det mest miljöstyrkande klimatskattepaketet
            hittills. Vi lägger nu varje år 450 miljoner kronor på fordonsindustrin
            för att få fram de nya modeller som ska lägga oss i framkant.
          </note>
          <note>
            Var tredje ny bil som säljs från en bilförsäljare är en miljöbil.
            Vi leder miljöbilsligan i Europa, och världens bilindustri vill
            presentera sina modeller här i Sverige.
          </note>
          <note>
            Vi ärvde Europas största och törstigaste bilpark. Under alliansregeringen
            minskar nu de svenska utsläppen från nya bilar mest i hela Europa.
          </note>
          <note>
            Ta oss ut i Järnvägs-Sverige. Vi presenterade i budgeten den
            enskilt största satsningen på infrastruktur som någonsin har gjorts
            i en budgetproposition. Perronger förlängs, dubbelspår byggs,
            växlar justeras och tider anpassas för att mer gods ska kunna
            köras på järnvägarna.
          </note>
          <note>
            Fakta är att under alliansregeringen ökar godstransporterna på
            järnväg och är nu större än någonsin, och under alliansregeringen
            byggs järnvägarna ut för fullt.
          </note>
          <note>
            Vi har Botniabanan, där en ny sträckning invigs just i dag uppe
            i norr, Ådalsbanan och Haparandabanan. Nere i söder lägger vi
            nu pengar till Emmaboda och Karlskronasträckan som ger kraftigt
            ökad tågkapacitet i sydöstra Sverige. Vi kan också ta oss bort
            till västra Sverige. Där rustar vi sträckan NykroppaKristinehamn
            så att vi kan frakta gods och personer från Dalarna och Bergslagen.
            Alla de tre storstadsområdena har stora satsningar för att kollektivtrafiken
            ska kunna ta fler pendlare och passa tiderna bättre.
          </note>
          <note>
            Titta bara på Stockholm! Genom Citybanan fördubblas järnvägskapaciteten
            i Stockholm. Dessutom rustas Nynäsbanan. Årstabron förstärks.
            Tvärbanor byggs på ett annat sätt än tidigare. 80 procent av kollektivtrafiken
            går på väg. När vi fyller igen hålen efter det dåliga vägunderhåll
            som den förra majoriteten lämnade efter sig är det en stor satsning
            på kollektivtrafik. Under alliansregeringen ökar resandet med
            kollektivtrafiken. Statistiken visar att aldrig tidigare har så
            många valt att använda tåg och buss.
          </note>
          <note>
            Eller kom med ut till havets och kusternas Sverige! Titta på
            allt det vi nu måste göra för att rädda Östersjöns miljö! Barn
            måste kunna bada vid Östersjöns stränder utan att behöva kliva
            ned i frätande grön sörja, som man brukar tvingas till vid Gotland.
            Vi ska kunna lämna över levande bottnar och rena stränder kring
            Östersjön till nästa generation av barn och barnbarn. Det kommer
            att ta tid.
          </note>
          <note>
            Jag var förvånad när jag kom till Miljödepartementet och såg
            hur lite pengar som gick att spåra i budgeten. Därför lade vi
            direkt på ½ miljard. Nu lägger vi på ytterligare lika mycket så
            att det blir en havsmiljömiljard som förverkligas under alliansregeringen.
            Det leder till stora satsningar på rening genom nya våtmarker,
            som är naturens egna reningsverk, fånggrödor och skyddszoner.
            Vi vill se snabba resultat, och vi prövar även projekt för att
            syresätta bottnar eller fiska ut skarpsill. Vi ska visa på ledarskap
            för att hindra fortsatt övergödning.
          </note>
          <note>
            Som exempel kan man också titta på de mängder av tvättmedel med
            fosfater i som har sålts under årens lopp i Sverige. Den 1 mars
            förbjöds de. Titta i butikshyllorna i dag; ni hittar inte de tvättmedlen
            längre! Om övriga länder runt Östersjön skulle följa oss skulle
            utsläppen av fosfater minska med en femtedel.
          </note>
          <note>
            Dessutom har vi antagit en aktionsplan för Östersjön tillsammans
            med Östersjöstaterna som går längre än någon gång tidigare.
          </note>
          <note>
            Kom ut i Miljöskogs-Sverige! Riksdagen här har beslutat att skydda
            400 000 hektar skog från statens sida till 2010. När vi tog över
            regeringsmakten talade myndigheterna om för oss att det var omöjligt
            att nå det målet med det som hittills hade gjorts. Då omprövade
            vi politiken. Sveaskogs avsättning innebär bara den 70 000 hektar,
            och det innebär i sin tur att Naturvårdsverket slipper sätta av
            200 miljoner kronor varje år, som de hade planerat göra för att
            köpa in den marken.
          </note>
          <note>
            Förra mandatperioden skyddade staten totalt 67 000 hektar. Under
            den här perioden har vi redan efter halva tiden skyddat 107 000
            hektar. På halva mandatperioden har vi alltså skyddat en och halv
            gång så mycket som vänstermajoriteten klarade under förra mandatperioden.
            Det visar statistiken. Under alliansregeringen skyddas mer skog
            än någonsin.
          </note>
          <note>
            Anders Ygeman tog upp Miljömålsrådet. De har utvärderat resultaten.
            Det presenterades i början av 2007. Det är era resultat som har
            utvärderats. Dessutom är ingen proposition tillbakadragen, som
            nu har klargjorts. Men det finns en propositionslista som redovisar
            havsproposition, klimatproposition och en proposition för att
            nå målet Levande skogar. Alla dessa kommer dessutom att komma
            i förtid och med förtur. Vi skickar fram förslagen snabbare än
            vad som var tänkt enligt den ursprungliga tidtabellen.
          </note>
          <note>
            Ta er också ut i Europa! Jag har en fråga till er som aldrig
            talar om Europa. Vilket ledarskap ska ni kunna visa där, i det
            som är vår viktigaste miljöplattform för framtiden?
          </note>
          <note type="speaker">
            Anf. 29 CARINA OHLSSON (s) replik:
          </note>
          <note>
            Herr talman! Andreas Carlgren låter som om han själv har stått
            bakom de här förslagen. En del av det som har räknats upp har
            handlat om långsiktighet, så det var beslut som fattades innan
            den här regeringen tillträdde.
          </note>
          <note>
            Det som han inte berättade om är det som var aviserat och som
            man nu kommer att lägga ned. Hörde jag till exempel miljöministern
            nämna gröna jobb? Det var en arbetsmarknadspolitisk åtgärd som
            var väldigt lyckosam. Jag hörde också att miljöministern talade
            om Västsverige. Åk då ut i Miljö-Sverige och prata med länsarbetsnämnden
            där och även Skogsstyrelsen och hör efter hur många som kom i
            riktiga jobb efter åtgärderna! Det är otroligt viktiga insatser
            för både miljö- och kulturvärde som i stor utsträckning ledde
            till jobb och utbildning.
          </note>
          <note type="speaker">
            Anf. 30 Miljöminister ANDREAS CARLGREN (c) replik:
          </note>
          <note>
            Herr talman! Jag tycker att det är lätt att säga att flera bra
            saker gjordes under den förra regeringen. Visst är det så! Vi
            har till exempel pekat på de gröna certifikaten, där Centern var
            pådrivande men där vi fick ett beslut. Nu fullföljer alliansregeringen
            det. Det är ett sätt att skapa långsiktighet.
          </note>
          <note>
            Men jag tror att ni skulle vinna i trovärdighet om ni lite oftare
            kunde erkänna att allt inte började med socialdemokratin. Det
            var trots allt inte ni som vaknade upp för miljöfrågorna i Sverige.
            Det vore klädsamt att någon gång erkänna hur sent omvändelsen
            kom.
          </note>
          <note>
            Däremot säger jag gärna att gröna jobb är viktiga. Men det illustrerar
            också en del av hela skillnaden mellan de två alternativen i svensk
            politik vänstersidan och alliansregeringen. Vi vill inte se gröna
            jobb som en arbetsmarknadsåtgärd. Vi vill se det som någonting
            som växer fram i starka växande företag, miljöteknikmarknader
            som växer och ny teknik där Sverige erövrar nya möjligheter. Det
            är därför vi flyttar pengarna från gamla bidragssystem till de
            åtgärderna.
          </note>
          <note type="speaker">
            Anf. 31 CARINA OHLSSON (s) replik:
          </note>
          <note>
            Herr talman! Jag ser att samhället också måste ta ett ansvar
            där man ser till exempel arbetsmarknadspolitiska åtgärder. De
            riktade sig här särskilt till dem som står långt från arbetsmarknaden
            och var långtidssjukskrivna. Men genom att de fick vara ute i
            skogen och så vidare kom de mycket snabbare in i utbildning och
            jobb. Åk gärna ut i Miljö-Sverige och ta del av de resultaten!
          </note>
          <note>
            Ni ger dubbla signaler. Miljöministern säger att det är viktigt
            med långsiktighet. Med den utredning som nu är tillsatt för miljömålen
            är det många ute i Miljö-Sverige som känner sig oroade. En sådan
            omställning som vi har gjort med miljöbalk och miljömål är inte
            gjord i en handvändning, utan den måste sträcka sig över mandatperioder.
          </note>
          <note>
            Det finns många som har gjort grundliga jobb i regioner och i
            kommuner som känner sig oroade. Hur går vi vidare? Det skulle
            vara bra att få ett svar på det. Ska vi ha miljömål med den här
            strukturen eller ska hela strukturen göras om?
          </note>
          <note type="speaker">
            Anf. 32 Miljöminister ANDREAS CARLGREN (c) replik:
          </note>
          <note>
            Herr talman! Carina Ohlsson illustrerar verkligen den stora skillnaden
            mellan oss. Vi tror inte att det är arbetsmarknadspolitik som
            är lösningen vare sig för nya jobb i Sverige eller för miljöpolitiken.
            Det är en tillfällig åtgärd bara för att vi ska klara det hela
            tillfälligt.
          </note>
          <note>
            Poängen är att vi nu ska bygga upp en ekonomi som i stället bygger
            på miljölösningarna, där vi investerar i det som är lönsamt och
            där miljön blir mer och mer lönsam. Men precis som du säger ska
            staten ta ansvar för att se till att det kommer fram. Det är det
            vi nu gör, och i mycket högre grad än tidigare.
          </note>
          <note>
            Dessutom lägger jag märke till att du inte alls försöker rubba
            den bild jag gav av allt som går framåt. När det gäller Miljömålsrådet
            och utvärderingen kan jag lugna alla på den punkten. Det är alldeles
            uppenbart att de direktiv vi har gett till utredaren, som ju är
            en tidigare medarbetare till Margot Wallström, bygger just på
            det som Miljömålsrådet själv har framfört. Jag skulle vilja påstå
            att direktiven till kanske tre fjärdedelar innehåller det som
            Miljömålsrådet själv har pekat på.
          </note>
          <note type="speaker">
            Anf. 33 CHRISTINA AXELSSON (s) replik:
          </note>
          <note>
            Herr talman! Det är verkligen intressant att höra miljöministern,
            en företrädare för en moderatledd regering, stå här i kammaren
            och berömma investeringen i Botniabanan. Det om något kommer att
            gå till historien.
          </note>
          <note>
            Men jag reagerade faktiskt när ministern orerade om den oerhörda
            satsningen på 417 miljarder i propositionen rörande transporter
            för framtiden. Det är väl ändå så att de här 417 miljarderna inte
            ens täcker uppräkningen av lönekostnader och inflation på det
            beslut som vi tog här i kammaren under riksdagsåret 2001/02. Egentligen
            är det inte mer pengar, men det är en annan tid.
          </note>
          <note type="speaker">
            Anf. 34 Miljöminister ANDREAS CARLGREN (c) replik:
          </note>
          <note>
            Herr talman! Det är fascinerande att höra detta försök att hela
            tiden misstänkliggöra det vi gör. Ni kan visserligen inte kritisera
            att vi nu fullföljer Botniabanan men ni vill ändå misstänkliggöra
            oss för att vi egentligen inte ville det.
          </note>
          <note>
            Ursäkta mig! Jag vet ju vilka partier som har varit med hela
            vägen och stött detta program, redan på 90-talet. Nu genomförs
            politiken konsekvent under alliansregeringen. Är det inte någon
            gång dags att ställa sig upp och säga: Detta är bra! Det är precis
            långsiktighet som miljön i Sverige behöver.
          </note>
          <note>
            Ska det vara så att allt bara rycks undan, mattan försvinner
            varje gång vi byter regering? Skulle det vara bra? Nu genomförs
            ju projekten ett efter ett. Jag hörde att du inte dementerade
            ett enda av de projekt jag nämnde. Det är det som också ger resultat
            i det ökade kollektivresandet. Jag hörde att du inte sade emot
            på den punkten.
          </note>
          <note>
            Det enda som togs upp var prisuppräkningen. Men vi vet ju att
            vi också har betalat de skulder ni lämnade efter er, de tomma
            hål ni lämnade i infrastrukturen.
          </note>
          <note type="speaker">
            Anf. 35 CHRISTINA AXELSSON (s) replik:
          </note>
          <note>
            Herr talman! Vi kan stå här och diskutera tomma hål eller vi
            kan diskutera tomma löften. Vi kan också diskutera andra saker
            som har sagts tidigare här i kammaren om just satsningen på Botniabanan
            och andra infrastruktursatsningar.
          </note>
          <note>
            Tala om för mig: Vad är det för miljötänk med att man satsar
            så mycket pengar på vägar i stället för på järnvägar? Varför pratar
            inte miljöministern om att öka transporterna på sjön, vilket faktiskt
            skulle ge många miljöfördelar?
          </note>
          <note type="speaker">
            Anf. 36 Miljöminister ANDREAS CARLGREN (c) replik:
          </note>
          <note>
            Herr talman! Jag skulle vara den första att välkomna att också
            sjötransporterna ökade än mer. Det är därför som det också är
            en del av regeringens samlade politik för alla de olika transportdelarna.
          </note>
          <note>
            När det sedan gäller järnvägarna görs nu de stora satsningarna.
          </note>
          <note>
            Jag tycker att det framgick väl av det jag sade att fyra femtedelar
            av kollektivtrafikresandet går på väg. Det är också viktigt att
            vägar som det ska köras på faktiskt fungerar. Kom ut i Sverige
            och se hur verkligheten ser ut på tjälskadade vägar, se vad det
            innebär för skogsindustrin när man inte har tillräcklig möjlighet
            att leverera! Det slår till sist också mot miljöpolitiken därför
            att en bra miljö också vinner på en bra ekonomi. De två kommer
            att och ska stå i samklang med varandra. Det är precis den politiken
            vi för.
          </note>
          <note type="speaker">
            Anf. 37 ANDERS YGEMAN (s) replik:
          </note>
          <note>
            Herr talman! 75 procent av regeringens direktiv till utvärdering
            av miljömålen kommer från Miljömålsrådet. Allvarligt talat, utvärderingen
            heter Miljömålen nu är det bråttom! Tolkade miljöministern det
            som ett skäl till att skjuta upp hela miljömålspropositionen i
            ett år? Man föreslår över hundra åtgärder. Inga av dem kommer
            i den propositionen. Var det så det skulle tolkas?
          </note>
          <note>
            Statsrådet kräver att oppositionen ska kvantifiera varje åtgärd
            i ton koldioxid. Trots tio minuters talartid klarade inte Andreas
            Carlgren att kvantifiera regeringens mål för klimatpolitiken.
            Vart vill ni nå? Ni vill leda Europa till minskningar, vad är
            ert mål för Sverige?
          </note>
          <note>
            Slutligen satsar ni 74 procent av närtidssatsningen på att bygga
            nya vägar, hur stor omflyttning tror statsrådet att det kommer
            att ge till kollektivtrafik?
          </note>
          <note type="speaker">
            Anf. 38 Miljöminister ANDREAS CARLGREN (c) replik:
          </note>
          <note>
            Herr talman! När det gäller miljömålen är det tvärtom så, Anders,
            som framgick av det jag sade, att vi kommer att ta fram propositioner
            med förtur som gäller några av de absolut största miljömålen.
            De täcker ännu större procentsatser än de vi har talat om när
            det gäller miljömålen för bland annat klimatet, havet och skogen.
          </note>
          <note>
            Dessutom talar jag om att Miljömålsrådet pekar på en rad frågor
            som måste besvaras av en utredning. Det är precis det som sker.
            Jag noterar att den som kritiserade det var det tidigare socialdemokratiska
            statsrådet som vi hade som ordförande. Jag tror att vi alla tjänar
            på att de ordförande som vi utser tvärs över blockgränserna inte
            agerar partipolitiskt.
          </note>
          <note>
            Jag vet hur du har uttryckt dig när det gäller miljöbilarna,
            till exempel när du bara sade: Jag tycker att miljöbilspremien
            är en dålig idé. När vi nu ser resultatet av vad den åstadkom
            kan du inte ställa dig upp och upprepa det uttalandet, Anders.
          </note>
          <note type="speaker">
            Anf. 39 ANDERS YGEMAN (s) replik:
          </note>
          <note>
            Herr talman! Jag noterar att statsrådet inte svarade på några
            av mina frågor. Vad är regeringens miljömål? Hur stor blir omflyttningen
            från vägar till kollektivtrafik när man satsar 74 procent av åtgärderna
            på att bygga nya vägar? Det vore kanske klädsamt att försöka samla
            sig till ett svar på de frågorna.
          </note>
          <note>
            Jag tror inte att andemeningen i att nu är det bråttom var att
            propositionen skulle skjutas ett år på framtiden.
          </note>
          <note>
            När det gäller miljöbilspremien verkar statsrådet och jag ha
            samma uppfattning, för statsrådet lägger nu fram en budgetproposition
            där miljöbilspremien avskaffas.
          </note>
          <note type="speaker">
            Anf. 40 Miljöminister ANDREAS CARLGREN (c) replik:
          </note>
          <note>
            Herr talman! Jag konstaterar att när det gäller klimatmålen har
            vi olika sätt att arbeta med frågor. Jag ser till att jag har
            täckning för de mål jag presenterar. Den dag vi presenterar också
            vad den nationella siffran ska vara ska jag se till att vi har
            täckning för den siffran. Vi kommer inte att göra som ni hittills
            har gjort. Ni klubbar till en siffra den här yxades ju till förra
            hösten innan ni har något som helst att presentera som förslag.
          </note>
          <note>
            Hittills har ni inte presenterat det som täcker målen. Jag väntar
            fortfarande med stor nyfikenhet på den redovisning som jag och
            naturligtvis också allmänheten ska få. Innan ni har gjort det
            tycker jag att det skulle vara klädsamt, för att använda ditt
            uttryck, att ligga lite lägre. Vem bryr sig om höga procentsatser
            där det inte finns täckning?
          </note>
          <note>
            Jag tycker att just så höga klimatambitioner är bra. Det enda
            som ifrågasätts är om det går så snabbt. Där är du fortfarande
            svaret skyldig.
          </note>
          <note type="speaker">
            Anf. 41 ÅKE SANDSTRÖM (c) replik:
          </note>
          <note>
            Herr talman! Till att börja med har jag en kommentar till vem
            som var först och vem som gjorde vad när det gäller Botniabanan.
            År 1965 lade Gunnar Hedlund fram en motion, inte i denna kammare
            men i riksdagen, om en väg utefter Norrlandskusten.
          </note>
          <note>
            Jag vill flytta fokus till en fråga om Volvo och det utomordentligt
            allvarliga som händer där och i Västra Götaland. Det gäller Volvos
            teknikutveckling där jag ser ett besked via TT om att gasbilar
            ska lyfta Volvo ur krisen.
          </note>
          <note>
            Delar miljöministern den synen? Rimligen måste vi vara överens
            om att bygga ut systemet med mackar. Det behövs möjligen en översyn
            av pumplagen och ett forskningsprogram så att vi kan vara mer
            flexibla i användningen av alla de råvaror som borde få ingå i
            en produktion av biogas för bilindustrin.
          </note>
          <note type="speaker">
            Anf. 42 Miljöminister ANDREAS CARLGREN (c) replik:
          </note>
          <note>
            Herr talman! När det gäller Åke Sandströms fråga vill jag säga
            att regeringen för närvarande bereder förslag om biogasproduktion.
            Det gäller både det vi i propositionen har presenterat när det
            gäller de 339 miljoner kronor som också kommer att finnas tillgängliga
            för att utveckla bland annat biogas och det uppdrag Jordbruksverket
            har haft att ta fram möjligheter också till gödselproducerad biogas.
            Det gäller självklart också stödet för infrastruktur, där fortfarande
            mycket pengar finns att söka så att långt fler biogastankställen
            kan etableras.
          </note>
          <note>
            Jag välkomnar de tankar från Volvos sida som också beskrivs.
            Regeringen har för närvarande överläggningar med Volvo när det
            gäller fordonsindustrin och de villkor som kommer att vara viktiga
            både för att skapa miljöutveckling och för att lösa problemen
            för Volvo.
          </note>
          <note type="speaker">
            Anf. 43 ÅKE SANDSTRÖM (c) replik:
          </note>
          <note>
            Herr talman! Tack för svaret. Finns någon preliminär tidsplan
            för när förslagen kan vara färdiga?
          </note>
          <note type="speaker">
            Anf. 44 Miljöminister ANDREAS CARLGREN (c) replik:
          </note>
          <note>
            Herr talman! Nu arbetas det med mycket högt tempo. Det beror
            på hur situationen ser ut både i företaget och för regeringen.
            Men jag vill vara tydlig med att vår hållning har varit att det
            i huvudsak är företagets ägarens ansvar att lösa de problem som
            finns. Vi välkomnar om man igen vill satsa på biogasdrivna bilar.
            Men staten ska stå mycket tydligt för det som är statens roll.
            Den har vi markerat med de konkreta förslag och den hållning vi
            har valt att beskriva i budgeten och där beredningsarbete pågår
            liksom överläggningar med Volvo.
          </note>
          <note type="speaker">
            Anf. 45 WIWI-ANNE JOHANSSON (v) replik:
          </note>
          <note>
            Herr talman! Miljöministern sade inledningsvis att världen är
            större än Sverige. Han tycker att vi ska se ut i Europa. Jag upprepar
            att jag tycker att världen är större än Europa.
          </note>
          <note>
            Jag vill ha svar på min fråga om klimatbiståndet. Tycker miljöministern
            att det är rimligt att det är den ordinarie biståndsbudgeten och
            de fattiga människorna som ska betala för de klimatförändringar
            som vi har ställt till med?
          </note>
          <note>
            Vad har hänt med det framgångsrika klimatinvesteringsprogrammet?
            Är det verkligen frågan om hållbara städer som ska ersätta programmet?
            När kan regeringen tänka sig att bli överens om ett svenskt klimatmål?
            Det ser vi fram emot. Blir det några samtal, och kommer det en
            klimat- och energiproposition?
          </note>
          <note type="speaker">
            Anf. 46 Miljöminister ANDREAS CARLGREN (c) replik:
          </note>
          <note>
            Herr talman! Låt mig först säga något om biståndet. Det är ett
            populistiskt sätt att beskriva det som nu görs. Sanningen är att
            jämfört med länderna i världen ger Sverige ojämförligt högre bistånd.
            När jag reser runt i världen är vi ett av fem länder i världen
            som uppfyller FN:s 0,7-procentsmål. Därutöver ger vi upp till
            1 procent av bni. Precis som Sven Gunnar Persson har sagt fylls
            det på med mycket pengar varje år. Det är sannerligen fel att
            beskriva det som att det är de fattiga som får betala för de insatser
            vi gör för klimatet.
          </note>
          <note>
            Jag vill tydligt och klart säga när det gäller klimatet att vi
            redan har sagt att vi ska sikta på att genomföra det högsta mål
            som EU har satt, som i sin tur är det högsta mål som har satts
            av någon ländergrupp i världen. Vi kommer att ha de lägsta utsläppen
            per capita i Europa redan 2020. Tidtabellen är mycket beroende
            av hur snabbt klimat- och energipaketet antas i EU.
          </note>
          <note type="speaker">
            Anf. 47 WIWI-ANNE JOHANSSON (v) replik:
          </note>
          <note>
            Herr talman! Jag förstår inte indignationen när det gäller klimatbiståndet.
            Jag vet också att om bnp går upp ökar biståndet till 1 procent
            av bruttonationalprodukten i kronor och ören räknat och att vi
            betalar mer än de flesta andra länder i det vanliga biståndet.
          </note>
          <note>
            Finns det diskussioner om att vi ska börja urholka och sänka
            vårt enprocentsmål? Det är vad vi håller på med om vi börjar använda
            biståndet till alla möjliga olika andra insatser än vad det vanligtvis
            har varit avsatt för. Finns det en sådan diskussion inom regeringen?
          </note>
          <note type="speaker">
            Anf. 48 Miljöminister ANDREAS CARLGREN (c) replik:
          </note>
          <note>
            Herr talman! Det finns självfallet inga planer på att urholka
            biståndet. Än en gång; det är bara ett populistiskt sätt att beskriva
            det.
          </note>
          <note>
            När jag reser i världen skiljer Sverige ut sig fullständigt i
            de satsningar som görs. Jag träffade världens miljöministrar i
            Warszawa i går och i förrgår. Det stora temat var hur vi ska förbereda
            miljö- och klimatkonferensen i FN:s regi i december. Sverige nämndes
            gång på gång som det stora exemplet på dem som gör de stora insatserna.
            Vi fyller på för det anpassningsarbete som behövs, och det skiljer
            ut sig totalt jämfört med övriga världen. Ni sitter med en helt
            felaktig bild här hemma i Sverige.
          </note>
          <note>
            Vad gäller klimatmålet är det väl ingen hemlighet att det just
            nu är svårt att få igenom EU:s klimat- och energipaket. Tyvärr
            har inte alla länder samma höga ambition som Sverige. Det är ändå
            en mycket viktig förutsättning för den proposition jag kommer
            att lägga fram så fort möjligheterna har skapats i EU-arbetet.
          </note>
          <note type="speaker">
            Anf. 49 SVEN GUNNAR PERSSON (kd) replik:
          </note>
          <note>
            Herr talman! Jag tänkte anknyta till det senaste miljöministern
            sade. Tack för ett bra, inspirerande och innehållsrikt anförande.
          </note>
          <note>
            Vi har hört att det kärvar i klimatförhandlingarna. Det sade
            miljöministern i sitt anförande. Vad gör Sverige för att överenskommelsen
            som tidigare har nåtts inte ska urholkas i ljuset av finanskrisen?
            Miljöministern påpekar mycket riktigt att vi med stor sannolikhet
            kommer att nå arealmålen när det gäller avsättningar av skyddsvärd
            skog om vi får till stånd ytterligare åtgärder. Överenskommelsen
            med Sveaskog är ett viktigt steg. Hur går vi vidare? Vilket arbete
            pågår med andra myndigheter och skogsbolag på området?
          </note>
          <note type="speaker">
            Anf. 50 Miljöminister ANDREAS CARLGREN (c) replik:
          </note>
          <note>
            Herr talman! När det gäller klimat- och energipaketet har alla
            berörda ambassader fått instruktioner om att hålla kontakt med
            respektive land. I alla våra ministerkontakter tar vi upp denna
            fråga. Sverige är mycket drivande för att EU självklart ska behålla
            sina höga ambitioner på klimatområdet. Det är det ledarskap vi
            ska utöva i världen. EU:s trovärdighet hänger mycket på detta.
            Jag är också övertygad om att när väl det som nu är kärvt har
            klarats av har vi också antagit paketet. Jag räknar med att det
            sker före årsskiftet.
          </note>
          <note>
            När det gäller skogsmålen kommer vi att lägga fram en proposition
            nästa vår. Den kommer att innehålla både ökade möjligheter för
            enskilda skogsägare att göra ökade insatser och en tydlig uppmaning
            till bolagen att engagera sig mer för den del de ska bidra med.
            Vi kommer också att ytterligare titta på möjligheterna för det
            som staten själv kan göra med sin egen mark.
          </note>
          <note type="speaker">
            Anf. 51 JAN LINDHOLM (mp) replik:
          </note>
          <note>
            Herr talman! Det var trevligt att höra att ministern har så mycket
            tid att vistas ute i den friska härliga miljön den friska luften.
            Det är tyvärr inte verkligheten för de flesta människorna i vårt
            samhälle att ha tid för skog, vindkraftverk eller sjöar på det
            sätt ministern berättade om.
          </note>
          <note>
            Om ministern inte känner till det är den verklighet de flesta
            människor vistas i den byggda miljön. Den genomsnittlige medborgaren
            i det här landet tillbringar 90 procent av dygnet inomhus. Det
            finns många skäl till att det har blivit mer och mer så. Vi planerar
            och bygger våra samhällen med alla möjliga nya inomhusfunktioner.
          </note>
          <note>
            Min fråga handlar om den miljö som jag inte får diskutera med
            bostadsministern utan måste diskutera med miljöministern. Jag
            antar att regeringen gör den prioriteringen. Är regeringen beredd
            oavsett vilken minister som är ansvarig att göra någonting åt
            den inomhusmiljö som faktiskt de allra flesta människor i det
            här landet i huvudsak vistas i?
          </note>
          <note type="speaker">
            Anf. 52 Miljöminister ANDREAS CARLGREN (c) replik:
          </note>
          <note>
            Herr talman! På Jan Lindholms fråga om vi är beredda att göra
            något är svaret självklart ja. Det finns tydliga uppdrag till
            de ansvariga myndigheterna att bevaka det som ligger inom miljömålen.
            De föreslår också de åtgärder som behöver vidtas på området. Vi
            följer detta hela tiden. Dessutom har vi lagt stora pengar på
            att forska fram de nya material som är en del av förutsättningen
            för att lösa problemen. Däremot om Jan Lindholm menar att vi ska
            genomföra den form av akuta åtgärder och garanti som han föreslog
            är svaret nej.
          </note>
          <note>
            Jag konstaterar att alliansregeringen ökar användandet av vindkraften
            mer än någonsin. Det är bra. Järnvägen byggs ut för fullt. Utsläppen
            från nya bilar minskar mest i hela Europa här i Sverige under
            vår ledning. Godstransporterna ökar under alliansregeringen. Kollektivtrafikresandet
            ökar under alliansregeringen. Vi förverkligar havsmiljömiljarden.
            Det är mycket stora miljöframgångar. Möjligen skulle det vara
            bra för ett miljöparti att också någon gång berömma detta.
          </note>
          <note type="speaker">
            Anf. 53 JAN LINDHOLM (mp) replik:
          </note>
          <note>
            Herr talman! Vi har så lite tid att beröra dessa saker utan jag
            får i stället ställa frågor. Jag tackar för de tydliga svaren,
            och jag tar med mig dem.
          </note>
          <note>
            Under anförandet räknade ministern upp ett antal olika projekt
            när det gäller infrastruktur som han vill satsa på. Motivet är
            att vi ser att Sverige mer och mer blir ett råvaruproducerande
            land.
          </note>
          <note>
            Vi har stora fyndigheter, nya fyndigheter som eventuellt ska
            exploateras eller som är på väg att exploateras, och ska vi klara
            det krävs naturligtvis att en ökad del av godset lastas över på
            järnväg och att vi inte fortsätter att transportera det på landsväg
            i den utsträckning vi gör.
          </note>
          <note>
            I det systemet finns flaskhalsar. Ministern kanske känner till
            att jag kommer från Dalarna. Den högst belastade delsträckan i
            det svenska järnvägsnätet finns mellan Falun och Borlänge. Jag
            hörde inte frågan om något dubbelspår där. Kan ministern lova
            mig ett dubbelspår mellan Falun och Borlänge? Där kör man, enligt
            de ansvariga, i dag fler tåg än man teoretiskt klarar av.
          </note>
          <note type="speaker">
            Anf. 54 Miljöminister ANDREAS CARLGREN (c) replik:
          </note>
          <note>
            Herr talman! Det är infrastrukturminister Åsa Torstenssons ansvar
            att svara på den sista frågan, och svar kommer också att ges när
            vi har arbetat med regionerna för att ta fram förslag utifrån
            vad de önskar.
          </note>
          <note>
            Jag konstaterar bara att just med den produktion vi båda vill
            se, i det som för Miljö-Sverige framåt, tror jag inte att det
            är en framkomlig väg att vi ska arbeta mindre, vilket är Miljöpartiets
            själva idé. Detta är en del av själva kärnan i er politik: Vi
            ska arbeta mindre, vi ska gå hem tidigare från jobbet, vi ska
            helst ta ledigt något år under livet också.
          </note>
          <note>
            Jag tror tvärtom att Sverige ska arbeta, ha lönsamma företag
            som driver utvecklingen, vinner nya marknader, vinner mer export
            för miljöteknik, säljer mer miljöteknik, uppfinner ny miljöteknik
            detta tror jag är en del av det som kommer att ge oss fortsatta
            stora framgångar på miljöområdet.
          </note>
          <note type="speaker">
            Anf. 55 SINIKKA BOHLIN (s) replik:
          </note>
          <note>
            Herr talman! I Aftonbladet måndagen den 6 oktober var det en
            ganska intressant debattartikel med rubriken Östersjöavtal hotar
            svenska jordbruket. Jag citerar: Miljöministern skrev i november
            2007 på ett avtal för att rädda Östersjön uppenbarligen utan att
            kostnaderna för Sverige, konsekvenserna för jordbruket, osäkerheten
            i underlaget och alternativa strategier utretts. Alltså: Östersjön
            står inte på randen till en kollaps och det finns ingen anledning
            till dyra, förhastade och dåligt underbyggda åtgärder.
          </note>
          <note>
            Min fråga är: Delar miljöministern denna uppfattning?
          </note>
          <note type="speaker">
            Anf. 56 Miljöminister ANDREAS CARLGREN (c) replik:
          </note>
          <note>
            Herr talman! Jag menar tvärtom att miljösituationen i Östersjön
            är fullständigt alarmerande krisartad. Jag vet att jordbrukare
            i Sverige vill vara med och rädda Östersjön. Det är till exempel
            därför man gör så mycket inom projektet Greppa näringen, ett projekt
            där man minskar utsläppen på sin egen gård, men där det samtidigt
            finns en kunskap som vi också vill kunna exportera till andra
            sidan Östersjön, där man gör väldigt mycket mindre.
          </note>
          <note>
            Det är därför vi också satsar så mycket på våtmarker naturens
            egna reningsverk, som jag sade. Vi satsar på fånggrödor och skyddszoner
            som samlar och lagrar och renar vattnet innan det rinner ut i
            sjöar och hav. Vi vill se snabba resultat. Det är därför vi också
            har överläggningar med jordbrukssektorn liksom med de andra delarna
            av samhället. Vi ska ha levande jordbruk och levande hav. Vi ska
            också ha de bidrag som krävs från reningsverk och industrier och
            andra som släpper ut i det svenska samhället.
          </note>
          <note type="speaker">
            Anf. 57 SINIKKA BOHLIN (s) replik:
          </note>
          <note>
            Herr talman! Jag försöker också vara lite positiv. Jag tycker
            också att Greppa näringen är bra, både för Sverige och för andra
            länder. Det är bra att vi delar med oss av vår erfarenhet av det
            vi är duktiga på. Jag skulle bara vilja se lite mer ledarhatt,
            som miljöministern säger. Jag har inte sett så mycket av den,
            men jag skulle gärna vilja se den.
          </note>
          <note>
            Jag vill ändå ställa en fråga: Var ska åtgärderna göras? Är det
            viktigare att man gör det någon annanstans, eller har Sverige
            också ett ansvar enligt den plan som Helcom har antagit, att vi
            faktiskt har en ansvarsfördelning? Jag har ibland lite svårt att
            hitta vad ministern tycker, fast jag har roat mig med att läsa
            miljöministerns artiklar och alla tal. Ska vi ta vårt ansvar,
            eller ska vi låta andra göra vårt jobb?
          </note>
          <note type="speaker">
            Anf. 58 Miljöminister ANDREAS CARLGREN (c) replik:
          </note>
          <note>
            Herr talman! Jag uppskattar frågan, även om jag får säga att
            den är lite förvånande med tanke på att det ju i dag görs skyhögt
            större insatser pengamässigt, med åtgärder, med det som faktiskt
            sker i resultat än vad som har skett under tidigare regeringar
            på just havsmiljöområdet här hemma i Sverige. Det är en storleksordning
            och en satsning av ett helt annat slag än det vi hittills har
            sett.
          </note>
          <note>
            Självklart gör vi det för att vi har ett ansvar, men vi ska samtidigt
            utöva ledarskap. Det är orimligt att mycket större utsläppsländer
            med mycket större utsläpp på andra sidan Östersjön inte ska göra
            sina åtgärder, och det är därför vi har gjort aktionsplanen tillsammans.
            Den innebär att utsläppen i Östersjön ska ned till den nivå som
            havet tål. Där ska varje land vara med och ta sin del av ansvaret.
            Sverige tar sitt ansvar, men vi kräver också att de andra tar
            sin del av ansvaret.
          </note>
          <note type="speaker">
            Anf. 59 JACOB JOHNSON (v) replik:
          </note>
          <note>
            Herr talman! Jag tyckte att miljöministern sade att vi i oppositionen
            är ointresserade av EU som en arena för miljöpolitiken. Då vill
            jag informera miljöministern om att Vänsterpartiet har lagt fram
            en motion om svensk miljöpolitik i EU som innehåller ett femtiotal
            hemställanspunkter.
          </note>
          <note>
            Jag vill dock ta upp en specifik fråga som är väldigt aktuell
            i förhandlingarna om EU:s klimat- och energipaket, nämligen frågan
            om koldioxidläckage. Jag uppfattar det så att det franska ordförandeskapet
            har föreslagit att tung energiintensiv industri ska få frisedel
            och inte behöva betala någonting för sina växthusgasutsläpp. Det
            är oklart i vilken omfattning detta gäller, och min fråga till
            miljöministern är: Vad är din ståndpunkt i den frågan?
          </note>
          <note type="speaker">
            Anf. 60 Miljöminister ANDREAS CARLGREN (c) replik:
          </note>
          <note>
            Herr talman! Först vill jag välkomna Jacob Johnsons fråga om
            EU. Jag tycker att det är slående när oppositionen ställer frågor.
            Här har vi EU, Europa, som vår absolut viktigaste plattform för
            miljöarbete, och ingen av er är egentligen upptagen med frågan
            om hur vi ska använda den plattformen. Ingen av er ställer frågor
            om vad vi mer kan göra för att använda den plattformen. Jag får
            aldrig någon kritik för att vi borde göra mer för att använda
            den plattformen, utan tvärtom handlar det hela tiden bara om det
            egna, det nationella. Det är en klimatnationalism som ibland är
            häpnadsväckande.
          </note>
          <note>
            Däremot ska jag, när jag pratar med Jacob Johnson, erkänna att
            ni har skrivit en mycket ambitiös motion. Jag har sett vilken
            kvalitet det finns i era tankar i förslagen. Det välkomnar jag
            också, även om jag får säga att det är synd att ni sedan drar
            slutsatsen att vi därför ska lämna EU. Det gör ju trots allt att
            ni liksom aldrig ens kommer förbi farstun och in i diskussionen.
            Men ni gör ett gott jobb.
          </note>
          <note type="speaker">
            Anf. 61 JACOB JOHNSON (v) replik:
          </note>
          <note>
            Herr talman! Nu hann miljöministern inte svara på min fråga om
            koldioxidläckaget och den svenska regeringens ståndpunkt, men
            det hinner han kanske göra i sin andra replik.
          </note>
          <note>
            Jag kan utveckla detta lite grann, eftersom jag får en andra
            chans. Jag anser att även den tunga industrin måste vara med och
            ta sitt ansvar. Alternativ teknik är ju att företag som ska exportera
            till EU och som inte följer de här kraven beläggs med koldioxidtullar
            eller alternativt måste köpa utsläppsrätter för EU för att kunna
            få exportera till EU och till Sverige så att vi får neutrala villkor.
            Men industrin kan inte komma undan, utan samma krav som vi ställer
            på den icke handlande sektorn bör också ställas på den handlande
            sektorn.
          </note>
          <note type="speaker">
            Anf. 62 Miljöminister ANDREAS CARLGREN (c) replik:
          </note>
          <note>
            Herr talman! Självklart ska också den tunga industrin ta sitt
            ansvar. Då ska vi också lägga märke till att vi till exempel har
            kanske världens mest koldioxideffektiva stålindustri. Det vore
            orimligt om vi ställde upp sådana regler i Sverige och EU att
            den produktionen tvingades lägga ned och i stället ersattes av
            produktion av stål i andra delar av världen, utanför EU, där utsläppen
            är oerhört mycket större.
          </note>
          <note>
            Vi ska ha ett mycket ambitiöst satt tak för utsläppen. Det taket
            ska sänkas stegvis hela vägen fram till 2020 så att vi når de
            mål som EU har satt upp. Vi kommer också att auktionera ut en
            allt större andel. För elindustrin vill vi se det som 100 procent
            direkt. För elproduktionen, energisektorn och för de tunga industrierna
            kommer den introduktion som sker att ske gradvis. Vi kan också
            tänka oss branschvisa och sektorsvisa lösningar för den tunga
            industrin. Men kravet och ansvaret ska finnas där.
          </note>
          <note type="speaker">
            Anf. 63 SOFIA ARKELSTEN (m):
          </note>
          <note>
            Herr talman! Nu har vi äntligen kommit i gång i den allmänpolitiska
            debatten. Först verkade det misstänkt likt en budgetdebatt, sedan
            tog vi ett mögelspår, och sedan har vi gjort en rejäl genomkörare
            av miljöpolitiken just nu och de goda effekterna av alliansens
            politik. Vi behöver ju inte köra allt detta en gång till. I stället
            tänkte jag att vi skulle lyfta blicken lite och prata om det som
            påverkar oss som miljöpolitiker.
          </note>
          <note>
            Det är viktigt att vi är ödmjuka inför det som händer i omvärlden.
            Jag ska prata lite om de viktigaste trenderna i miljöpolitiken.
            Jag menar att själva miljöintresset i sig inte är någon trend.
            Det är en grundläggande värdering. Men inuti det finns det flera
            olika trender.
          </note>
          <note>
            Det första är att miljöfrågorna demokratiseras. Förr i tiden,
            under den förra regeringen, var det bara några som var med i miljödebatten.
            Det var en debatt för experter. Det var en exkluderande debatt.
            Det var en debatt för renläriga företrädare för olika intressen.
            Numera är flera inne, och det tycker jag är en positiv utveckling.
            De här frågorna har verkligen demokratiserats.
          </note>
          <note>
            Alla politiska partier är med. Det som skiljer oss i den här
            debatten är hur vi vill lösa de olika miljöproblemen.
          </note>
          <note>
            Företagen är med på banan. Klimatpakten i Stockholm är ett bra
            exempel, men även enskilda företag gör saker. Till och med bensinbolag
            som Shell och Preem pratar om klimatfrågorna, och det är bra.
            Jag tror att de stora förändringarna kommer att ske i de mest
            utskällda branscherna.
          </note>
          <note>
            Herr talman! Med all respekt för kammaren ibland kan man få intrycket
            att det är här det händer, och ibland får man intrycket att om
            något ska förändras krävs det politiska beslut och politisk styrning.
            Det är en väldigt vänsterinriktad problemformulering. Jag tror
            att det är viktigt att vi rör oss ifrån den ganska rejält.
          </note>
          <note>
            Vi i alliansen har en annan människosyn. Vi tror på människor
            och på det civila samhällets kraft. Det ska synas i vår politik,
            och det ska synas på politikens roll.
          </note>
          <note>
            Det leder in till den andra trenden, nämligen att miljöfrågorna
            globaliseras och internationaliseras. Vi har pratat om att vi
            kommer att ha svårt att nå alla våra miljömål, för vad andra gör
            påverkar oss. Jag tycker att det är viktigt att vi utvärderar
            miljömålen så att vi kan lyfta blicken och se till att både vår
            organisation och våra åtgärder stämmer in med den nya internationella
            arena som vi rör oss på.
          </note>
          <note>
            Globalisering handlar inte bara om Köpenhamnsmötet eller om Klimatkommissionen,
            som leds av biståndsminister Gunilla Carlsson. Det handlar inte
            heller om alla förkortningarna: FN, FAO, Helcom, BSAP, EEU, WTO,
            WHO och alla andra. Det handlar om människor som jobbar tillsammans
            för att lösa problem.
          </note>
          <note>
            Vi kan titta på EU. I dag är ju Fredrik på toppmöte. I går kväll
            pratade de om klimatet. Det ställs helt nya krav på miljöpolitiker.
            Det är lätt att prata på ett övergripande plan, men att sedan
            ta ledningen och driva igenom frågorna är ganska tufft. Det jag
            är glad för är att Fredrik har stöd av hela riksdagen, i alla
            fall av majoriteten och kanske av fler. Vi vet inte riktigt var
            Miljöpartiet landar.
          </note>
          <note>
            Som pessimist det finns ju några sådana i salen kan man måla
            upp en mörk bild av det internationella samarbetet. Men det finns
            hopp.
          </note>
          <note>
            Lars-Erik Liljelund, som är känd från Naturvårdsverket och vår
            klimatambassadör, sade något bra i en debatt där vi möttes: EU
            har en lustig förmåga att gå i mål. Det tycker jag är positivt,
            och det ger faktiskt hopp.
          </note>
          <note>
            Den tredje trenden är att miljö är över allt och att det går
            att tjäna pengar på det. Det tycker jag som moderat är väldigt
            bra. Trenden är tydlig. Vi ser mindre alarmism och mer av lösningar.
            Jag tror också att det är viktigt att få fram att miljöfrågor
            inte är något för amatörer. Här handlar det om framgångsrika företag
            som tar till sig miljöfrågan och utvecklar den och driver på.
            Man kan titta på Telia, som säljer apparater. Vänsterpartiets
            företrädare skakar på huvudet. Jag skulle gärna vilja få det taget
            till protokollet. Det känns viktigt för mig.
          </note>
          <note>
            Telia säljer apparater som gör att man kan mötas utan att resa.
            Skype är ett bra exempel, men det är branschglidning också. Ikea
            köper solceller. Jag tror att det är viktigt att vi som politiker
            stöttar den utvecklingen. Det är det krav som ställs på oss i
            den nya världen.
          </note>
          <note>
            Inga utmaningar som vi har mött har vi lyckats spara oss ur.
            Det handlar om att förändras eller dö, som vår partiledare sade.
          </note>
          <note>
            Jag har naturligtvis ett exempel som visar att alla dessa tre
            trender är uppfyllda, nämligen livsmedelsfrågorna. Vi kan testa:
            Är de demokratiserade? Ja, det gäller alla aktörer som är med
            från jord till bord. Jag skrev upp några: LRF, Eldrimner, Föreningen
            Krav, Ica, Axfood, Coop, Bert Karlsson, kocken Melker Andersson
            och Max hamburgerrestauranger. Alla är med.
          </note>
          <note>
            Är de globaliserade? Ja. Titta bara på överenskommelserna inom
            EU: fiskeripolitiken och jordbrukspolitiken, som båda funkar så
            där.
          </note>
          <note>
            Genomsyrar miljötänket allt som rör livsmedel? Jajamän! Det handlar
            om alla aspekter av livsmedel. Det handlar om kassarna vi bär
            hem dem i. Det handlar om vattenfrågorna. Det handlar om att finkrogarna
            serverar kossor som man nästan vet namnet på, och griskinder när
            det är säsong.
          </note>
          <note>
            Allt detta sker utan att vi har lagstiftat fram det. Det är något
            som vi ska vara väldigt ödmjuka och glada för. Jag tror att vi
            måste fundera på hur vi ska driva en politik för att få fram mer
            miljönytta. Det handlar om varje människas egen kraft och vilja
            att göra rätt, och det handlar om sunt förnuft.
          </note>
          <note type="speaker">
            Anf. 64 ANDERS YGEMAN (s) replik:
          </note>
          <note>
            Herr talman! Jag vill citera Sofia Arkelsten själv: Ibland kan
            man få intrycket att det är här det händer. Jag kan hålla med
            Sofia Arkelsten: Det var ungefär två år sedan det hände något
            här.
          </note>
          <note>
            Jag har två konkreta frågor till Sofia Arkelsten.
          </note>
          <note>
            Hon satt ju med i Klimatberedningen och kom där fram att man
            som mål till 2020 skulle sätta upp att ha 95 gram CO2 som snitt.
            Sedan har Moderaternas egen arbetsgrupp varit lite radikalare
            än Sofia och kommit fram till att man ska ha 95 gram som tak.
            Jag undrar bara försiktigt vilket av detta som Sofia nu tycker
            ska vara rådande för 2020.
          </note>
          <note>
            Jag ska också passa på att ställa den fråga som jag inte fick
            svar på av miljöministern. När den moderatledda regeringen nu
            satsar 74 procent av anslagen på vägar och 26 procent på järnvägar,
            hur stor omflyttning från väg till järnväg tror Sofia Arkelsten
            att det då blir?
          </note>
          <note type="speaker">
            Anf. 65 SOFIA ARKELSTEN (m) replik:
          </note>
          <note>
            Herr talman! Det här är fantastiskt. Det är lite som ett torgmöte
            när man får sådana här frågor. Det är liksom upplagt för att jag
            ska få komma med mina bra budskap.
          </note>
          <note>
            Jag ska börja med att säga varför jag inte begärde replik på
            Anders Ygemans anförande. Socialdemokraterna har ju abdikerat
            från miljöpolitiken. Det enda vi hör är ganska hård retorik. Ni
            har outsourcat det till Miljöpartiet, vilket jag som liberal kan
            tycka är rätt imponerande men ändå sorgligt på något sätt.
          </note>
          <note>
            När det gäller nivån 95 gram tror jag att det är viktigt att
            man fortsätter att utveckla sig. 95 gram som tak är ett förslag
            från en av våra miljöarbetsgrupper. Jag tror att det är viktigt.
            När vi diskuterade detta i Klimatberedningen var vi tydliga om
            att vi inte ville landa i exakta kurvor som man skulle lägga sig
            på, för det var fortfarande en öppen debatt i EU-parlamentet.
            Även där var Socialdemokraterna väldigt intresserade av att det
            vi skulle komma fram till skulle vara öppet. Beslutet där togs
            i full konsensus.
          </note>
          <note>
            Man ska vara medveten om att Klimatberedningen är minsta gemensamma
            nämnare. Jag tycker att det är positivt att man kan gå längre.
          </note>
          <note type="speaker">
            Anf. 66 ANDERS YGEMAN (s) replik:
          </note>
          <note>
            Herr talman! Jag får väl säga som Sveriges statsminister: Den
            som förstod något av det där kan väl ringa en kompis.
          </note>
          <note>
            Jag förstod faktiskt inte om Sofia Arkelsten är för 95 gram som
            tak eller om hon är för 95 gram som snitt. Och hur stor andel
            av transporterna tror hon flyttas över från väg till järnväg när
            man nu väljer att lägga 74 procent av pengarna på att bygga nya
            vägar? Man satsar tre skattekronor på vägar och en krona på järnväg
            och kollektivtrafik. Hur stor omflyttning från väg till järnväg
            tror Sofia Arkelsten att det leder till?
          </note>
          <note type="speaker">
            Anf. 67 SOFIA ARKELSTEN (m) replik:
          </note>
          <note>
            Herr talman! Jag kan förklara ännu tydligare, för jag uppfattade
            det som att Anders hade svårt att hänga med. Jag är mycket mån
            om att alla förstår.
          </note>
          <note>
            Klimatberedningen är grunden. Moderaternas miljöarbetsgrupp har
            sagt att 95 gram är tak. Det tycker jag är bra, och det stöder
            jag.
          </note>
          <note>
            Detta med vägar och järnvägar är det modigt av Anders Ygeman
            att ta upp. Socialdemokraternas budget saknade ju väldigt mycket
            pengar. Det var påhittade pengar som inte fanns. Jag vet också
            varför anslaget till järnvägar ökade. Det var för att man hade
            gjort en omstrukturering för att flytta underskottet från trängselskatten.
            Det tycker jag är viktigt att man lyfter fram här.
          </note>
          <note>
            Vi satsar mer på både vägar och järnvägar än ni gjorde. Vi har
            dessutom finanser för att göra det. Det är mycket lätt att vifta
            med påhittade pengar. Det är svårare att leverera riktiga vägar,
            men det är faktiskt det som vi gör i alliansen.
          </note>
          <note type="speaker">
            Anf. 68 CARINA OHLSSON (s) replik:
          </note>
          <note>
            Herr talman! Jag vet inte riktigt vad man ska säga om de trender
            som Sofia Arkelsten tog upp, men man kan förstås se det som positivt
            att Moderaterna hakar på dessa trender, ser miljöfrågorna och
            diskuterar dem.
          </note>
          <note>
            Jag antar att det var statsministern som Sofia pratade om när
            hon nämnde Fredrik. Men för två år sedan lyfte inte han direkt
            upp miljöfrågorna, utan han sade att de inte var så viktiga, exempelvis
            i Almedalen.
          </note>
          <note>
            Jag vill hävda att politik har betydelse, och Socialdemokraterna
            har varit trovärdiga i de här frågorna när det gäller hållbar
            utveckling och globalisering. Jag vill upplysa om några namn:
            Gro Harlem Brundtland, Margot Wallström, Olof Palme. Det finns
            ganska många på den internationella arenan.
          </note>
          <note>
            Men jag skulle vilja ha reda på hur Sofia ser på vad en trend
            är. För jag tycker inte att trend är detsamma som hållbarhet och
            långsiktighet. Jag undrar över definitionen av trend i förhållande
            till hållbarhet.
          </note>
          <note type="speaker">
            Anf. 69 SOFIA ARKELSTEN (m) replik:
          </note>
          <note>
            Herr talman! Jag kan börja med att säga: Ja, statsministern heter
            Fredrik Fredrik Reinfeldt.
          </note>
          <note>
            När det gäller förgrundsfigurerna inom den socialdemokratiska
            miljöpolitiken är de nog ganska få. Vi är rätt många inom Moderaterna,
            och jag är väldigt stolt över att bära vidare det idéarv som mitt
            parti har. Det handlar om äganderätten. Det handlar om marknadsekonomiska
            lösningar. Det handlar om förvaltarskapstanken, som är en av de
            grundtankar som vi har.
          </note>
          <note>
            Jag är väldigt stolt över att kunna kasta fram sådana som Gösta
            Bohman, till exempel, och alla de människor som sitter och arbetar
            i de olika kommunerna med svåra politiska frågor som handlar om
            miljöpolitik.
          </note>
          <note>
            Definitionen av en trend är en förändring, skulle jag kunna säga.
            Vi brukar prata om trendkurvor, herr talman. Jag tror att det
            är viktigt att man faktiskt ser en trend som en förändring av
            bland annat värdegrunder. Men det är också så att miljöfrågan
            inte längre är en trend. Miljöfrågan är en värdering. Den har
            faktiskt stärkts till det.
          </note>
          <note type="speaker">
            Anf. 70 CARINA OHLSSON (s) replik:
          </note>
          <note>
            Herr talman! Då hoppas jag att den värderingen är beständig,
            så att vi kan se en långsiktig och hållbar miljöpolitik.
          </note>
          <note>
            Jag kan väl gå in på den tråd som miljöministern tog upp, om
            att åka runt i Miljö-Sverige. Det kan jag rekommendera Sofia Arkelsten
            att göra.
          </note>
          <note>
            Majoriteten säger nu ofta att man ska ha andra utvärderare för
            att det ska vara trovärdigt. Det ska inte vara myndigheten själv.
            Naturskyddsföreningen har gjort en väldigt bra rankningslista
            och verkligen gått på djupet när det gäller klimatfrågorna.
          </note>
          <note>
            Det är fem socialdemokratiska kommuner som toppar. Statsministerns
            egen kommun kommer näst sist på listan. Välkommen i gänget! Oavsett
            om du kallar det trend eller långsiktighet behöver ni nog jobba
            på lite. Man kan ju åka runt och titta i det Sverige som Andreas
            Carlgren, miljöministern, här beskrev. Det är faktiskt skillnad,
            precis som Sofia Arkelsten tidigare också sade, på värderingar
            och trender.
          </note>
          <note type="speaker">
            Anf. 71 SOFIA ARKELSTEN (m) replik:
          </note>
          <note>
            Herr talman! Det är fantastiskt underhållande att höra denna
            fråga. Carina Ohlsson! Du och jag kan åka ut och resa, om du vill.
            Vi kan åka till Stockholm, där du faktiskt är just nu. Jag hoppas
            att du lämnar Riksdagshuset någon gång, för här händer det oerhört
            mycket.
          </note>
          <note>
            Stockholms kommun är fantastiskt duktig på klimatarbetet. Vi
            har bland de absolut lägsta per capita-utsläppen i hela landet
            hallå, Carina Ohlsson, vill du lyssna?
          </note>
          <note>
            Vi kan också åka till Växjö som är en väldigt duktig kommun och
            som vinner internationella priser för det. Den är också moderatstyrd.
          </note>
          <note>
            När det gäller vår statsminister Fredrik Reinfeldt och Naturskyddsföreningen
            ska ni också veta att Mikael Karlsson har kallat Fredrik Reinfeldt
            för den mest progressiva miljöpolitikern i hela Europa. Det tycker
            jag är ett väldigt bra betyg. Jag är stolt över det också.
          </note>
          <note type="speaker">
            Anf. 72 WIWI-ANNE JOHANSSON (v) replik:
          </note>
          <note>
            Herr talman! Det gäller lite grann i Sofia Arkelstens anförande.
            Det blir lite gott och blandat som vi pratar om här. Men jag hakar
            på trendsnacket.
          </note>
          <note>
            Sofia och jag har faktiskt varit på resa. Vi var på ett OECD-möte
            i Paris för inte så länge sedan.
          </note>
          <note>
            En trend som jag ser är väldigt tydlig, och den finns också här
            hemma. Det är att kärnkraften ska vara den energiform som löser
            klimatfrågan.
          </note>
          <note>
            Då undrar jag om Sofia Arkelsten kan berätta för mig vad det
            är som gör att energisamtal och alla sådana saker som ska leda
            fram till en klimat- och energiproposition fallerar? Var har ni
            era problem? Är det det faktum att ni inte är överens som gör
            att vi inte kommer att få behandla någon proposition i ärendet?
          </note>
          <note type="speaker">
            Anf. 73 SOFIA ARKELSTEN (m) replik:
          </note>
          <note>
            Herr talman! Vår miljöminister, Andreas, har varit väldigt tydlig
            med att det här är ett pågående arbete och en process. Vi har
            inga problem. Vi jobbar väldigt bra i alliansen.
          </note>
          <note>
            Jag tycker att det är väldigt modigt av just Vänsterpartiet,
            som företräder en väldigt splittrad opposition, att försöka antyda
            att vi har svårigheter. Vi har ju sett inför öppen ridå på ett
            ganska, ja, pinsamt sätt hur ni inte kan samarbeta i den extremt
            splittrade oppositionen.
          </note>
          <note>
            Sedan gäller det min egen inställning till kärnkraft jag gissar
            att det blir följdfrågan. Jag kan då förekomma dig lite Wiwi-Anne
            nickar. Jag ska säga att vi moderater är väldigt teknikneutrala,
            och där har jag ett tydligt mandat från min stämma att luta mig
            mot.
          </note>
          <note type="speaker">
            Anf. 74 WIWI-ANNE JOHANSSON (v) replik:
          </note>
          <note>
            Herr talman! Jag tror att man kan vara oense i de flesta familjer
            och ändå på något sätt hålla ihop. Men Sofia Arkelsten svarar
            inte på min fråga, för det var egentligen inte Sofia Arkelstens
            privata uppfattning som jag var ute efter, utan det gällde hur
            den moderatledda regeringen ser på kärnkraften som en stor del
            av vår framtida energiförsörjning.
          </note>
          <note>
            I min fråga ligger då att jag inte är så förtjust i den tanken.
            Jag vill veta hur de diskussionerna går i den moderatledda regeringen.
          </note>
          <note type="speaker">
            Anf. 75 SOFIA ARKELSTEN (m) replik:
          </note>
          <note>
            Herr talman! Det märks att Vänsterpartiet och Socialdemokraterna
            fortfarande samarbetar lite grann, för ni har samma budskapsplattform.
            Men i alliansregeringen fortsätter vi våra samtal och den här
            processen och diskussionerna. När det gäller Moderaterna, som
            parti, har vi ett väldigt tydligt mandat från vår partistämma.
          </note>
          <note type="speaker">
            Anf. 76 TINA EHN (mp) replik:
          </note>
          <note>
            Herr talman! I dag är det den 16 oktober 2008. Det är en dag
            som kallas för Världshungerdagen. FAO rapporterar att 923 miljoner
            människor i världen är kroniskt undernärda. Samtidigt har samma
            organisation rapporterat om att den livsmedelsproduktion som finns
            på jorden skulle kunna räcka till alla världens människor, om
            inte om fanns.
          </note>
          <note>
            Vi vet också att det är oerhört viktigt för att man ska klara
            den här fortsatta livsmedelsproduktionen att vi har solida ekosystem,
            och för att man ska kunna ha de här solida ekosystemen är den
            biologiska mångfalden avgörande. Vi i den rika världen bör ha
            råd att satsa på den biologiska mångfalden.
          </note>
          <note>
            Regeringen har ju bestämt sig för att skjuta upp miljömålsarbetet.
            Man har lagt fram en skogsproposition som inriktar sig mer på
            produktion än miljö, och man drar ned på pengar till biologisk
            mångfald. Vad säger Sofia Arkelsten om det?
          </note>
          <note type="speaker">
            Anf. 77 SOFIA ARKELSTEN (m) replik:
          </note>
          <note>
            Herr talman! Biologisk mångfald är prioriterat av regeringen.
            Vi lägger väldigt mycket pengar på det anslaget. Det vi också
            gör är att försöka finna nya sätt att arbeta. Det tror jag är
            helt avgörande för att vi ska komma upp till de här målen.
          </note>
          <note>
            En väldigt bra och positiv sak tycker vi är det som Sveaskog
            gjorde när man valde att gå in med en avsättning.
          </note>
          <note>
            Jag har tidigare i mitt anförande talat om det civila samhällets
            kraft. Jag och min kollega, Hans Wallmark, har också kommit med
            ett förslag. Vi tycker att Svenska kyrkan, till exempel, borde
            avsätta ett tionde av sitt skogsinnehav. De äger en halv miljon
            hektar. Det vore fantastiskt om de, som är en oerhört engagerad
            organisation i miljöfrågor, också skulle vilja dra sitt strå till
            stacken.
          </note>
          <note>
            Vi har ännu inte fått svar, men jag hoppas att det här kan landa
            på ett bra sätt. Jag tror att det är så man måste göra. Jag ser
            också att det finns stora utvecklingsmöjligheter när det gäller
            hur vi kommunicerar. Då kommer vi in på den finska Metsomodellen,
            som vi har talat om så många gånger förr.
          </note>
          <note type="speaker">
            Anf. 78 TINA EHN (mp) replik:
          </note>
          <note>
            Herr talman! Ja, alla fiffiga förslag är naturligtvis bra, men
            samtidigt kan man inte bara nämna dem, utan man måste också visa
            på dem.
          </note>
          <note>
            Regeringen säger att den biologiska mångfalden är en hörnsten
            i politiken. Men samtidigt drar man ned på pengar till den biologiska
            mångfalden. Då rasar den här hörnstenen ganska fort.
          </note>
          <note>
            Om man nu tror på människors inneboende kraft måste man ge människor
            möjligheter. Vad andra gör påverkar oss, säger Sofia. Det tror
            jag också. Men vad vi gör påverkar också andra väldigt mycket.
          </note>
          <note>
            Man utarmar strandskyddet, drar ned på pengar till biologisk
            mångfald, satsar jättemycket på produktion i skogspolitiken och
            ändrar målen där och skjuter upp miljömålsarbetet. Är det fortfarande
            att satsa på den biologiska mångfalden?
          </note>
          <note type="speaker">
            Anf. 79 SOFIA ARKELSTEN (m) replik:
          </note>
          <note>
            Herr talman! Det gör mig lite ledsen att Tina Ehn är så negativt
            inställd till alliansregeringen och de förslag vi har och den
            politik vi genomför. Vi gör faktiskt mer nu, sådant som ger bättre
            effekter för miljön, än vad Miljöpartiet, som stödparti till den
            gamla socialdemokratiska regeringen, fick igenom under förra mandatperioden.
          </note>
          <note>
            Jag delar inte din uppfattning. Jag köper inte din verklighetsbeskrivning.
            Vi har en offensiv och effektiv miljöpolitik. Jag tror det är
            så oerhört viktigt att vi egentligen skulle kunna samarbeta, för
            vi vill allihop samma sak. Vi vill ju rädda världen. Vi tror att
            vårt sätt är bättre.
          </note>
          <note>
            Ibland i andra frågor tycker ni att marknadsekonomi är bra. Vi
            hittar sätt att förhålla oss till Miljöpartiet, och vi samregerar
            i massor av kommuner. Det är tråkigt att du har valt att liera
            dig med vänstergänget.
          </note>
          <note>
            En annan viktig sak som du tog upp i ditt första inlägg var bristen
            på mat, svälten. Vi vet att det inte är bristen på mat som är
            problemet. Det är bristen på pengar. Där hoppas jag att vi kan
            jobba mer med frihandel och biståndsfrågorna.
          </note>
          <note type="speaker">
            Anf. 80 JAN LINDHOLM (mp) replik:
          </note>
          <note>
            Herr talman! Sofia Arkelsten pratade om klimatfrågor och demokrati
            bland annat. Sofia har hänvisat till sin kompis Fredrik som också
            väldigt starkt, precis som ministern här i dag, har påpekat att
            det är andra som ska ta sitt ansvar i klimatfrågan. Det har ni
            varit väldigt tydliga med. Fredrik upprepar gång på gång att det
            är andra som ska ta sitt ansvar.
          </note>
          <note>
            Därför tycker jag att demokratidimensionen vore intressant. Jag
            har också träffat ledare runt om i världen. Jag har fått resa
            väldigt mycket. Jag träffar många ledare i den tredje världen
            som säger tydligt: Vi har rätt att använda den billigaste tekniken
            som finns tillgänglig för att nå samma levnadsstandard som er.
            De problem som vi ser i världen i dag får ni ta hand om.
          </note>
          <note>
            Gäller inte den demokratiska rättigheten för dessa länder?
          </note>
          <note type="speaker">
            Anf. 81 SOFIA ARKELSTEN (m) replik:
          </note>
          <note>
            Herr talman! Vi kan börja med att göra detta väldigt tydligt.
            Vi pratar aldrig om att andra ska ta sitt ansvar. Vi pratar om
            att alla ska ta sitt ansvar. Det är en väldigt stor skillnad på
            det. Vi ska göra vad vi kan i Sverige, men vi kommer inte att
            rädda världens klimat i Sverige. Det är ganska tydligt.
          </note>
          <note>
            När det gäller demokratiaspekten och utvecklingsländerna är Jan
            Lindholm något viktigt på spåren. Det här är kanske vår möjlighet.
            Vi kan både lösa klimatfrågorna och häva människor ur fattigdom.
            Jag tror att det kan bli vår generations största framgång om vi
            får det här att fungera.
          </note>
          <note>
            Men då gäller det också att man säger ja till CDM, att man säger
            ja till teknikutbyte och att man är positivt inställd till miljöteknik
            och frihandel. Annars kommer vi inte långt alls. Det är ett stort
            ansvar. Jag hoppas att Miljöpartiet tar det.
          </note>
          <note type="speaker">
            Anf. 82 JAN LINDHOLM (mp) replik:
          </note>
          <note>
            Herr talman! Ja till CDM, men vi får inte tillgodoräkna oss de
            minskade utsläppsrätterna då. Det är en förutsättning. Annars
            leder det ingenstans.
          </note>
          <note>
            Sofia Arkelsten nämnde också mögelspåret som hade varit innan.
            Jag tänkte passa på att fråga om det. Eftersom vi hörde miljöministern
            här i princip vara helt ointresserad av den frågan undrar jag
            hur det står till med Moderaterna. Är ni intresserade av att arbeta
            med den miljö som de flesta människor vistas i under i stort sett
            hela sitt liv, 90 procent av sin tid? Är det en fråga som är viktig
            för er?
          </note>
          <note>
            När det gäller demokratiaspekten fick jag inget riktigt svar.
            Min fråga är: Gäller den demokratiska rättigheten för andra länder
            att nå vår levnadsstandard? Nu tycktes det som att det var ett
            delat ansvar, men jag hörde alldeles nyss när ministern svarade
            att man kräver att andra ska ta sitt ansvar. Vad betyder det att
            andra ska ta sitt ansvar i det här perspektivet? Har de den demokratiska
            rätten att nå vår levnadsstandard?
          </note>
          <note type="speaker">
            Anf. 83 SOFIA ARKELSTEN (m) replik:
          </note>
          <note>
            Herr talman! Det är en väldigt intressant användning som Jan
            Lindholm gör av demokratisk rättighet. Har man en demokratisk
            rättighet att förstöra naturen och miljön hur som helst? Jag är
            inte beredd att säga att det är en demokratisk rättighet, särskilt
            inte om man tror på ekosystemansatsen som Tina Ehn gav uttryck
            för och som Moderaterna faktiskt delar. Jag tror att det är viktigt
            att alla inte behöver göra samma misstag när de genomgår sin utveckling.
            Nu nickar Jan Lindholm, så nu är det också i protokollet.
          </note>
          <note>
            Jag är väldigt glad att du säger ja till CDM, men jag är ledsen
            att du inte vill att det ska tillgodoräknas. Jag tror att det
            är viktigt att vi kan tillgodoräkna oss alla sätt vi kan och att
            vi kan utveckla investeringar i andra länder. Det är helt avgörande
            för att vi ska kunna lösa det här, och det är helt avgörande för
            att vi ska få till stånd ett globalt avtal i Köpenhamn.
          </note>
          <note type="speaker">
            Anf. 84 ANITA BRODÉN (fp):
          </note>
          <note>
            Herr talman! Vi lever i en turbulent tid minst sagt. Under de
            senaste veckorna har finanskrisen dominerat nyhetssändningarna.
            Insikten av behovet av att finna globala lösningar men också en
            gemensam EU-plattform har vuxit sig allt starkare. Vi är i hög
            grad beroende av varandra.
          </note>
          <note>
            Sedan en längre tid tillbaka lever vi också i en ekologiskt turbulent
            tid, där också insikten har infunnit sig att vi måste hitta globala
            lösningar och en gemensam EU-plattform. Därför är jag väldigt
            glad att kunna säga att Sverige är pådrivande i detta stycke.
          </note>
          <note>
            Just nu pågår stora förberedelser inför klimatmötet i Köpenhamn.
            Det har vi hört talas om. En förutsättning för att få en framgång
            där är att EU:s samtliga länder ställer sig bakom ansvarsfördelningen.
            Visst är det oroande att flera länder nu de senaste dagarna på
            grund av finansoron har aviserat att de kan känna en tveksamhet
            det handlar om Polen och Italien. Därför hänger det nu så kolossalt
            mycket på Sverige som pådrivande i det här arbetet men också givetvis
            på EU:s ordförandeskap Frankrike.
          </note>
          <note>
            Herr talman! Miljöpåverkan och klimatförändring hänger ihop.
            Därför är det så viktigt att vi på olika sätt arbetar för att
            säkerställa den biologiska mångfalden. Det kan inte nog upprepas.
            Det arbetet måste ske nationellt och internationellt. Biologisk
            mångfald är en hörnsten i regeringens politik, och det är också
            den enskilt största anslagsposten på miljösidan i vår budget.
          </note>
          <note>
            Vi har talat om och tagit del av information om resor runt om
            i vårt land och runt omkring. Förra veckan var jag i Härnösandstrakten.
            Jag vandrade under en dag i en fantastisk gammal skog. Men jag
            fick också möjlighet att åka upp och gå runt i Mellanbergsmyrarna
            där det är ett kalhygge som återstår av en tidigare skyddsvärd
            skog med många rödlistade arter. Ett bolag hade begått ett stort
            misstag.
          </note>
          <note>
            Därför är det så angeläget att vi intensifierar den möjlighet
            som regeringen redan har gett till Naturvårdsverket och länsstyrelserna
            att teckna tillfälliga avtalslösningar med markägare för att snabbt
            kunna skydda den skyddsvärda skogen. Jag vet att miljöministern
            är medveten om den här problematiken. Jag vill bara understryka
            vikten av att vi handlar vidare och kör på det här spåret.
          </note>
          <note>
            Precis som tidigare talare ansluter jag mig till och är otroligt
            nöjd med Sveaskogslösningen. Ingen tidigare regering har lyckats
            med det avtal som nu har knutits att också bolag och kyrkoägd
            skog ska kunna användas när Sveaskog används som utbytesskog.
            Det betyder kolossalt mycket att man snabbt kan få lösningar,
            både tvåparts- och trepartslösningar. Självklart betyder det också
            mycket ekonomiskt sett för statskassan.
          </note>
          <note>
            Just nu pågår ett fiskeseminarium inriktat på Östersjön som Folkpartiet
            tillsammans med Baltic Sea 2020 arrangerar. Därför, herr talman,
            har jag tyvärr inte haft möjlighet att vara med under hela denna
            debatt så jag har missat en del, vilket jag beklagar.
          </note>
          <note>
            Men jag har tagit del av den beskrivning som Brian Tobin, före
            detta premiärminister i Newfoundland, har gett oss. Det är en
            kuslig ekologisk tragik. Vi känner till att fisken där försvann.
            Man tog inte vara på varningssignalerna i tid. Det leder förstås
            till eftertanke. Det krävs radikala åtgärder för att detta inte
            ska ske i våra vatten.
          </note>
          <note>
            Den stora budgetsatsningen på klimat och hav som nu sker såväl
            i Östersjön som i Västerhavet för att få en god ekologisk balans
            är välkommen och livsnödvändig, skulle jag vilja säga.
          </note>
          <note>
            Östersjön är otroligt utsatt, av många orsaker. Det är många
            omkringliggande länder. Vi vet att det är mycket utsläpp från
            marker och avlopp. Det är under perioder ett hårt utfiskat hav.
            Det pågår också ett gigantiskt antal oljetransporter oljetransporter
            som för med sig incidenter, och dess värre är det mer regel än
            undantag.
          </note>
          <note>
            Jag vill ändå säga, herr talman, att aldrig tidigare har en regering
            satsat så mycket på miljön som alliansregeringen. Aldrig tidigare
            har någon regering varit så angelägen om att driva på internationella
            lösningar och samverkansavtal som vår regering. Det ger hopp,
            herr talman, när problemen hopar sig.
          </note>
          <note type="speaker">
            Anf. 85 JAN LINDHOLM (mp) replik:
          </note>
          <note>
            Herr talman! Det är inte bara storleken på satsningarna som är
            väsentlig, utan det är också vad man använder pengarna till.
          </note>
          <note>
            Nu har vi hört i den här debatten att Centerpartiet inte har
            något stort intresse av att satsa resurser på att åtgärda den
            byggda miljön, där de flesta människor vistas största delen av
            sitt liv. Vi har hört att Moderaterna helt negligerar den frågan.
            Då undrar jag hur det står till med Folkpartiet.
          </note>
          <note>
            Är man från Folkpartiets sida intresserad av det faktum att närmare
            20 procent av den byggda miljön i dag är ohälsosam att vistas
            i, att den är så fuktskadad att toxiner från fuktskadat byggmaterial
            och mögel som växer i den miljön gör att människor blir sjuka,
            att många av våra skolor är i dåligt skick? Är det en fråga som
            har någon prioritet hos Folkpartiet?
          </note>
          <note type="speaker">
            Anf. 86 ANITA BRODÉN (fp) replik:
          </note>
          <note>
            Fru talman! Jag tycker att det som Jan Lindholm tar upp hänger
            mycket väl ihop. Klimat och hälsa, hur vi ser till att planera
            vårt boende, hänger ihop med hur vi mår som människor.
          </note>
          <note>
            Under den senaste tiden är vi ganska många som har uppmärksammat
            regeringen har också uppmärksammat det den nya typen av byggnation,
            bland annat från energieffektiviseringssynpunkt. Jag tänker mycket
            på passivhusbyggnation. Det är inte den enda lösningen, men det
            är en av de framtida lösningarna. Men vi måste också komma till
            rätta med det som Jan Lindholm är inne på. Mögelproblematiken
            är självfallet oerhört viktig.
          </note>
          <note>
            Människor ska också beredas möjlighet att i sina boenden och
            på sina bostadsorter komma ut i naturen på ett nära sätt. Den
            stadsnära skogen är viktig, liksom hur vi planerar vårt framtida
            samhälle. Därför är hållbara städer en så viktig satsning.
          </note>
          <note type="speaker">
            Anf. 87 JAN LINDHOLM (mp) replik:
          </note>
          <note>
            Fru talman! Jag hoppas att vi får hjälp med den här frågan när
            det gäller det kommande arbetet med plan- och bygglagen, så att
            vi verkligen får en förändring av lagstiftningen och i framtiden
            kan bygga ett samhälle där människor får ökade möjligheter att
            ha nära kontakt med naturen, så att vi får resurser på den kommunala
            nivån från lagstiftningen, att vi får möjlighet att se till att
            i mindre utsträckning bygga in bilismen i städerna, att i mindre
            utsträckning bygga in bilismen i bostadsområdena. Det är några
            av de exempel som Anita Brodén tar upp när det gäller just åtgärder
            som man kan vidta för att förbättra miljön.
          </note>
          <note>
            Men vi har också byggnaderna i sig. Där behövs det alltså mycket
            mer kunskap. I dag saknar vi i stort sett kunskap om hur sambandet
            ser ut mellan alla de toxiner som finns i byggnaderna och den
            hälsa som är ett resultat av det. Där behövs det också resurser.
          </note>
          <note type="speaker">
            Anf. 88 ANITA BRODÉN (fp) replik:
          </note>
          <note>
            Fru talman! Jag är övertygad om att kunskap är början till allting.
            Det handlar om att vi också använder en ny kunskap när vi bygger
            den nya typen av hus och hem framöver, så att vi inte bygger in
            nya problem. Det är ny teknik som krävs, och det krävs ny kunskap.
          </note>
          <note>
            Vad gäller hållbara städer har regeringen nu utsett Peter Örn
            till att leda det arbetet under ett par års tid. Det kommer, Jan
            Lindholm, att innebära stora möjligheter att ta in precis de här
            sakerna som du för fram: hur infrastrukturen är, hur vi skapar
            de framtida städerna, byarna och olika samhällen. Det är viktigt.
            Och då kan många av Jan Lindholms goda idéer komma in i det arbetet.
            Varsågod och bidra med goda idéer! Det är vi öppna för.
          </note>
          <note type="speaker">
            Anf. 89 SVEN GUNNAR PERSSON (kd):
          </note>
          <note>
            Fru talman! För ett par helger sedan hade vi förmånen att tillbringa
            inte mindre än tre dagar med barnbarnet Albin. Vi tillbringade
            en tid i skogen, där hustrun plockade svamp och jag och Albin
            åt blåbär. Han idkade också en god portion skogsvård genom att
            med sin trimmer, i form av en pinne, trimma stora delar av skogen.
          </note>
          <note>
            Förra helgen fick vi tillbringa ett dygn tillsammans med barnbarnet
            Ida. Båda är drygt två år. Vi stod på bryggan nere vid Östersjön
            och tittade på svanarna, snatteränderna, ejderparet och tyvärr
            också en hop skarvar som satt ute på stenarna och torkade sina
            vingar.
          </note>
          <note>
            Det är klart att man tänker och funderar: Vilken framtid ger
            vi våra barn och barnbarn? Engagemanget för att kämpa för en bättre
            miljö förstärks naturligtvis hos alla i sådana här situationer.
          </note>
          <note>
            I Sverige har vi tidigt sett de utmaningar som ligger framför
            oss. Miljöpolitiken har varit offensiv, och vi har varit ledande
            i Europa och i världen, både under den socialdemokratiska regeringstiden
            och under den tid som alliansregeringen har arbetat. Vi har vidareutvecklat,
            gått vidare och lagt ännu mer resurser på miljöpolitiken, förbättrat
            och utvecklat.
          </note>
          <note>
            Vi har viktiga instrument. Vi har budgetarbetet, lagstiftning,
            övervakning och internationella förhandlingar i olika avseenden.
            Det är absolut nödvändiga och jätteviktiga saker, men väldigt
            mycket handlar om att åtgärda misslyckanden, att reparera.
          </note>
          <note>
            Den bistra sanningen är den att vi i västvärlden fortsätter i
            huvudsak som tidigare, med vissa ljuspunkter och med vissa undantag.
            Avfallsproblematiken är stor och ökande. Rovdriften på naturresurser
            runt om i världen fortsätter. Kemikaliesamhället har vi inte mycket
            koll på, tyvärr. Jag tror att vi måste arbeta mer framtidsinriktat
            och välja nya vägar för konsumtion och produktion.
          </note>
          <note>
            I dessa dagar sitter statsmän på rad med bekymrade miner och
            rynkade pannor. Man ska rädda de finansiella systemen. Men vår
            och samhällets uppgift måste vara att rädda de ekologiska systemen,
            som är starkt hotade. Om vi inte klarar det är de värdepapper
            som man nu vill klara värdet av inte mer värda än att vi kan tända
            lägereldarna med dem eller något sådant.
          </note>
          <note>
            Därför måste vi lägga fokus på de förebyggande och proaktiva
            insatserna. Forskning och utveckling av ny, smart teknik. Det
            designarbete som pågår inom EU måste ges full kraft och stöd.
            Det måste finnas miljömärkning så att vi som konsumenter kan göra
            de riktigt klimatsmarta valen. Det måste finnas styrmedel som
            hjälper oss att välja rätt.
          </note>
          <note>
            Jag vill lyfta fram två andra saker som jag har motionerat om
            i enskilda motioner under allmänna motionstiden, och det är på
            utbildningsområdet.
          </note>
          <note>
            Det gäller grund- och gymnasieskolan. Här måste det ges uppdrag
            som förstärker skolans arbete med hållbarhetsfrågorna så att de
            kommer mer i centrum för skolans arbete.
          </note>
          <note>
            På universitet och högskolor måste specialiseringen och åtskillnaden
            upphöra, inte minst när det gäller de ekonomiska vetenskaperna
            och samhällsvetenskaperna. Helhetssynen vad gäller hållbarhet
            i hela utbildningsvärlden, inte minst i den högre utbildningen,
            måste stärkas och fokuseras.
          </note>
          <note>
            Den andra delen som jag vill lyfta fram är att ekosystemen och
            ekosystemtjänsterna måste ges sitt rätta värde. De måste in i
            de ekonomiska modellerna. Vi måste ha förebyggande utbildning
            och värdering av ekosystemen och ekosystemtjänsterna i de ekonomiska
            modellerna, annars kommer vi bara att fortsätta som tidigare.
            När handlare och andra sitter och pillar på sina tangentbord måste
            de samtidigt reflektera över vilka konsekvenser agerandet får
            för ekosystemen.
          </note>
          <note>
            När vi avslutat våra nog så viktiga diskussioner om några miljoner
            hit eller dit hoppas jag att vi får tid, kraft och möjlighet att
            sitta ned tillsammans och dra upp riktlinjer som ger Albin, Ida
            och världens barn, var de än befinner sig, en framtid och ett
            hopp.
          </note>
          <note type="speaker">
            Anf. 90 CARINA OHLSSON (s) replik:
          </note>
          <note>
            Fru talman! Det var ett bra anförande, Sven Gunnar Persson. Jag
            uppskattar att du som statsman, eller åtminstone riksdagsledamot,
            tog upp barnperspektivet. Du sade att statsmännen som sitter på
            rad antagligen inte gör det. Det borde fler göra.
          </note>
          <note>
            Därför är det viktigt att vi som politiker tar ansvar, lägger
            fram förslag och gör så mycket som möjligt för att Albin och Ida
            ska få det bra. Jag tänker kanske ännu mer på det nu eftersom
            jag själv snart ska få ett barnbarn.
          </note>
          <note>
            När det närmar sig jul ska man köpa leksaker och kläder till
            barnbarnen. Den ena rapporten efter den andra visar att här finns
            långlivade gifter som skadar både hälsa och miljö.
          </note>
          <note>
            Blir det några förslag om detta nu när inte miljömålspropositionen
            om giftfri miljö kommer, Sven Gunnar Persson?
          </note>
          <note type="speaker">
            Anf. 91 SVEN GUNNAR PERSSON (kd) replik:
          </note>
          <note>
            Fru talman! Jag tackar Carina för de fina orden om statsmannaskap
            och mitt anförande. Grattis till att du ska bli farmor! Det är
            fantastiskt.
          </note>
          <note>
            Du tar upp en viktig fråga, Carina. Jag vet inte om det kommer
            att stå exakt om detta i miljömålspropositionen. Jag förutsätter
            att det kommer att göra det och att man kommer att jobba aktivt
            med miljömålet Giftfri miljö.
          </note>
          <note>
            Många av de regler som styr vilka kemikalier som ska vara tillåtna
            beslutas det om på EU-nivå. Jag har ofta påpekat för Miljödepartementet
            och i olika sammanhang där jag har en röst att här måste vi vara
            mycket aktiva och våga gå före och förbjuda kemikalier som vi
            vet är skadliga för människans hälsa och för miljön.
          </note>
          <note type="speaker">
            Anf. 92 CARINA OHLSSON (s) replik:
          </note>
          <note>
            Fru talman! Därom är vi helt eniga. Därför vore det bra att det
            kom ett förslag nu. Man kan inte vänta ett par år med att lägga
            fram förslag. Det är nu larmrapporterna kommer och med bara ett
            par månaders mellanrum. Bara man går ut och tittar hittar man
            gifterna.
          </note>
          <note>
            Ett sätt skulle kunna vara att Sven Gunnar Persson, precis som
            vi, säger att miljömärkning ska vara ett måste och inte frivillig.
            Det skulle man kunna driva både inom EU och här på hemmaplan.
            Alla har kanske inte, som vi hörde tidigare, hakat på trenden
            att ta miljöansvar. Det behövs mer styrning. Frivillighet räcker
            inte eftersom man inte tycks ta detta på tillräckligt stort allvar.
          </note>
          <note>
            Det vore intressant att höra om Sven Gunnar Persson kan haka
            på det.
          </note>
          <note type="speaker">
            Anf. 93 SVEN GUNNAR PERSSON (kd) replik:
          </note>
          <note>
            Fru talman! Det är ett bra förslag, och jag stöder gärna ett
            förslag om miljömärkning. Jag ska också göra allt vad jag kan
            för att regeringen ska ligga på, kräva undantag och fatta egna
            självständiga beslut om de farligaste ämnena som ännu inte är
            förbjudna på EU-nivå. Vi kan gå före där. Vi ska vara radikala
            när det gäller kemikaliesamhället. Det är förfärande när man läser
            undersökningar om vad som skvalpar runt i vårt blod.
          </note>
          <note type="speaker">
            Anf. 94 CHRISTINA AXELSSON (s) replik:
          </note>
          <note>
            Fru talman! Jag tackar Sven Gunnar Persson. Man lär sig mycket
            av sina barnbarn. Det har jag också gjort. Jag har numera fem
            stycken. De har dock hunnit bli lite större och har börjat gå
            ut. Några av dem bor här i Stockholm.
          </note>
          <note>
            För några år sedan hade vi långt framskridna planer på att ha
            små smileys på krogar och annat här i stan. Tyvärr försvann idén.
            Nu är det helt tyst om att ha ett system med märkning av restauranger
            för hur pass miljövänliga de är. Man skulle också kunna ha en
            extra smiley om de har exempelvis kollektivavtal.
          </note>
          <note>
            Jag skulle vilja höra om Sven Gunnar Persson är för en sådan
            idé.
          </note>
          <note type="speaker">
            Anf. 95 SVEN GUNNAR PERSSON (kd) replik:
          </note>
          <note>
            Fru talman! Det är viktigt att konsumenten kan göra aktiva val.
            Det är viktigt att restauranger har möjlighet att marknadsföra
            sig genom att lyfta fram de värden i varumärke och verksamhet
            som man tror gör skillnad. Det finns inget som hindrar att en
            restaurang lyfter fram de värden som Christina Axelsson nämner.
            Huruvida det ska organiseras i någon form av obligatorisk eller
            frivillig märkning vet jag inte. Jag var dock för smileysidén
            när den kom.
          </note>
          <note>
            Hemma i Kumla har jag sett restauranger som har olika intyg från
            miljö- och hälsokontoret i skyltfönstret för att visa att de är
            på rätt sida och har goda vitsord.
          </note>
          <note type="speaker">
            Anf. 96 CHRISTINA AXELSSON (s) replik:
          </note>
          <note>
            Fru talman! Jag tackar för svaret, Sven Gunnar Persson. Vi är
            flera i kammaren som kommer att fortsätta att slåss för att det
            blir en ordentlig märkning.
          </note>
          <note>
            Vi talade tidigare om trender. Det här är en så pass stark trend
            att en av våra större morgontidningar i dag har med en hel bilaga
            där det står mycket om miljövänlighet och att konsumenterna i
            Stockholm vill köpa mer miljövänligt. Då måste vi få till en ordentlig
            märkning.
          </note>
          <note>
            Jag vill fråga Sven Gunnar Persson: Är du beredd att inom den
            borgerliga regeringen slåss för att vi får en märkning av både
            restauranger och varor som kläder och annat som Carina Ohlsson
            tog upp tidigare så att vi som konsumenter kan välja det absolut
            mest miljövänliga?
          </note>
          <note type="speaker">
            Anf. 97 SVEN GUNNAR PERSSON (kd) replik:
          </note>
          <note>
            Fru talman! Jag har förmånen att tillsammans med Christina Axelssons
            man sitta i bolagsstyrelsen för svanmärkningen, SIS Miljömärkning
            AB. Svanen är omtalad som ett världsledande varumärke när det
            gäller miljömärkning. Vi arbetar hårt för att få in fler produkter
            och marknadsföra Svanen. Det är en alldeles utmärkt märkning som
            konsumenterna kan välja miljövänligt utifrån.
          </note>
          <note>
            Det finns andra miljömärkningar också. Man måste se nya miljömärkningar
            i ljuset av dem som redan finns så att det inte blir en alltför
            diversifierad marknad som skapar förvirring. Det ska vara enkelt.
            Man ska veta vad man väljer när man väljer en vara med miljömärkning.
            Vi får titta ännu mer på det och komma fram till bra förslag.
          </note>
          <note type="speaker">
            Anf. 98 JAN LINDHOLM (mp) replik:
          </note>
          <note>
            Fru talman! Jag tyckte i likhet med Carina Ohlsson att det var
            ett väldigt intressant och spännande anförande som Sven Gunnar
            Persson bjöd oss på. Det gäller särskilt delarna i början som
            handlade om att vi fortsätter i samma spår som tidigare och på
            det sättet gröper ur möjligheterna för att upprätthålla en sund
            miljö. Sven Gunnar Persson sade att vi måste ha nya vägar för
            produktion och konsumtion. Jag tyckte att det lät väldigt grönt
            och miljöpartistiskt.
          </note>
          <note>
            Jag undrar hur Sven Gunnar Persson ser på det faktum att många
            av de ändliga resurser som vi använder för att upprätthålla produktionen
            är på väg att närma sig sitt slut. Vi känner till att när det
            gäller oljan har man nått peak oil . Vi vet att vi kanske har
            60 år kvar när det gäller fosfor, kanske 40 år kvar när det gäller
            koppar och så vidare. Det finns mängder av sådana saker.
          </note>
          <note>
            Är det intressant med någon form av styrmedel för att förändra
            dessa förhållanden?
          </note>
          <note type="speaker">
            Anf. 99 SVEN GUNNAR PERSSON (kd) replik:
          </note>
          <note>
            Fru talman! Det behöver inte alltid vara så att det låter miljöpartistiskt
            bara för att man är engagerad i miljöfrågor. Det kan låta till
            exempel kristdemokratiskt också eftersom vi har förvaltarskapet
            som en av våra hörnpelare i det politiska arbetet.
          </note>
          <note>
            Behövs det särskilda styrmedel när det gäller de ändliga resurserna?
            Det är möjligt att det behövs särskilda restriktioner, men marknaden
            brukar sköta detta. När tillgången begränsas starkt går priserna
            upp, och därmed begränsas konsumtionen av de aktuella produkterna.
            Men det kan, som sagt, finnas anledning att på global nivå inom
            FN-systemet se till att bevara vissa naturvärden och naturresurser
            på ett särskilt sätt, och det görs genom olika konventioner.
          </note>
          <note type="speaker">
            Anf. 100 JAN LINDHOLM (mp) replik:
          </note>
          <note>
            Fru talman! Sven Gunnar Persson talade i sitt anförande ganska
            mycket om olika märkningssystem för konsumenterna. Vi fick också
            reda på att han sitter i styrelsen för Svanen.
          </note>
          <note>
            Jag ska försöka hinna med att ställa två frågor till Sven Gunnar
            Persson. Hur ser du på Blomman, EU-märkningen? Du talade om att
            det inte får bli en för stor flora. Det skulle vara intressant
            att få höra en kommentar om Blommans framtid.
          </note>
          <note>
            Du nämnde kemikalier och förfäras över hur mycket kemikalier
            som det finns i vår miljö. De flesta kemikalierna är så att säga
            inbyggda i de produkter som vi skaffar oss. Vi har ganska hårda
            krav när det gäller kemikalier i leksaker eftersom vi kanske är
            mer rädda om våra barn som stoppar saker i munnen och så vidare.
            Men vi bor också i en kemikalieburk. Du har suttit här under debatten
            och vet vad jag syftar på, nämligen inomhusmiljön och hälsan.
            Hur ser ni från Kristdemokraterna på inomhusmiljö och ohälsa?
          </note>
          <note type="speaker">
            Anf. 101 SVEN GUNNAR PERSSON (kd) replik:
          </note>
          <note>
            Fru talman! Blomman lever ett ganska undanskymt liv i relation
            till exempelvis Svanen och även Bra Miljöval. Nu pågår ett arbete
            inom EU för att stärka Blomman, i alla fall i en bemärkelse, inte
            säkert när det gäller kontrollen av kriterierna och så vidare.
          </note>
          <note>
            Om man ska satsa på att utveckla blomman måste det ske på ett
            sådant sätt att inte innehållet, kriterierna, försvagas. Det får
            inte heller ske på bekostnad av så starka miljömärken som exempelvis
            Svanen. Annars är det bra att fler produkter blir miljömärkta
            även om det blir med Blomman.
          </note>
          <note>
            Inomhusmiljön är oerhört viktig. Eftersom min talartid är slut
            får vi återkomma till inomhusmiljön när det gäller forskning och
            utveckling och vad marknaden kan göra när det gäller försäkringslösningar
            för att sanera den dåliga miljön.
          </note>
          <note type="speaker">
            Anf. 102 HELENA LEANDER (mp) replik:
          </note>
          <note>
            Fru talman! Jag lyssnade med glädje till Sven Gunnar Perssons
            tal om att vi skulle få in mer miljötänk i ekonomutbildningar
            och ekonomiska modeller. Jag har själv haft förmånen att få läsa
            nationalekonomi med miljöinriktning. Men även vi har fått ta del
            av mer standardiserade ekonomiska modeller där alla antydningar
            om att vårt ekonomiska system är en del av ett ekologiskt system
            behändigt har tagits bort.
          </note>
          <note>
            Det som jag tyckte var mest spännande var talet om att vi skulle
            få in mer konsekvenser för ekosystemen i ekonomiska analyser.
            Jag tänker särskilt på de infrastrukturinvesteringar som regeringen
            nu föreslår. Hur många av dem skulle klara den samhällsekonomiska
            prövningen om konsekvenserna för ekosystemen till fullo beaktades?
          </note>
          <note type="speaker">
            Anf. 103 SVEN GUNNAR PERSSON (kd) replik:
          </note>
          <note>
            Fru talman! Det kan jag naturligtvis inte svara på. Det är en
            väldigt svår fråga därför att det är många aspekter som då ska
            vägas in. Exempelvis kan man kritisera vägsatsningarna å ena sidan
            för att de gynnar bilismen, men å andra sidan vet vi att ungefär
            70 procent av kollektivtrafiken sker med buss, och bussar behöver
            också framkomlighet och bra vägar. Det är mer komplext än att
            säga att det finns ett slags infrastrukturinvesteringar som klarar
            miljökonsekvensanalyser bra och att alla andra inte gör det. Men
            som svar på din fråga måste jag säga att jag inte vet det.
          </note>
          <note type="speaker">
            Anf. 104 HELENA LEANDER (mp) replik:
          </note>
          <note>
            Fru talman! Det är annars ganska bra när man ska göra stora infrastrukturinvesteringar
            som vi får leva med väldigt länge att man har bra koll på vilka
            konsekvenser de får på ekosystemen.
          </note>
          <note>
            Nu går mycket av kollektivtrafiken på vägar, precis som du säger.
            Och inte lär det blir mindre som går på väg om det är vägar som
            man satsar på. Om man däremot vill att järnvägen ska ta andelar
            kan det vara bra att satsa mer på järnvägar än på vägar.
          </note>
          <note type="speaker">
            Anf. 105 SVEN GUNNAR PERSSON (kd) replik:
          </note>
          <note>
            Fru talman! Regeringen gör stora satsningar på järnvägen. Till
            skillnad från tidigare är de också finansierade, och pengar finns
            för att de ska genomföras.
          </note>
          <note>
            Jag hoppas att det ska bli ännu mer satsningar på järnvägen i
            fortsättningen för att man ska komma till rätta med de flaskhalsar
            som finns för godstrafiken. Dessa satsningar är redan på väg och
            så att säga på banan. Målet måste vara att föra över mer av tung
            trafik från väg till järnväg. Då krävs det att effektiva och snabba
            transportvägar, inte minst mot Mellaneuropa och Sydeuropa, kommer
            till stånd på järnvägssidan. Sådana satsningar hoppas jag liksom
            Helena Leander på.
          </note>
          <note type="speaker">
            Anf. 106 CHRISTINA AXELSSON (s):
          </note>
          <note>
            Fru talman! Jag har kallat mitt anförande Stockholms län en hållbar
            storstadsregion. Att man talar varmt om miljön i dag, även från
            den borgerliga kanten, visar att miljöfrågorna har fått ordentligt
            genomslag. Bakgrunden är naturligtvis de klimateffekter som vi
            kan se genom den globala uppvärmningen. Alla verkar också rörande
            överens om att om vi ska klara de målsättningar som vi har satt
            upp här i landet och inom ramen vårt EU-samarbete måste vi börja
            nu.
          </note>
          <note>
            Om vi tänker efter före bör klimat- och miljöfrågorna vara en
            drivkraft framåt, och kanske särskilt i Stockholmsregionen.
          </note>
          <note>
            Någon lär ha sagt att stockholmarna är smartare. Jag håller inte
            med om det. Vi är som folk är mest. Men att bo i en storstad kan
            vara klimatsmart. Vi bor tätt, vilket ger fördelar för en effektiv
            kollektivtrafik och billigare sätt att värma husen. När man är
            många är det både lättare och mer verkningsfullt att hitta smarta
            lösningar som minskar miljöbelastningen.
          </note>
          <note>
            Men till det behövs forskning och nya innovationer om vi ska
            klara av att både bygga hållbara bostäder till rimliga kostnader
            och finna nya sätt att resa utan att samtidigt påverka miljön
            negativt.
          </note>
          <note>
            Om vi ligger i framkant kan vi vända utmaningen till en fördel
            för den teknikintensiva och kunskapsintensiva Stockholmsregionen.
          </note>
          <note>
            Vi kan bli en modell för andra storstäder genom att ställa om
            till framtidens tekniker och stimulera nya sätt att leva.
          </note>
          <note>
            Fru talman! Utmaningarna är många och stora. Det kräver både
            politisk vilja och engagemang. Många offentliga upphandlingar
            sker i Stockholm. Där är det viktigt att ställa skarpa miljökrav
            men också att göra tekniska funktionsupphandlingar för att hitta
            nya lösningar.
          </note>
          <note>
            Stockholms län består av 26 kommuner som samordnat skulle kunna
            erbjuda alla länets snart två miljoner invånare tjänster klimatcoacher
            och annan miljöteknisk rådgivning.
          </note>
          <note>
            Här finns också många miljömedvetna konsumenter. Det måste ses
            som en utmaning för näringslivet att marknadsföra och erbjuda
            varor och tjänster som inte tär på våra gemensamma resurser. Det
            borde vara ett informationsansvar för kommunernas konsumentvägledare.
            Ja, men dessa håller, tyvärr, på att försvinna. I borgarnas iver
            att spara pengar för att sänka skatten är denna resurs något som
            det prutas på.
          </note>
          <note>
            Fru talman! Jag tror att alla som sitter här i kammaren just
            nu håller med om kollektivtrafikens miljöfördel. Men på andra
            sidan vattnet sitter en regering som inte riktigt hänger med på
            det. I propositionen om infrastruktur, Framtidens resor och transporter
            infrastruktur för hållbar tillväxt , tar de bort det stöd som
            vi hittills haft för spårbunden kollektivtrafik. Det är en mycket
            konstig prioritering med tanke på propositionens namn. Att regeringen
            också totalt ignorerar träffade överenskommelser när de tar bort
            detta stöd visar bara att regeringens miljöpolitik mer handlar
            om retorik än om praktisk handling. Man kan undra, så svara mig
            på följande fråga: Vad är det för framtid och hållbar tillväxtsatsning
            att ta bort bidrag för regional spårtrafik?
          </note>
          <note>
            Vi socialdemokrater i Stockholmsregionen vill i stället investera
            i en bättre kollektivtrafik. Kollektivtrafiken här har en stor
            andel resenärer, men om vi ska klara klimatmålen måste den bli
            ännu större. Att investera i kollektivtrafik är därför en av de
            viktigaste nycklarna för att nå målet om hållbara transporter.
          </note>
          <note>
            Fru talman! Det finns, som sagt, många fördelar med täthet. Men
            täthet är också någonting sårbart.
          </note>
          <note>
            Det viktigaste och vackraste vi har här i Stockholm är vårt läge
            vid vatten. Men här kan klimatförändringarna verkligen ställa
            till det. Alla minns vi Mälarens översvämningar 2000 och 2001,
            något som visar hur sårbart Stockholm är. Då var det bara några
            centimeter från att Gamla stan vattenfylldes.
          </note>
          <note>
            Den globala uppvärmningen kan också medföra att vi blir tvungna
            att höja vattennivån i Mälaren för att klara vårt sötvattenbehov.
            Vi behöver tänka efter före när vi planerar.
          </note>
          <note>
            Fru talman! Våra kunskaper om de kommande förändringarna, väderförhållandena,
            ställer krav på en god planering men även på sårbarhetsanalyser
            i en helt annan utsträckning än tidigare. Även om alla nu talar
            om att de anstränger sig är jag rädd att det blir mycket prat
            och lite verkstad.
          </note>
          <note>
            Det krävs investeringar, forskning och praktiska åtgärder för
            att klimatsäkra Stockholm så att vi kan fortsätta att leva klimatsmart
            och bli ett föredöme för andra storstäder.
          </note>
          <note type="speaker">
            Anf. 107 JAN LINDHOLM (mp) replik:
          </note>
          <note>
            Fru talman! Ja, ett klimatsmart Stockholm är ett jättebra tema.
            Jag har ju frågat de fyra företrädarna för regeringspartierna
            om hur de ser på inomhusmiljön och kan naturligtvis inte låta
            bli att utnyttja möjligheten att ställa en fråga i ämnet också
            till en socialdemokrat.
          </note>
          <note>
            De allra flesta människor i det här landet lever större delen
            av sin tid i byggd miljö. Väldigt få bor numera på landet. En
            allt längre del av dygnet vistas vi inomhus; det finns många skäl
            till det. Vi bygger om vårt samhälle med stormarknader. Vi bygger
            in arbetsplatser som tidigare var utomhus och så vidare.
          </note>
          <note>
            Det finns saker att göra i sammanhanget. Man kan ställa hårdare
            krav på byggherrarna. Jag är väldigt nyfiken på om Socialdemokraterna
            skulle kunna tänka sig att göra en översyn för att se om vi inte
            kan ändra lagstiftningen så att större krav ställs för att redan
            från början ha minst en tioårig garanti på hälsosäkerhet i nybyggnation.
          </note>
          <note type="speaker">
            Anf. 108 CHRISTINA AXELSSON (s) replik:
          </note>
          <note>
            Fru talman! Jag skulle önska att det var så enkelt att vi i denna
            kammare kunde stifta en lag om att det vi bygger i dag är hälsosäkert
            tio år framåt. Vi pratade tidigare här om barnbarnen. Jag vill
            verkligen att de ska bo i hus som de mår bra av, och det tror
            jag att vi alla vill. Men så enkelt är det inte i verkligheten.
            Det som vi tror är bra i dag är kanske inte bra om fem år då forskningen
            har kommit längre.
          </note>
          <note>
            Vad jag tror är viktigt är att satsa på investeringar i det som
            redan är byggt för att det ska bli bättre. Vi har sagt att vi
            vill satsa mycket på investeringar i miljonprogramsområdena. Jag
            tror att vi också måste satsa betydligt mer på forskning exempelvis
            just för att bygga både klimatsmart och hälsosäkert.
          </note>
          <note type="speaker">
            Anf. 109 FREDRICK FEDERLEY (c) replik:
          </note>
          <note>
            Fru talman! Jag vill tacka Christina Axelsson för ett engagerat
            anförande, framför allt med tanke på Stockholm och energieffektiviteten.
          </note>
          <note>
            Det är tyvärr så att de partier, framför allt Centerpartiet i
            Stockholm, som förordat att staden ska förtätas och att skyskrapor
            ska tillåtas har motarbetats av dina partikamrater. Men vi vet
            att ett energieffektivt och klimatsäkert sätt att bygga är just
            att låta städerna växa på höjden. Det gör att Stockholms kommun
            ligger i täten när det gäller att vara en klimatsmart kommun i
            Sverige.
          </note>
          <note>
            Jag undrar om Christina Axelsson kommer att uppmuntra sina partikamrater
            i Stadshuset och se till att vi kan förtäta och bygga staden också
            på höjden.
          </note>
          <note>
            Vidare handlar det om ordning och reda i finanserna, vilket Socialdemokraterna
            ofta säger sig vara företrädare för. Men när alliansregeringen
            tog över blev nog infrastrukturminister Åsa Torstensson oerhört
            förvånad när hon upptäckte att det i er budget fattades nästan
            100 miljarder på infrastrukturområdet. Trots utmaningen att täppa
            till ett hål på 100 miljarder kronor lyckas alliansregeringen
            satsa mer pengar på både vägar och järnvägar än ni klarat av.
          </note>
          <note type="speaker">
            Anf. 110 CHRISTINA AXELSSON (s) replik:
          </note>
          <note>
            Fru talman! Eftersom jag bor i länet ber jag att få ta det sistnämnda
            först, det om Åsa Torstensson och de hål i budgeten som hon tyckt
            sig ha funnit. När hon säger att det fattas 100 miljarder är det
            märkligt att då komma med en satsning på ungefär 20 miljarder
            i förhållande till vad vi tidigare hade.
          </note>
          <note>
            Om man räknar på hur mycket den oerhörda satsning innebär som
            Åsa Torstensson berömmer sig av ser man det ska du, Fredrick Federley,
            veta att det inte ens täcker den inflation som har varit sedan
            20012002 då vi fattade beslut om den infrastrukturpropositionen.
          </note>
          <note>
            Åsa Torstenssons retorik är faktiskt bara prat. Vi däremot vill
            så att säga göra verkstad. Därför lägger vi ännu mer pengar i
            vår motion till följd av er proposition.
          </note>
          <note type="speaker">
            Anf. 111 FREDRICK FEDERLEY (c) replik:
          </note>
          <note>
            Fru talman! Jag vore tacksam för ett svar om Christina Axelssons
            syn också på detta med att bygga högre och att möjliggöra för
            skyskrapor i Stockholms stad.
          </note>
          <note>
            Det är klart att det är lätt att bygga upp budgetar när man inte
            behöver ta något ansvar över huvud taget. Det som ni under flera
            mandatperioder byggde hela er infrastrukturpolitik på var att
            inte upprätthålla ett bra järnvägsnät i Sverige och att inte underhålla
            vägnätet. Därmed skapades stora luckor.
          </note>
          <note>
            Allt handlar inte bara om de satsningar som ni vill göra. Underhåll
            och goda kommunikationsmöjligheter kostar också pengar. Där har
            ni framöver en stor skuld att hantera. Det var vad denna regering
            fick i sitt knä för att hantera, något som Åsa Torstensson har
            klarat med den äran och dessutom klarat att tillsammans med allianspartierna
            satsa på ett oerhört offensivt program för framtiden.
          </note>
          <note>
            Det är väl så att skuld bör läggas där skuld ska ligga. Den förra
            regeringen har en stor skuld i detta. Den nuvarande regeringen
            tar ett stort ansvar och vågar satsa för framtiden mer än ni klarade
            av när ni regerade.
          </note>
          <note type="speaker">
            Anf. 112 CHRISTINA AXELSSON (s) replik:
          </note>
          <note>
            Fru talman! Tack för det, Fredrick Federley, men jag tror inte
            att någon av pendlarna i dag är särskilt imponerade av ert sätt
            att sköta trafiken. Vi satsade faktiskt väldigt mycket pengar
            under den tid vi var i regeringsställning. Men mot oss har vi,
            vilket ni också har, den kostnadsökning som finns i sektorn. Det
            är alltså ett gemensamt problem.
          </note>
          <note>
            Vi behöver också finna bättre sätt att planera, inte minst när
            man ska bygga här i staden.
          </note>
          <note>
            Du frågade om byggandet av höghus. Innan en sådan byggnad blivit
            tillräckligt överprövad är det nog våra barnbarn som sitter i
            denna kammare och fattar framtida beslut.
          </note>
          <note>
            Där har vi räckt ut en hand till Åsa Torstensson: Var med oss,
            vi kan hjälpa till med att hitta bättre sätt att gå fram med det
            vi vill göra, på vilken sida man än är, men det har hon inte ens
            svarat på.
          </note>
          <note type="speaker">
            Anf. 113 JACOB JOHNSON (v):
          </note>
          <note>
            Fru talman! Först vill jag återknyta lite grann till Sven Gunnar
            Perssons inlägg och säga att det var många intressanta saker i
            det, ända tills han sade att marknaden brukar lösa det här. Det
            tycker jag är en alltför enkel syn. Sedan tar Sven Gunnar Persson
            upp att vi behöver se över de ekonomiska modellerna och beakta
            de ekologiska aspekterna. Jag har väckt en sådan motion i riksdagen.
            Varför inte nästa gång väcka en tvärpolitisk motion i den frågan,
            för det är en väldigt viktig fråga?
          </note>
          <note>
            Fru talman! Om ett år är Sverige ordförande för EU, och Sverige
            prioriterar en bred politisk enighet i klimatfrågan. Vänsterpartiet
            har i en motion till riksdagen föreslagit att Sverige under denna
            punkt ska lyfta fram frågan om köttkonsumtionens påverkan på klimatet.
          </note>
          <note>
            Enligt FAO-rapporten Livestocks long shadow står boskapssektorn
            för hela 18 procent av de globala klimatpåverkande utsläppen.
            Konsumtionen av djurprodukter som livsmedel ökar explosionsartat
            i världen. Jämfört med 1950 års nivåer har köttkonsumtionen femfaldigats.
            Det finns anledning att sätta fokus på djurindustrin som ett globalt
            miljö- och resursproblem.
          </note>
          <note>
            EU understöder kött- och mejeriindustrin med för närvarande ungefär
            30 miljarder kronor per år i form av interventioner och direktstöd.
            Dessutom ger EU 400 miljoner kronor i stöd till marknadsföring
            av olika djurprodukter, så att försäljningen av dem därmed ska
            öka. Det måste vi få en ändring på. Det här har FN:s klimatpanels
            ordförande Rajendra Pachauri nyligen talat om vid ett anförande
            i belgiska Gent under rubriken Less Meat Less Heat . Han ställde
            sig där bakom förslag från en belgisk vegetarisk organisation
            om att göra alla torsdagar till en vegetarisk dag i Flandern,
            Donderdag Veggidag , som det heter på flamländska. Enbart genom
            att göra detta skulle Flandern nå halvvägs till sina Kyotoåtaganden.
          </note>
          <note>
            Vi måste börja äta på ett nytt sätt. I rapporten Att äta för
            en bättre miljö slog Naturvårdsverket redan år 1997 fast att svenskarna
            i framtiden endast kan äta fjärdedelen av all den mat av kött,
            fågel och korv som i dag konsumeras. Även konsumtionen av mjölkprodukter
            måste minska, med ungefär en fjärdedel.
          </note>
          <note>
            Denna rapport tillsammans med annan kunskap borde ligga till
            grund för en landsomfattande folkbildningskampanj om vegetariska
            livsmedels miljö- och klimatvinster. Livsmedelsproduktionen måste
            bli mer klimatmedveten för att kunna utgöra en av grundpelarna
            i det hållbara samhället och för att människor ska kunna få ett
            bra underlag för att fatta sina beslut och få en bättre förståelse
            mellan sambanden mat, hälsa och miljö.
          </note>
          <note>
            Jag har tidigare i kammaren föreslagit som ett etappmål att köttkonsumtionen
            i Sverige ska minska med 25 procent per capita. Det skulle innebära
            att vi gick tillbaka till den nivå som var vid EU-inträdet 1995.
            Vi anser också att det ska Sverige driva i EU som ett EU-mål.
            Det är positivt att kunna notera att Livsmedelsverket nu diskuterar
            kostråd med just innebörden att sänka köttkonsumtionen med 2025
            procent.
          </note>
          <note>
            Vad skulle då konsekvenserna bli om vi minskade köttkonsumtionen?
            Ja, vi skulle kanske äta mindre kött men också av bättre kvalitet,
            till exempel sådan kvalitet som kommer från det småskaliga mathantverket.
            I går var jag på ett seminarium som anordnades av Eldrimner, som
            är ett nationellt centrum för småskaligt mathantverk och som är
            beläget i Jämtland. Där uppmuntrar man småföretagare och små lantbruk
            att utveckla sådan kunskap. Tyvärr är det ekonomiska stödet till
            Eldrimner osäkert, med en osäker finansiering. Det tycker jag
            att riksdagen bör säkerställa.
          </note>
          <note>
            Vi kan stödja en sådan här utveckling också på ett annat sätt,
            nämligen genom att förenkla och göra livsmedelskontrollen bättre.
            I dag finns det inte tillräcklig kompetens ute i kommunerna att
            klara av den här ganska speciella livsmedelskontrollen. Jag anser
            att man bör överväga att förstatliga denna livsmedelskontroll.
          </note>
          <note>
            Fru talman! Låt mig avslutningsvis ta upp en fråga kopplad till
            biologisk mångfald. Vi vet att den hotas, och vi vet också att
            regeringen minskar anslagen till biologisk mångfald, även om det
            är positivt att regeringen nu har genomfört förslaget att Sveaskog
            ska överföra områden till Naturvårdsverket.
          </note>
          <note>
            Jag vill till slut framföra min kritik mot att regeringen avskedade
            generaldirektören för Skogsstyrelsen på grund av kritik från Riksrevisionen.
            Jag anser att det var ett osakligt agerande. Det var regeringen
            själv som hade ändrat förutsättningarna för Skogsstyrelsen. Det
            var ett osnyggt beteende från regeringens sida att avskeda en
            av sina generaldirektörer.
          </note>
          <note type="speaker">
            Anf. 114 SVEN GUNNAR PERSSON (kd) replik:
          </note>
          <note>
            Fru talman! Tack, Jacob, för ett intressant anförande! Det är
            viktiga frågor du tar upp, inte minst de om matkvaliteten, det
            vi äter, men också om dem vi äter. Där tycker jag att du använder
            ganska svepande ordalag när du fördömer köttkonsumtionen. För
            det första är det framför allt idisslarna som orsakar den eventuella
            klimatpåverkan. För det andra härrör en hel del av den köttkonsumtion
            som vi har i vårt land från naturbetesdjur, am- och dikor, som
            håller uppe strandängar och håller landskapet öppet i våra hagar
            och ängar.
          </note>
          <note>
            Hur vill du styra detta så att vi minskar köttkonsumtionen, och
            hur ser du på möjligheterna att ha naturbetesdrift även fortsättningsvis
            för köttproduktion?
          </note>
          <note type="speaker">
            Anf. 115 JACOB JOHNSON (v) replik:
          </note>
          <note>
            Fru talman! Jämfört med situationen 1995 har vi ökat köttkonsumtionen
            med ca 25 procent. Samtidigt har importen av kött till Sverige
            ökat kraftigt. Ett sätt är att verka för att importen av köttprodukter
            från framför allt idisslare minskar. Det kan man verka för genom
            att ta upp frågan på EU-nivå. På global nivå har det väldigt stor
            betydelse. Vi bör konsumera produkter med råvaror närmare ursprunget
            än via köttet.
          </note>
          <note type="speaker">
            Anf. 116 SVEN GUNNAR PERSSON (kd) replik:
          </note>
          <note>
            Fru talman! Jag undrar om jag uppfattade Jacob Johnson rätt när
            det gäller viljan att styra människors beteende och konsumtion.
            Hur har du tänkt dig att via EU minska köttkonsumtionen? Ska vi
            ha något slags tullar, straffbeskattning, eller hur ska det gå
            till? Hur vill du ha det med den svenska naturbetesdriften? Det
            är ganska avsevärda mängder köttdjur som betar ängar, hagmarker
            och håller dem öppna.
          </note>
          <note type="speaker">
            Anf. 117 JACOB JOHNSON (v) replik:
          </note>
          <note>
            Fru talman! Jag sade inledningsvis att jag anser att Sverige
            under ordförandeskapet ska lyfta fram den här frågan för diskussion.
            Exakt vilka åtgärder och hur man ska styra det kan diskuteras.
            Men det finns möjligheter redan i dag att ha differentierad moms
            på olika typer av livsmedel. Det är en sak som jag tycker att
            man kan pröva och på det sättet premiera andra typer av livsmedel.
          </note>
          <note>
            Sedan är det klart att det är viktigt med hagmark och så vidare
            för den biologiska mångfalden, men det finns också andra aspekter
            på betande djur, till exempel nära kuster, som gör att man kanske
            måste tänka på var någonstans i landet man har denna. Alltså:
            mindre volym, bättre kvalitet och mer genomtänkt lokalisering.
          </note>
          <note type="speaker">
            Anf. 118 HELENA LEANDER (mp):
          </note>
          <note>
            Fru talman! Jacob Johnson har just gjort det mycket lätt för
            mig genom att gå igenom mycket av det som jag ville säga om just
            köttkonsumtionens miljöpåverkan. Jag tackar för det. Det innebär
            att jag inte behöver prata fullt så fort för att hinna med allt
            annat som jag vill säga.
          </note>
          <note>
            Nåväl, det är fantastiskt att se hur klimatfrågan verkligen har
            lyfts de senaste åren. När man lyssnade på miljöministern tidigare
            i dag fick man nästan intrycket att det bara är regeringens förtjänst.
            Och kanske är det så att det faktiskt är Andreas Carlgren som
            har skrivit både IPCC-rapporten och Sternrapporten plus skickat
            ut Al Gore för att upplysa mänskligheten om klimatförändringarna
            vi står inför vad vet jag? Det viktiga är i alla fall att det
            händer saker, och det gör det nu. Sofia Arkelsten var ödmjuk nog
            att erkänna att det faktiskt sker en del saker också utanför det
            här huset, och det tycker jag att vi ska vara väldigt glada för.
            Men trots allt behövs det ganska mycket action framöver om vi
            ska få ordning på klimatet. Vi måste minska våra växthusgasutsläpp
            med åtminstone 7590 procent fram till 2050, och det kräver en
            del förändringar, både politiska och i vårt sätt att leva.
          </note>
          <note>
            Att träta om vad som är viktigast livsstilsförändringar eller
            politiska förändringar, insatser här i Sverige eller utomlands
            är ganska meningslöst, för vi behöver insatser på bred front.
            Var och en av oss måste ta sitt ansvar, men vi som politiker har
            ett extra ansvar att se till att detta ansvar blir möjligt att
            ta. Vi måste ge förutsättningar att göra klimatsmarta val i vardagen.
            Det är svårt att välja tåget om det inte går något tåg. Det är
            enklare att ta bilen om samhället är uppbyggt utifrån bilisternas
            behov. Det kräver väldigt engagerade konsumenter för att välja
            det miljövänliga alternativet om det miljöfarliga är billigare.
            Men vi politiker kan göra det möjligt och lönsamt att vara miljöhjälte.
          </note>
          <note>
            Den infrastruktur vi bygger är förstås en nyckelfaktor. Det borde
            inte vara så svårt att inse att bygger vi fler vägar så åker folk
            mer bil och bygger vi fler järnvägar så åker folk mer tåg. Men
            eftersom det är lite kontroversiellt i vissa kretsar ska jag understryka
            att vi i Miljöpartiet inte har hittat på det alldeles själva.
            Då blir det väldigt olyckligt när regeringen satsar så mycket
            mer på vägar än på järnvägar. Visst, gärna trafiksäkerhetsåtgärder
            som mitträcken, men hellre fler spår än fler vägar.
          </note>
          <note>
            Sedan är det ju så krasst att plånboken spelar in. Men genom
            ekonomiska styrmedel kan vi göra det långsiktigt hållbara också
            kortsiktigt lönsamt. Och det ska vi göra också!
          </note>
          <note>
            Det kanske framstår som mer sympatiskt att ge en bonus till den
            som gör någonting sjyst för miljön i stället för att lägga en
            skatt på det som är dåligt för miljön, typ regeringens miljöbilspremie.
            Och visst kan det finnas skäl för det under en övergångsperiod
            för att få in ny teknik på marknaden. Men det funkar liksom inte
            att basera hela miljöpolitiken på det, för om den som köper en
            miljöbil får en bonus vill ju också den som åker kollektivt, den
            som cyklar, den som samåker, den som distansarbetar och alla andra
            som inte kör bil få det. Då börjar det kosta pengar, och de pengarna
            ska vi få in via någon annan skatt. Då kunde vi lika gärna ha
            höjt miljöskatterna från början. Det hade varit mer träffsäkert.
          </note>
          <note>
            Det fina med att höja skatten på det man vill ha bort direkt,
            som koldioxidutsläpp i det här fallet, är att vi politiker inte
            behöver fundera över exakt vilka alternativ som är de bästa, med
            risk att vi satsar på fel häst. För handen på hjärtat är det kanske
            inte alltid vi som har de bästa idéerna om vad som har störst
            potential för att fasa ut de fossila bränslena. Det behöver vi
            inte heller om vi ser till att det kostar att släppa ut koldioxid,
            för då blir det upp till förorenaren att själv fundera på: Hur
            ska jag komma undan den där jobbiga skatten? Kan jag minska mina
            utsläpp så eller kanske så? Då väljer man det som är bäst utifrån
            sina egna förutsättningar. Och den som kommer på en ny teknik
            som minskar utsläppen har stora pengar att tjäna på det. På så
            sätt frigör vi människors kreativitet i någonting som vi kan kalla
            en positiv form av skatteplanering. Syftet med miljöskatter är
            trots allt inte i första hand att få in pengar till statskassan.
          </note>
          <note>
            Sedan är det onekligen så att koldioxidutsläppen knappast kommer
            att försvinna över en natt, så visst kommer vi att få in skatteintäkter
            genom koldioxidskatterna. De kan vi också använda för att sänka
            andra skatter eller för att investera i alternativ som järnvägar
            eller bådeoch. Jag har redan antytt att jag ser koldioxidskatten
            som bland de absolut mest effektiva styrmedlen, för all del tillsammans
            med utsläppshandeln som i alla fall teoretiskt fyller samma funktion,
            även om den utformning den fått i praktiken kan ifrågasättas.
          </note>
          <note>
            Det kan också behövas kompletterande styrmedel. Till exempel
            kan konkurrensmotiverade nedsättningar av skatter behöva andra
            styrmedel. Dessutom har vi andra skatteregler som egentligen inte
            handlar om miljön men som ändå får oönskade miljökonsekvenser,
            till exempel reglerna för förmånsbilar och reseavdrag som vi kan
            behöva se över ur ett miljöperspektiv.
          </note>
          <note>
            Det som jag oroar mig för, förutom koldioxidutsläppen, är de
            växthusgaser som inte är koldioxid. Jacob Johnson var inne på
            att 18 procent av mänsklighetens klimatpåverkan kommer från uppfödningen
            av djur inom jordbruket. Där är visserligen koldioxid en del,
            men de stora är metan och dikväveoxid som bland annat kommer från
            idisslarmagar respektive gödselstackar. Där hjälper det inte med
            en koldioxidskatt, utan där måste vi ha andra verktyg. Tyvärr
            är det inte lika lätt och praktiskt som med koldioxidutsläpp,
            för där vet man hur mycket koldioxidutsläpp en viss mängd bränsle
            ger och kan fastställa en skatt utifrån det. Här måste vi verkligen
            fundera om det går att skatta direkt vid källan eller om vi måste
            ta till med schabloniserade styrmedel som styr mot minskad konsumtion
            av det som ger höga utsläpp, till exempel kött. Det återstår att
            utreda.
          </note>
          <note>
            En sak är i alla fall säker: Klimatförändringarna kommer att
            kräva stora förändringar av oss, och då kan vi inte blunda för
            stora utsläppskällor.
          </note>
          <note>
            I detta anförande instämde Jan Lindholm (mp).
          </note>
          <note type="speaker">
            Anf. 119 SVEN GUNNAR PERSSON (kd) replik:
          </note>
          <note>
            Fru talman! Tack, Helena Leander, för ett engagerat och intressant
            anförande. Jag vill bara höra hur Helena Leander ser på möjligheterna
            att bo och verka på landsbygd där det inte finns något alternativ
            till bilen under de närmaste åren, där det inte finns tillräckligt
            med infrastruktur för alternativa bränslen eller där andrahandsmarknaden
            för miljöbilar inte ännu har gjort det möjligt för den något mindre
            bemedlade att köpa en ny miljöbil. Hur ska det med den politik
            som ni förfäktar när det gäller koldioxidskatt på drivmedel vara
            möjligt att bo och verka på landsbygden, där man är utan kollektivtrafik
            och totalt beroende av en eller två bilar?
          </note>
          <note type="speaker">
            Anf. 120 HELENA LEANDER (mp) replik:
          </note>
          <note>
            Fru talman! Till att börja med vill jag berätta att den gröna
            skatteväxling som genomfördes under den förra mandatperioden var
            just en skatteväxling. Miljöskatter höjdes. Inkomstskatter sänktes.
            Utvärderingen har visat att de stora vinnarna faktiskt inte finns
            här i Stockholm eller ens i Stockholms förorter, utan de finns
            ute på landet i de små kommunerna. Okej de har fått högre miljöskatter,
            men de har också fått så pass mycket lägre inkomstskatt. Vi styrde
            den så att den framför allt skulle gå till låg- och medelinkomsttagare,
            så det har varit en ren vinst.
          </note>
          <note>
            Men visst är det så, som Sven Gunnar Persson säger, att på landet
            är inte kollektivtrafik ett alternativ vare sig ekonomiskt eller
            miljömässigt. Där är det inte rimligt att ha en buss som går runt
            till varje buske, utan där behövs det faktiskt bilar. Därför tror
            jag att det är viktigt att vi inte bara har beskattning på bränslet
            generellt, utan att vi också ser till att det finns större möjligheter
            i städerna att välja bort bilen. Det är där det behövs extra insatser,
            till exempel i form av trängselskatter. De styr på de ställen
            där det är lättare att välja bort bilen och där bilen dessutom
            ger större miljöproblem. Vi får alltså olika ansvar.
          </note>
          <note type="speaker">
            Anf. 121 SVEN GUNNAR PERSSON (kd) replik:
          </note>
          <note>
            Fru talman! Helena tog sig snabbt in från landsbygden till storstaden
            och trängselskatterna. Men min fråga gällde hur det ska bli möjligt
            för människor att även fortsättningsvis bo och verka, driva företag
            och ägna sig åt fritidsverksamheter på landsbygden när man som
            Miljöpartiet vill höja koldioxidskatten så rejält att bensinpriset
            går upp med 2, 5 eller 10 kronor åren framöver.
          </note>
          <note type="speaker">
            Anf. 122 HELENA LEANDER (mp) replik:
          </note>
          <note>
            Fru talman! Vi har för de närmaste åren föreslagit en höjning
            med 2 kronor.
          </note>
          <note>
            Det är inte helt orimligt att blanda in storstaden, för om landsbygden
            skulle bära hela ansvaret för klimatförändringarna skulle den
            ju avfolkas. Det fattar jag också. Det är därför jag menar att
            vi måste lägga ett större ansvar i storstäderna, till exempel
            genom trängselskatt som inte drabbar landsbygden. Sedan måste
            även landsbygden dra sitt strå till stacken. Där finns det färre
            alternativ, men även på landsbygden kan man till exempel när man
            byter bil byta till en mer bränslesnål bil. Nu när vi utökar tillgången
            till förnybart bränsle runt om i landet kanske man kan ha en bil
            som drivs med annat bränsle. Även på landsbygden kan man köra
            mjukare, så kallad eco driving , ibland samåka och cykla kortare
            sträckor.
          </note>
          <note>
            Jag menar att det finns möjligheter även om de är färre, så jag
            tror inte att landsbygden ska blunda helt för sitt ansvar. Men
            det är viktigt att vi är tydliga med att det är storstaden som
            ska bära det tyngsta ansvaret.
          </note>
          <note type="speaker">
            Anf. 123 ANNICKA ENGBLOM (m):
          </note>
          <note>
            Fru talman! När jag växte upp på 70-talet fanns det en stor kampanj
            som hette Håll naturen ren! Den utmynnade så småningom i stiftelsen
            Håll Sverige rent! Det var en stor debatt då om att vi skulle
            hålla rent efter oss.
          </note>
          <note>
            Nästa stora våg av debatt om hur vi skulle hålla nere sopberget
            kom i början av 90-talet, som ni kanske minns. Då kom återvinningen
            i fokus och fick också sin form. Vem skulle bära ansvaret för
            konsumentförpackningarna? Man kunde till exempel lämna ifrån sig
            förpackningen runt tandkrämstuben i affären och slippa släpa med
            sig den hem. Det var egentligen en bra idé, som har försvunnit
            längs vägen.
          </note>
          <note>
            Trots den miljömedvetenhet som svenska folket har man återvinner
            så mycket man bara orkar upplever jag att det finns mer förpackningar
            än någonsin. Den åsikten delas av många. Antingen här i kammaren
            eller uppe på läktaren kanske det finns någon som liksom jag har
            småtjejer hemma och som har köpt en Bratz- eller Kidzdocka åt
            dem. Då får man erfara de närmast ointagliga emballagen fulla
            av små snoddar, ståltrådar och plastbitar. Mängden skräp efter
            ett födelsedagskalas får en verkligen att fundera.
          </note>
          <note>
            När vi handlar mat till familjen försöker vi handla ekologiskt.
            Men det hjälper ju inte om avokadon är Kravmärkt om den är förpackad
            i en hårdplastförpackning som dessutom har mjukplast runt omkring.
            Vänder man på förpackningen står det Made in China . Låt oss ta
            avokadon som exempel. Var odlas den? De flesta avokador importeras
            från Chile. Den här stackars avokadon har åkt från Chile över
            till Kina för att förpackas för att sedan komma till Sverige.
            Fabriken som förmodligen har framställt förpackningen i Kina har
            med största sannolikhet inte gjort det på något särskilt miljömässigt
            sätt.
          </note>
          <note>
            Vi som konsumenter ställs ofta när vi kommer till affären inför
            situationen att vi inte har några alternativ. Paprikorna plastas
            in var för sig. Det finns inga andra alternativ om man vill köpa
            paprikor exempelvis. Man borde kunna plocka några som inte är
            inplastade. Här vilar ett tungt ansvar både på oss som konsumenter
            och på dem som köper in, det vill säga livsmedelshandlarna.
          </note>
          <note>
            Fru talman! Är min avsikt här i dag att bekämpa förpackningsindustrierna?
            Nej, det är det inte alls. Det handlar om att lyfta fram att vi
            behöver tänka över hela produktkedjan miljömässigt.
          </note>
          <note>
            Jag tänkte lyfta fram ett gott exempel. Det är nästan som om
            den tidigare talaren Sofia Arkelsten och jag skulle ha pratat
            med varandra. Vi säger båda att det sker stora förändringar i
            de mest utskällda branscherna, och det utan politisk styrning.
            Jag har under en tid följt det målmedvetna miljöarbete som bedrivs
            på Cascades Djupafors i Ronneby. Det är ett pappersbruk som inriktar
            sig på kartongtillverkning. Pappersmassaindustri räknas precis
            som stålindustri till den smutsiga och energislukande industriella
            sektorn. Men med stort miljöengagemang där man jobbar efter devisen
            vi kan också bidra har företaget tecknat avtal med Vattenfall
            om miljövarudeklarerad el. Företaget är också i full färd med
            att se över ett femårigt program för att förbättra energieffektiviteten.
          </note>
          <note>
            Men man har inte nöjt sig med det, utan man har också tagit reda
            på hur mycket koldioxid den produkt man tillverkar släpper ut.
            Sedan har man tagit fram en lång lista på alla inköp man gör,
            analyserat detta och beräknat i vilken grad till exempel de kemikalier
            som används vid en pappersmassaindustri påverkar miljön. Man har
            tittat över sina transporter och fått fram en siffra på koldioxidutsläpp
            per producerad kartong.
          </note>
          <note>
            Det har lett till att företaget är världens enda klimatcertifierade
            pappersbruk i dag. Stora användare som Nestlé och Familjen Dafgård
            börjar gå över till att använda företagets produkter. Problemet
            är dock: Hur ska vi veta det? Man fann ingen gemensam internationell
            miljömärkning, så man hittade faktiskt på en själv som nu får
            lite spridning. Här är min poäng, fru talman. Förutom att vi behöver
            se över vårt konsumtionsmönster och använda färre förpackningar
            behöver vi ta hänsyn till att de förpackningar vi ändå måste använda
            är producerade på ett miljömässigt acceptabelt sätt. Vi ska alltså
            inte bara ta hänsyn till att majsen som blir flingor i flingpaketet
            odlas ekologiskt utan att flingorna dessutom är förpackade i en
            miljömässigt sjyst förpackning.
          </note>
          <note>
            Vi har talat om ämnet miljömärkning här tidigare också. Vi kanske
            inte behöver ännu en märkning med en svan, en pilgrimsfalk eller
            en EU-blomma. Men vi behöver en samlad miljömärkning och en trovärdig
            klimatmärkning av olika produkter som gör att vi som konsumenter
            enkelt kan göra de miljömässiga val vi vill.
          </note>
          <note>
            Man ska tänka på hela kedjan från ax till limpa. Vi här ska kunna
            ge en politisk stöttning till de företag som faktiskt tar initiativ
            själva.
          </note>
          <note>
            I detta anförande instämde Sven Gunnar Persson (kd).
          </note>
          <note type="speaker">
            Anf. 124 CARINA OHLSSON (s) replik:
          </note>
          <note>
            Fru talman! Jag tycker att Annicka Engblom tog upp ett bra perspektiv
            för vad man kan göra på olika fronter. Det finns företag som är
            företagsamma på flera olika sätt. De går före när det gäller miljön
            och de ser att det faktiskt främjar tillväxten för företagen.
          </note>
          <note>
            Det var också roligt att det är ett företag från mina trakter
            som köper de här produkterna, nämligen Familjen Dafgård. Det förtar
            ju inte nöjet med att ta upp den här viktiga frågan.
          </note>
          <note>
            Vi politiker har också ett ansvar. Alla företag ser inte på detta
            på det sätt som Annicka Engblom har tagit upp. Det handlar om
            klimatmärkning. Jag undrar om Annicka Engblom tror att företagen
            kommer att göra det här frivilligt eller om vi som politiker måste
            trycka på och säga att vi nu behöver ha den här märkningen. Vi
            kanske behöver vara tydligare än att bara säga att det kommer
            att lösa sig på frivillig basis.
          </note>
          <note type="speaker">
            Anf. 125 ANNICKA ENGBLOM (m) replik:
          </note>
          <note>
            Fru talman! Tack för frågan, Carina Ohlsson! Jag tror att det
            här är ett joint venture. Vi talade tidigare här om Jacob Johnson
            som inte tyckte att marknaden skulle kunna ta hand om det här
            på egen hand utan att det måste vara politiker som tar hand om
            det. Jag tror att intresset måste komma från båda håll.
          </note>
          <note>
            Vi har pratat här tidigare i kammaren om trender. Det ligger
            förstås pengar i det här också. Det ligger pengar i att vi som
            konsumenter blir alltmer miljömedvetna och vill göra bra val.
            Det är så klart någonting som industrin, som till exempel tillverkar
            förpackningar som i det här fallet, hakar på. Det blir ju också
            ett intresse för dem att kunna erbjuda det. Från politiskt håll
            ska vi också tillsammans göra trovärdiga klimatmärkningar så att
            vi gör det hela enklare.
          </note>
          <note type="speaker">
            Anf. 126 CARINA OHLSSON (s) replik:
          </note>
          <note>
            Fru talman! Det sista om en trovärdig klimatmärkning hakar jag
            gärna på. Det tycker jag också är jätteviktigt. Jag tycker att
            det är bra att företag som går före också ska kunna tjäna på det.
            Men man kan inte som konsument vänta hur länge som helst. Man
            ska inte behöva vänta in att alla gör detta frivilligt utan säga:
            Nu vill vi ha fram det här!
          </note>
          <note>
            Jag har inga små barn, men jag har syskonbarn som är små. De
            heter Johanna och Oskar och är sex och åtta år. När man går och
            handlar med dem vill man också kunna ta del av det här på ett
            enkelt sätt och hitta bra symboler som till och med barn kan se.
            Barn är ju bra på att ta till sig nya saker. Det kan man ha med
            i det förebyggande arbetet för en bra miljö.
          </note>
          <note>
            När jag har lyssnat på Annicka Engblom tror jag att det finns
            ett stöd. Förut har jag hört Sven Gunnar Persson, och nu har jag
            alltså hört Annicka Engblom från Moderaterna säga att det nog
            inte räcker med frivillighet utan att vi behöver ha den svenska
            modellen där man går ihop både marknad och lagstiftning.
          </note>
          <note type="speaker">
            Anf. 127 ANNICKA ENGBLOM (m) replik:
          </note>
          <note>
            Fru talman! Barnaspekten är rolig. Liksom jag skällde på mina
            föräldrar när de råkade kasta papperslappen bredvid papperskorgen
            får jag också skäll av mina barn när jag råkar lägga hårdplatsförpackningen
            i fel återvinningsbehållare. Kommande generationer är väldigt
            viktiga budbärare beträffande utvecklingen av den miljöpolitik
            vi har i dag liksom av miljömässigheten och miljömedvetenheten.
          </note>
          <note>
            Vad gäller miljömärkning känner ju miljön inga politiska gränser,
            bara lösningarna runt omkring. Miljömärkningen är någonting vi
            diskuterar på alla håll och kanter. Precis som Sven Gunnar Persson
            visade tidigare är det någonting som både ni och vi kan fundera
            på så kanske vi kan fundera på det tillsammans. Men i valet mellan
            att trycka ned detta i halsen på industrin eller jobba med det
            tillsammans med den förordar jag det senare.
          </note>
          <note type="speaker">
            Anf. 128 CHRISTINA AXELSSON (s) replik:
          </note>
          <note>
            Fru talman! Jag vill börja med att tacka Annicka Engblom för
            ett inspirerande anförande. Det är viktigt att vi konsumenter
            också inser att vi kan göra något. Alla kan göra något, brukar
            jag säga. Då måste man också se över vilka möjligheter konsumenterna
            har att ta till sig det som händer, precis som Annicka Engblom
            sade. Då har vi våra konsumentorganisationer.
          </note>
          <note>
            Men konsumentorganisationerna i Sverige, med en moderatledd regering,
            lider tyvärr en tynande tillvaro. Det handlar om att konsumentorganisationer
            också måste få lite hjälp och lite resurser så att de kan vara
            med när det händer viktiga saker till exempel i EU-sammanhang.
            Man kan kanske få resan betald, få ersättning för förlorad arbetsförtjänst
            och så vidare.
          </note>
          <note>
            Tycker inte Annicka Engblom då att det vore viktigt att vi från
            riksdagen samfällt skulle kunna stötta de konsumentorganisationer
            vi har?
          </note>
          <note type="speaker">
            Anf. 129 ANNICKA ENGBLOM (m) replik:
          </note>
          <note>
            Fru talman! Tack för de uppmuntrande orden, Christina Axelsson,
            om mitt anförande! Visst är det väl viktigt, och visst har vi
            det gemensamt, att vi på alla sätt underlättar för att vi ska
            kunna göra bra miljöval. Jag måste nog säga att svensken i gemen
            har en strävan och en god inneboende känsla av att man vill göra
            gott ifrån sig, och det ska vi definitivt underlätta tillsammans.
          </note>
          <note>
            Vad gäller konsumentorganisationerna finns det ju olika forum
            för var de här frågorna kan drivas. Som jag har berättat här finns
            det även privata initiativ som egentligen inte behöver någon politisk
            styrning men politisk stöttning. Det företag som jag har pratat
            kan vi till exempel hjälpa med en miljömärkning. Det finns ju
            ett genuint miljöintresse hos det här företaget och inte bara
            kommersiella intressen.
          </note>
          <note type="speaker">
            Anf. 130 CHRISTINA AXELSSON (s) replik:
          </note>
          <note>
            Fru talman! Tack, Annicka Engblom, men du svarade inte riktigt
            på min fråga.
          </note>
          <note>
            Vad jag undrade är: Vill du slå ett slag för att konsumentorganisationerna,
            vi konsumenter tillsammans, ska kunna informera varandra och driva
            på så att det blir fler företag som arbetar med bättre förpackningar
            och annat? Vi har ju gjort det tidigare när vi till exempel tvingade
            fram icke klorblekt toapapper.
          </note>
          <note>
            Vi kan fortsätta det arbetet, men då handlar det också om att
            vi behöver stötta de konsumentorganisationer som finns. Därför
            frågar jag Annicka Engblom: Är du beredd, inom ramen för ert regeringssamarbete
            med övriga borgerliga partier, att arbeta för att konsumentorganisationerna
            ska få lite starkare muskler?
          </note>
          <note type="speaker">
            Anf. 131 ANNICKA ENGBLOM (m) replik:
          </note>
          <note>
            Fru talman! Ja, det är en väldigt bra fråga. Jag är inte insatt
            i detta, om jag nu ska försöka svepa förbi det.
          </note>
          <note>
            Jag tror att alla goda krafter behövs: att konsumentorganisationer
            tillsammans med oss politiker pratar om det, att vi pratar om
            det ute i samhället och att också näringslivet är med på tåget.
            I vilken utsträckning vem ska ta olika delar av ansvaret har jag
            inte funderat över här i dag, men låt oss fundera på det tillsammans!
          </note>
          <note type="speaker">
            Anf. 132 PETER RÅDBERG (mp) replik:
          </note>
          <note>
            Fru talman! Jag får tacka Annicka Engblom för att du lyfter fram
            väldigt intressanta delar på miljöområdet, nämligen vårt konsumtionsmönster.
            Det är helt avgörande hur vårt konsumtionsmönster ser ut, framför
            allt beträffande förpackningsindustrin.
          </note>
          <note>
            Men sedan tycker jag att du gör lite reträtt i ditt anförande
            genom att du säger att alla måste vara delaktiga och vara med.
            Det är naturligtvis riktigt, men du sätter oss politiker lite
            grann på läktaren.
          </note>
          <note>
            Min fråga är: Är du beredd att driva på för att ni moderater
            och regeringen ska använda de verktyg som vi politiker ändå har
            för att styra konsumtionsmönstret åt rätt håll?
          </note>
          <note type="speaker">
            Anf. 133 ANNICKA ENGBLOM (m) replik:
          </note>
          <note>
            Fru talman! Du får gärna, Peter Rådberg, utveckla vad det är
            du specifikt menar i det här fallet. Det finns ju en mängd olika
            styrmedel. En sådan sak har vi pratat om här, nämligen att vi
            från politiskt håll skulle kunna hjälpa till i processen med en
            trovärdig miljömärkning så att vi konsumenter kan göra riktigt
            bra val.
          </note>
          <note>
            Man kan också, som Helena Leander tog fram i sitt anförande och
            som också regeringen gör, använda skattesystemet på olika sätt
            för att ändra beteendemönster, exempelvis med koldioxidskatt.
            Man kan också ge både pisk och morötter. Miljöbilspremien har
            ju också ändrat konsumtionsmönstret vad gäller valet mellan miljö-
            eller icke miljöbil.
          </note>
          <note>
            Så visst finns det många olika instrument som vi politiker kan
            använda oss av, men jag tror att det allra viktigaste är att vi
            får med oss konsumenterna själva och deras egna inneboende drivkraft.
          </note>
          <note type="speaker">
            Anf. 134 PETER RÅDBERG (mp) replik:
          </note>
          <note>
            Fru talman! Den mest kända miljödebattören just nu, professor
            Christian Azar, säger ungefär följande: Ska man ändra vårt beteende
            så att vi går åt rätt håll när det gäller miljön är det de stora
            dragen som gäller. Då måste man bygga ut till exempel järnvägsnätet.
            Då måste man som politiker styra.
          </note>
          <note>
            Vi kan gärna källsortera och allt det här. Det tycker jag naturligtvis
            är jättebra. Jag kör själv ingen bil och så. Men om vi ska få
            någon förändring i samhället måste de som har makten, bland annat
            vi politiker här i riksdagen, faktiskt styra med de verktyg vi
            har. Du nämner själv några stycken här på skattesidan och vad
            det nu kan vara för någonting.
          </note>
          <note>
            Men om man inte gör detta utan pratar om att alla ska vara med
            och att alla ska ta sitt ansvar, ja, då står man ju där som konsument
            och har väldigt svårt att välja. Det är kanske framför allt priset
            som avgör.
          </note>
          <note>
            Då är återigen min fråga om man ska lita på professionen. Professor
            Christian Azar säger att om man ska vrida klockan åt rätt håll
            måste de som har makten också fatta rätt beslut. Därför frågar
            jag igen: Är du beredd att driva den frågan och använda de verktyg
            du har?
          </note>
          <note type="speaker">
            Anf. 135 ANNICKA ENGBLOM (m) replik:
          </note>
          <note>
            Fru talman! Här finns kanske den stora skillnaden mellan dig,
            Peter, och mig. Jag har som moderat en väldigt stor tilltro till
            människornas egna drivkrafter, inte bara att politiken ska trycka
            ned. Vi måste få en acceptans för de förslag och de lagändringar
            som ska syfta till att ändra beteendemönstret och som ska vara
            väl avvägda mot alla andra behov här i samhället också.
          </note>
          <note>
            Rätt beslut vad är rätt beslut? Är det rätt beslut att till exempel
            inte satsa på vägar utan bara satsa på järnvägar? Är det ett bra
            politiskt beslut? Det är ju stora drag, om man säger så. Nej,
            det fungerar inte därför att människor som bor i vårt avlånga
            land skulle inte klara sig i vardagen om vi bara gjorde på det
            viset.
          </note>
          <note>
            Det var en väldigt ospecifik fråga. Vad jag menar är att vi från
            politikernas sida måste underlätta för de goda drivkrafter som
            jag upplever finns hos svenska folket i miljöfrågan.
          </note>
          <note type="speaker">
            Anf. 136 INGEMAR VÄNERLÖV (kd):
          </note>
          <note>
            Fru talman! Som rubrik för mitt anförande har jag valt Behov
            av bred klimatforskning. Alltsedan den rekordmilda hösten 2006
            och FN:s klimatpanels rapporter 2007 har klimatfrågan och befarade
            klimatförändringar varit i fokus på ett ibland nästan hysteriskt
            sätt både bland politiker och andra debattörer. Domedagsprofetior
            har avlöst varandra i medier. Aningslösa journalister och politiker
            påstår ej sällan, när någon spektakulär väderhändelse ägt rum,
            att vi redan ser resultatet av klimatförändringarna, trots att
            statistiken visar att likadant väder har ägt rum förr.
          </note>
          <note>
            Enligt SMHI är klimat det genomsnittliga vädret under en 30-årsperiod.
            Det dagliga vädret bevisar därför ingenting om eventuella klimatförändringar.
            För övrigt är klimatförändringar i sig inget att hetsa upp sig
            för, eftersom de alltid har ägt rum så länge jorden funnits till.
            Vad som i det här fallet är intressant är om vi kan befara en
            rent antropogen klimatförändring, alltså förorsakad av människan
            själv.
          </note>
          <note>
            Tvivelsutan har vi haft en global uppvärmning under senare årtionden.
            Den så gott som allmänt förhärskande teorin är att detta beror
            på att våra ökande koldioxidutsläpp utgör en förstärkt växthuseffekt
            som därmed verkar uppvärmande på jorden. I debatten hörs ofta
            att koldioxidhalten i atmosfären ökat med 30 procent, vilket givetvis
            är ett anmärkningsvärt värde. Dock är andelen koldioxid i atmosfären
            mycket låg. Länge har den legat på 0,3 promille. Nu är den efter
            nämnda ökning snart uppe i 0,4 promille. Andelen koldioxid i atmosfären
            har alltså gått upp en tiondels promille.
          </note>
          <note>
            Det ter sig svårförklarligt att denna tiondels promille skulle
            vara orsak till nutidens alla klimatlarm såsom tinande tundra,
            smältande glaciärer, utrotningshotade isbjörnar etcetera. Vidare
            är det svårt att tro att koldioxiden i sig skulle vara speciellt
            värmehöjande, särskilt om man beaktar det faktum att på planeten
            Mars är det 20 gånger mer koldioxid per kubikmeter atmosfär än
            på jorden, och där ligger temperaturen på 50 minusgrader.
          </note>
          <note>
            Sveriges Radio belyste klimatfrågan i en serie vetenskapsprogram
            i somras. Där framkom det att den globala uppvärmningen nu faktiskt
            avstannat, och sedan 2005 sker en avkylning. Detta är det dock
            tyst om i klimatdebatten, eftersom det inte riktigt stämmer med
            koldioxidteorin. Jordens invånare har aldrig släppt ut så mycket
            koldioxid som nu, och så blir det plötsligt kallare. Under de
            senaste tio åren har den globala medeltemperaturen inte ökat.
            Om trenden för årets första månader håller i sig kommer den globala
            medeltemperaturen för 2008 att hamna ungefär 0,2 grader lägre
            än för 2007 och 2008 bli det kallaste året sedan 1996.
          </note>
          <note>
            Mot bakgrund av nuvarande avkylning är det intressant att satellitmätningar
            visar att det inte i första hand är en av människan förstärkt
            växthuseffekt som ökat på energimängden i jordens klimatsystem
            under de senaste årtiondena. Det är i stället en kraftig ökning
            av solinstrålning, vilket inte finns med i klimatmodellerna, uppgavs
            det i ett av radioprogrammen. Modellerna säger att växthusgaserna
            mer eller mindre ensamma stått för temperaturökningen när gaserna
            i själva verket fått hjälp av ökad instrålning. Koldioxidens temperaturhöjande
            effekt övervärderas i klimatmodellerna, vilka ger en alltför förenklad
            bild av solen och dess inverkan.
          </note>
          <note>
            Detta finns redovisat i FN:s klimatpanels senaste rapport. Däremot
            nämns det inte i rapportens sammanfattning, som presenterades
            för beslutsfattare och medier. Förklaringen till det, uppgavs
            det i radioprogrammet, var att i sammanfattningen bör det bara
            stå sådant som vi kan förstå och förklara, och vi vet ju inte
            varför instrålningen ökat eller hur länge ökningen varar, uppgavs
            det.
          </note>
          <note>
            De senaste 25 åren har koldioxiden varit den förhärskande teorin
            för att förklara all klimatvariation. Men historiskt sett råder
            det inga tvivel om solens betydelse. När solen är mer aktiv blir
            det varmare på jorden och tvärtom. För mer än 300 år sedan var
            solen till exempel inte så aktiv. Då hade vi vad som populärt
            brukar kallas lilla istiden, och det var kallt på många platser.
            För tusen år sedan, däremot, var solen lika aktiv som i dag, och
            då var det varmt. Vikingarna kunde då kartlägga Grönland, för
            stränderna i norr var inte istäckta. Solens aktivitet har fördubblats
            under de senaste hundra åren, och det är det som i huvudsak har
            lett till 1900-talets uppvärmning.
          </note>
          <note>
            Det finns således många frågetecken när det gäller den allmänt
            erkända koldioxidteorin som praktiskt taget enda förklaring till
            den globala uppvärmningen. Det finns åtskilliga seriösa klimatforskare
            som är av annan åsikt, men eftersom deras uppfattningar inte är
            medialt eller politiskt korrekta har de svårt att kunna bedriva
            forskning och presentera resultat.
          </note>
          <note>
            Fru talman! Vi behöver få en bred klimatforskning som tar till
            vara nya infallsvinklar i förståelsen av vårt klimat och dess
            förändringar. Det är inte acceptabelt att en forskare, för att
            få resurser till sin forskning, bör bekänna sig till en viss skola.
            Sådant för aldrig forskning i vidare bemärkelse framåt. Stora
            och viktiga beslut i klimatfrågor måste bygga på relevanta fakta.
            Därför är det nödvändigt för beslutsfattare att se till att även
            forskare med lite annorlunda teorier får möjlighet att bedriva
            forskning.
          </note>
          <note type="speaker">
            Anf. 137 CHRISTINA AXELSSON (s) replik:
          </note>
          <note>
            Fru talman! Ingemar Vänerlöv och jag sitter i samma utskott,
            trafikutskottet. Jag är tacksam över att han tagit chansen att
            tala under rubriken Miljö.
          </note>
          <note>
            Tyvärr var Ingemar Vänerlöv inte närvarande när jag höll mitt
            anförande. Med tanke på temat i hans anförande tänkte jag ändå
            fråga om det finns forskningsresultat som visar att det är bättre
            för klimatet att satsa mer på vägar än på järnvägar, såsom nu
            sker i den infrastrukturproposition som Ingemar Vänerlövs parti
            står bakom.
          </note>
          <note>
            Är det på grund av forskningsresultat som man drar in anslaget
            till rullande materiel vid regional spårtrafik?
          </note>
          <note type="speaker">
            Anf. 138 INGEMAR VÄNERLÖV (kd) replik:
          </note>
          <note>
            Fru talman! Nu förstod jag kanske inte riktigt vad det hade med
            mitt anförande att göra. Jag hann inte säga att jag naturligtvis
            menar att vi ska göra allt vi kan för att minska utsläppen. Det
            måste vi göra.
          </note>
          <note>
            Samtidigt är jag långt ifrån säker på att det är koldioxidteorin
            som är den allenarådande förklaringen till att vi fått en global
            uppvärmning. Jag anser det vara ökad solinstrålning som ger den
            största effekten.
          </note>
          <note>
            Kan Christina Axelsson ta frågan en gång till så att jag kopplar
            rätt?
          </note>
          <note type="speaker">
            Anf. 139 CHRISTINA AXELSSON (s) replik:
          </note>
          <note>
            Fru talman! Att minska utsläppen är det vi diskuterar när vi
            vill ha mer persontrafik och mer godstrafik på spår. Men det fungerar
            inte om man i stället satsar mer pengar på att bygga vägar. Jag
            har aldrig hört någon forskare säga att utsläppen därigenom skulle
            minska.
          </note>
          <note>
            Med tanke på Ingemar Vänerlövs engagemang för forskning undrar
            jag hur man kan lägga fram en sådan proposition som man nu lagt
            fram. Och vad är det för forskning som säger att om man drar in
            anslaget till rullande materiel vid regional spårtrafik får man
            mindre utsläpp? Jag bara undrar.
          </note>
          <note type="speaker">
            Anf. 140 INGEMAR VÄNERLÖV (kd) replik:
          </note>
          <note>
            Fru talman! Nu hade ju regeringen en väldig börda att ta hand
            om eftersom den tidigare regeringen satsat alldeles för lite på
            underhåll av vägar och järnvägar.
          </note>
          <note>
            Jag hörde en del av Christina Axelssons anförande på intern-tv.
            Hon tog upp sjöfarten. Om vi ska minska utsläppen är sjöfartstransporter
            det viktigaste. Därefter kommer järnvägar och vägar.
          </note>
          <note>
            Vi måste ha vägar. Vi måste bygga ut vägarna. Problemet i dag
            är bilarnas bränsle. Jag tror inte att någon är motståndare till
            bilar. Däremot är bränslet ett problem. Så småningom kommer vi
            att ställa om mer och mer till alternativa bränslen för all trafik.
            Då kommer det hela att hamna i ett annat läge.
          </note>
          <note type="speaker">
            Anf. 141 JAN LINDHOLM (mp) replik:
          </note>
          <note>
            Fru talman! Ingemar Vänerlöv började med att säga att han tyckte
            att det inte kan vara rimligt att en höjning med 1 promille av
            koldioxidhalten i atmosfären skulle ha så stor betydelse. En sänkning
            med 1 promille innebär istid. Vid istiderna har atmosfären 180
            ppm, vilket upprepats sex gånger geologiskt, alltså de senaste
            sex istiderna. I mellanistiden den som vi lever i nu har man normalt
            280. I dag är den siffran 387. Nu har vi alltså en större skillnad
            åt andra hållet än den som råder mellan mellanistider och istider.
          </note>
          <note>
            Att säga att det väl inte kan ha så stor betydelse visar att
            Ingemar Vänerlöv inte riktigt tänkt igenom frågan. Höjningen har
            naturligtvis en enorm betydelse för klimatet.
          </note>
          <note type="speaker">
            Anf. 142 INGEMAR VÄNERLÖV (kd) replik:
          </note>
          <note>
            Fru talman! Jag vet inte om du hörde exakt vad jag sade. Det
            handlar om en tiondels promille, en ökning från 0,3 promille till
            0,4 promille. En ökning från 300 ppm till 400 ppm är detsamma
            som från 0,3 promille till 0,4 promille.
          </note>
          <note>
            Jag är lite tveksam till att just en tiondels promilles höjning
            skulle kunna vara anledningen till alla dessa klimatlarm vi har
            hört nu med smältande isar, tinande tundra, utrotningshotade isbjörnar
            och så vidare. Jag har svårt att tro det. Jag tror att det är
            kraftigt ökad solinstrålning under de senaste årtiondena som är
            den största anledningen.
          </note>
          <note type="speaker">
            Anf. 143 JAN LINDHOLM (mp) replik:
          </note>
          <note>
            Fru talman! Det kanske är dumt att vi bråkar om siffrorna, men
            vi tar det i ppm i stället: 180 ppm istid, 280 ppm mellanistid,
            387 ppm nu. Skillnaden mellan istid och mellanistid är mindre
            än skillnaden mellan mellanistid och dagens läge. Oavsett om det
            är 0,1 eller 1 eller vad det är så är skillnaden större mellan
            mellanistiden och läget vi i dag befinner oss i. Att temperaturskillnaden
            inte har blivit så stor beror på att det tar tid för temperaturen
            att förändra sig. Vi har förändrat atmosfären med en blinkning,
            oerhört snabbt. Det har normalt tagit 1 000 år mellan de tidigare
            perioderna när det här har skett. Det har nu skett på mindre än
            100 år.
          </note>
          <note>
            Men vi lämnar detta nu. Jag undrar, eftersom du i ditt anförande
            pratade om forskning, om du menar att du vill att forskning ska
            vara politiskt styrd. Om forskning får vara vetenskapligt styrd
            sker den enligt IPCC:s prognoser.
          </note>
          <note type="speaker">
            Anf. 144 INGEMAR VÄNERLÖV (kd) replik:
          </note>
          <note>
            Fru talman! Självfallet ska forskning vara vetenskapligt styrd,
            absolut. Det är ingen tvekan om det.
          </note>
          <note>
            Okej, vi befinner oss mellan två istider och så vidare. Det har
            varit enighet bland forskarna i väldigt många år om att istider
            kommer och går. Trots ökade koldioxidutsläpp sker faktiskt just
            nu en avkylning av vårt jordklot. Under 2000-talet har temperaturen
            inte ökat speciellt.
          </note>
          <note type="speaker">
            Anf. 145 SINIKKA BOHLIN (s):
          </note>
          <note>
            Fru talman! Jag tror att jag vänder mig till Sven Gunnar Persson,
            som är utskottets talesman för regeringen här. Jag skulle vilja
            be att få tacka Sven Gunnar Persson för ödmjukhet i miljöfrågorna
            när han säger att det finns en långsiktighet, speciellt som jag
            pratar om Östersjön. Vi bär också en gemensam skuld, och jag tror
            att man måste vara långsiktig i den här frågan om vår generation
            ska klara av att betala den skuld som vi har skapat i Östersjön.
          </note>
          <note>
            Jag förstår naturligtvis att regeringen är stolt över sin miljöpolitik.
            Annars vore det konstigt. Men man kanske också skulle vara lite
            ödmjuk när man tittar på de barometrar som kommer från till exempel
            Världsnaturfonden och Naturskyddsföreningen. Där ligger man inte
            så bra till. Det är naturligtvis inte bara denna regerings fel,
            utan det är de gamla skulderna som vi har.
          </note>
          <note>
            Vi har inte regeringens kunskap om hur bra den egentligen är.
            Vi väntar på alla propositioner. Jag har roat mig med att läsa
            de tal och artiklar som miljöministern har skrivit och försökt
            hitta miljöpolitiken där. Men den är lite svår att hitta den vägen.
          </note>
          <note>
            Eftersom vi vet vad vi ska göra är det som jag kanske är mest
            oroad över var regeringen har tänkt göra det. Jag vet inte riktigt.
            Är det hemma i Sverige? Är det någon annanstans? Eller är det
            kanske, som någon sade, marknadskrafterna som klarar av det här?
          </note>
          <note>
            De utvärderingar som görs runt Östersjön av miljöarbetet visar
            att Sverige och Tyskland fortfarande är de länder som har mest
            utsläpp av kväve från till exempel jordbruket. Det kanske inte
            bara räcker, som miljöministern har skrivit, att regeringen och
            LRF ska rädda Östersjön. Jag tror inte att de åtgärderna räcker.
          </note>
          <note>
            Jag är lite oroad över trenden att göra om alla miljömålen. Vi
            vet vad vi behöver göra, och det är ett väldigt bra instrument
            för politikerna att följa: De beslut som vi har tagit, är de rätt
            eller fel?
          </note>
          <note>
            Vad jag också saknar i Östersjösamarbetet är ledarskap. Vi har
            Östersjörådet, där statsministrarna sitter, och jag skulle gärna
            se att någon statsminister, gärna Sveriges, skulle vara den som
            ledde arbetet vidare.
          </note>
          <note>
            Det som är intressant när man pratar om Östersjön är oftast själva
            havet. Men Sidas Östersjöenhet har gjort en ganska rolig bok som
            heter En Östersjö tre framtider . Det är tre tänkbara framtidsbilder
            för Östersjöområdet år 2048. Det som vi beslutar i år ska vi få
            resultatet av om 40 år. I det gröna alternativet, naturligtvis
            den bästa av världar, står det: Det var sista chansen att rädda
            Östersjön alltså i år. Och länderna tog den. Alternativet hade
            varit ett dött, slemmigt innanhav. Idag talar omvärlden om den
            särskilda Östersjöanda The Baltic Spirit, som blivit områdets
            signum.
          </note>
          <note>
            Dit vill alla. Men frågan är om vi klarar av det med de åtgärder
            som finns framme i dag.
          </note>
          <note>
            Jag har också ställt en fråga till regeringen, och jag har motionerat.
            Jag skulle här i kammaren vilja se en skrivelse om Östersjösamarbetet,
            eftersom det inte enbart handlar om miljöfrågor utan om mycket
            annat också. Men jag har fått ett negativt svar. Det är lite tråkigt,
            eftersom alla andra nordiska länder har en speciell Östersjöskrivelse
            och det debatteras, till och med i Norge, som inte är en Östersjöstat.
          </note>
          <note>
            Jag hoppas att regeringen kommer att läsa lite mer noga vad jag
            menar med det här. Vi skulle kunna ha en debatt i kammaren som,
            liksom Sidas Östersjöenhet, tog upp olika frågor: Ryssland, energi,
            miljö, demografi, utbildning, innovation och till och med Nordostpassagen.
          </note>
          <note>
            Eftersom jag skulle vilja ha en rejäl debatt om hela Östersjöområdet
            ska jag avsluta med ett avsnitt från den här fina skriften, eftersom
            vi är på väg över till en försvars- och säkerhetspolitisk diskussion.
            Man pratar om fredens hav, som om 40 år inte längre är fredens
            hav. Det är en kamp om resurser, om vatten, om mat, om mineraler
            och om energi.
          </note>
          <note>
            Att säkra sina gränser kostar på. Det har inte gått att genomföra
            de storslagna planerna på nya effektiva transportstråk där flera
            länder samarbetar, eftersom länderna prioriterar försörjning och
            försvar. Klimatförändringarna har visserligen öppnat Nordostpassagen,
            farleden genom Norra ishavet som tidigare har varit blockerad
            av packis. Nu är det istället säkerhetspolitiska skäl som stänger
            porten.
          </note>
          <note>
            Fru talman! Med det lämnar jag över till försvars- och säkerhetspolitiken.
          </note>
          <note>
            (Applåder)
          </note>
          <note type="speaker">
            Anf. 146 JAN LINDHOLM (mp) replik:
          </note>
          <note>
            Fru talman! Om jag inte visste det hörs det på brytningen att
            Sinikka Bohlin har finskt påbrå. Jag tror mig veta att halva ditt
            hjärta klappar för andra sidan Östersjön.
          </note>
          <note>
            Jag vet att Finland ligger långt före oss när det gäller utsläpp
            från privata småbåtar och båtar i vatten över huvud taget och
            att man där har byggt upp infrastruktur i hamnar för att kunna
            ta hand om avfall från småbåtar. Man har väldigt stränga bestämmelser
            för det. Vad jag har kunnat se har inte den svenska regeringen
            hakat på och arbetat för samma krav i Sverige.
          </note>
          <note>
            Min enkla fråga till Sinikka är: Kommer vi att få se någon ordning,
            så att vi får finska regler i Sverige för småbåtar efter nästa
            val?
          </note>
          <note type="speaker">
            Anf. 147 SINIKKA BOHLIN (s) replik:
          </note>
          <note>
            Fru talman! Jag tror att både Åland och Finland ja, Åland är
            ju en del av Finland har varit före oss i många frågor vad gäller
            trafiken på sjön, eftersom man är väldigt beroende av ett rent
            hav, till exempel i Ålands skärgård. Det handlar om småbåtar,
            men också mindre avlopp. Man är väldigt rädd om det vatten man
            har.
          </note>
          <note>
            Vi har diskuterat detta i Östersjösammanhanget, och vi hoppas
            att Sverige kan fatta beslutet att följa Finlands exempel. Allt
            som släpps ut i havet bidrar till att havet blir smutsigare.
          </note>
          <note type="speaker">
            Anf. 148 SVEN GUNNAR PERSSON (kd) replik:
          </note>
          <note>
            Fru talman! Tack för ditt inlägg, Sinikka. Jag saknar dig i miljö-
            och jordbruksutskottet. Vi hade många trevliga diskussioner och
            debatter och även ett bra kamratskap. Du behövde lite vägledning
            för att hitta regeringens havsmiljöpolitik. Jag kan kanske ge
            några läsanvisningar.
          </note>
          <note>
            I den budget som nu läggs fram finns tillsammans med tidigare
            budget över 1 miljard till havsmiljösatsningarna. Det ställer
            ni er bakom i er motion. Det går bra att ta del av dem där.
          </note>
          <note>
            Där står till exempel om vikten av att implementera Baltic Sea
            Action Plan. Det handlar om inrättande av ett havsmiljöinstitut
            och sektorsövergripande ansatser. Det finns en statssekreterargrupp
            som leder arbetet för att ta ett gemensamt grepp om havsmiljö.
          </note>
          <note>
            Mer måste naturligtvis göras i frågan. Jag är väldigt ödmjuk
            i frågan. Vi måste hjälpas åt och göra rejäla satsningar på havsmiljön.
            Jag håller med om det.
          </note>
          <note type="speaker">
            Anf. 149 SINIKKA BOHLIN (s) replik:
          </note>
          <note>
            Fru talman! Jag saknar i första hand en helhetspolitik. Vi pratar
            väldigt mycket om havsmiljön. Det är naturligtvis viktigt. Det
            är vad som binder ihop våra länder. Men det finns något som oroar
            mig lite.
          </note>
          <note>
            Vi som arbetar med Östersjöparlamentariska konferensen har observatörer
            i Helcom som hela tiden följer implementeringsgruppen. Det som
            oroar oss väldigt mycket är att vi får signaler att man redan
            nu håller på att tolka beslutet från Krakow. Vi tycker alla att
            det är ett steg, men det är inte tillräckligt mycket.
          </note>
          <note>
            Vad gör vi om det redan håller på att krackelerar på hanteringsstadiet?
            Min fråga är: Finns det en plan B? Vad gör vi om det inte blir
            någonting av implementeringen av Krakowbeslutet?
          </note>
          <note type="speaker">
            Anf. 150 SVEN GUNNAR PERSSON (kd) replik:
          </note>
          <note>
            Fru talman! Jag håller naturligtvis med Sinikka om att det är
            jätteviktigt att implementeringen verkligen genomförs. Vi ska
            lägga all kraft på att så ska ske.
          </note>
          <note>
            När det gäller Östersjöarbetet och havsmiljöarbetet kommer det
            en havsmiljöproposition. Jag hoppas att du ska bli glad och nöjd
            över innehållet.
          </note>
          <note>
            Inför EU-ordförandeskapet driver Sverige också frågan om Östersjöstrategin.
            De svenska ståndpunkterna och positionerna i arbetet ska i det
            perspektivet göras över blockgränserna. EU-ordförandeskapet är
            inte bara något för den sittande regeringen utan ett gemensamt
            ansvarstagande.
          </note>
          <note>
            Jag hoppas verkligen att du och andra mycket kunniga på området
            kan vara med och ge bra input.
          </note>
          <note type="speaker">
            Anf. 151 SINIKKA BOHLIN (s) replik:
          </note>
          <note>
            Fru talman! EU:s Östersjöstrategi handlar om mycket mer än miljö.
            Det ska egentligen bara vara 15 sidor. Jag är rädd för att man
            tror att EU:s Östersjöstrategi ska rädda Östersjön. Det är mycket
            mer än miljö.
          </note>
          <note>
            Om vi ser att vi inte klarar av implementeringen av Krakowbeslutet
            är det väldigt bra att EU öppnar ögonen och ett fönster mot Östersjön.
            Vi ska noga följa den diskussionen. Men det kommer aldrig att
            ersätta det jobb som vi själva måste göra.
          </note>
          <note>
            Jag hoppas att ingen tror att det till exempel ska ersätta Helcoms
            planering för Östersjön.
          </note>
          <note>
            Försvars- och säkerhetspolitik
          </note>
          <note type="speaker">
            Anf. 152 ANDERS KARLSSON (s):
          </note>
          <note>
            Fru talman! Kriget i Georgien, IT-attacken mot Estland, utvecklingen
            av krigen i Afghanistan och Irak är alla händelser som präglar
            oss och måste återspeglas i den svenska försvarsplaneringen. Oavsett
            om framtida hot mot Sverige eller vårt närområde sker elektroniskt
            eller militärt är det just ett robust samhälle som klarar alla
            tänkbara former av kriser. Den breda synen på säkerhet ska därför
            även fortsättningsvis genomsyra vårt arbete. Samtidigt måste vi
            fortsätta att bli bättre på att hantera och åtgärda de kriser
            som trots allt uppstår.
          </note>
          <note>
            Det är en politik för säkerhet som berör många fler politikområden
            än försvars- och utrikespolitiken, som traditionellt sett varit
            ensamt dominerande. Nu omfattas till exempel även bistånds-, kriminal-,
            miljö-, social- och näringspolitiken i en modern politik för säkerhet.
            Detta breda synsätt bör vila på en säkerhetsbalk som liksom miljöbalken
            skapar en sammanhållen lagstiftning för att täppa till hål, klargöra
            ansvar, förhindra dubbelarbete och tvinga fram samarbete mellan
            stuprören.
          </note>
          <note>
            Fru talman! Sverige är militärt alliansfritt. Det hindrar oss
            inte att vara en aktiv internationell part. Vi socialdemokrater
            ser gärna ett fördjupat nordiskt försvarsarbete. Där det ger oss
            ett mervärde bör vi utveckla ett närmare samarbete.
          </note>
          <note>
            När vi deltar i internationella insatser bidrar vi inte bara
            till andras säkerhet och utveckling utan ökar även vår egen säkerhet
            genom att vi förhindrar att konflikter sprids. Samtidigt får Försvarsmakten
            ovärderlig praktisk erfarenhet.
          </note>
          <note>
            Mot bakgrund av den ansträngda ekonomiska situationen för Försvarsmakten
            anser vi socialdemokrater att det är rimligt att Sverige långsiktigt
            bibehåller dagens ambitionsnivå för internationella insatser.
            Sverige bör bidra med färre men längre internationella insatser.
            Det ökar vår möjlighet att göra en verklig skillnad. Vidare underlättar
            det för Försvarsmaktens planering.
          </note>
          <note>
            Vi ifrågasätter det hållbara i regeringens ambitionsökning på
            det fredsfrämjande området. Det ställer orimliga krav på Försvarsmakten
            som i dag ska spara kraftfullt på materiel. För att skapa utrymme
            för den viktiga omställningsprocessen och komma till rätta med
            det ekonomiska underskottet menar vi att det är motiverat att
            tillfälligt minska den internationella närvaron.
          </note>
          <note>
            Vi vill inte att Sverige ställer upp som ramnation för den nordiska
            stridsgruppen 2011, och vi vill avsluta det militära engagemanget
            i Kosovo men fortsätta vårt civila engagemang.
          </note>
          <note>
            Vi socialdemokrater vill fortsätta det omställningsarbete som
            angavs i försvarsbeslutet 2004 från ett förrådsställt invasionsförsvar
            till ett användbart, snabbt och rörligt militärt försvar. På sikt
            menar vi att omställningen medger en anslagsbesparing. Men för
            att komma dit krävs samtidigt satsningar. Förvarsmaktens förmågor
            måste ständigt förnyas och utvecklas.
          </note>
          <note>
            Fungerande helikopterresurser, kvalificerad sjukvårdskedja och
            lättare amfibisk förmåga i hamn- och storstadsmiljö är några viktiga
            exempel på detta. Att fortsätta utvecklingen av dessa förmågor
            är särskilt viktigt för att Försvarsmakten bättre ska kunna möta
            en mer mångfasetterad hotbild.
          </note>
          <note>
            Fru talman! Vi socialdemokrater vägleds av tre saker i vår syn
            på Försvarsmakten. Vi ska ha en modern försvarsmakt. Den ska vara
            effektiv, och den ska vara folkligt förankrad. Låt mig utveckla
            detta kort.
          </note>
          <note>
            Det moderna försvaret syftar på den fortsatta omställningen till
            ett gripbart insatsförsvar. Det kräver ett bra utbildningssystem
            där värnpliktiga känner att de får en meningsfull utbildning och
            rätt övning.
          </note>
          <note>
            Ett modernt försvar innebär att vi bidrar till internationell
            fred och säkerhet. Internationell solidaritet har alltid varit
            viktig för Socialdemokraterna. Det kan ske med militära resurser
            för att skapa stabilitet och säkerhet. Men lika viktigt, och när
            situationen stabiliserats ännu viktigare, är civilt stöd till
            exempelvis polis, domstolsväsende och inte minst utbildningsväsende.
          </note>
          <note>
            Flexibel och funktionella försvarsmateriel är en grundbult i
            ett modernt försvar. Vi menar dessutom att en inhemsk försvarsindustri
            både bidrar till Sveriges oberoende och gagnar Sverige som industrination.
          </note>
          <note>
            Vi socialdemokrater vill ha ett effektivt försvar och är övertygade
            om att det går att minska försvarsbyråkratin. Genom rationaliseringar
            och effektiviseringar kan vi frigöra medel för att bygga det nya,
            moderna försvaret.
          </note>
          <note>
            Vi vill bland annat se en mer samordnad logistikprocess där industrin
            kan vara med och ta ett ökat ansvar. Vi vill se en rationellare
            statlig fastighetshantering. Vi tror också att vissa civila uppgifter
            kan överföras till civila myndigheter så att Försvarsmakten kan
            koncentrera sig på det man är bäst på.
          </note>
          <note>
            Vi socialdemokrater är övertygade om att ett folkligt förankrat
            försvar är grunden för långsiktighet. Vi tror inte på en yrkesarmé
            och inte heller på en försvarsmakt vars huvuduppgift är att vara
            en expeditionsstyrka. Vi vill ha någon form pliktlag kvar. Vi
            ser större värnpliktskullar än i dag framför oss. Det handlar
            då om en kortare värnplikt, tre fyra månader, och därefter följer
            vidare utbildning för insatsförbanden och rekrytering till hemvärnet
            och de framtida nationella styrkorna.
          </note>
          <note>
            En sådan modell förstärker försvarets folkförankring, ökar flexibiliteten,
            breddar kompetensbasen inom Försvarsmakten samt ökar möjligheten
            att upprätthålla förmågor och nå uthållighet i insatserna.
          </note>
          <note>
            Vi socialdemokrater vill se ett modernt, effektivt och folkligt
            förankrat försvar.
          </note>
          <note>
            Fru talman! Till sist kan vi konstatera att den borgerliga regeringen
            brutit den historiska traditionen med blocköverskridande lösningar
            på försvarsområdet. Det beklagar vi.
          </note>
          <note>
            Försvarsmakten kommer även fortsättningsvis att hamna i ekonomiska
            och organisatoriska problem så länge Försvarsdepartementet sätter
            dagordningen varje morgon.
          </note>
          <note>
            Vi är övertygade om att Sverige, i enlighet med den svenska tradition
            som gällt tidigare, tjänar på långsiktiga försvarspolitiska lösningar
            med blocköverskridande överenskommelser.
          </note>
          <note>
            I detta anförande instämde Inger Jarl Beck (s).
          </note>
          <note type="speaker">
            Anf. 153 FREDRICK FEDERLEY (c) replik:
          </note>
          <note>
            Fru talman! Det var med stort intresse som jag följde Anders
            Karlssons resonemang om det svenska försvarets insatser internationellt,
            det breda samarbetet och ett närmande till våra nordiska grannländer.
            För mig som enskild ledamot kommer frågan om ett Natomedlemskap
            upp.
          </note>
          <note>
            I sitt anförande pratade Anders Karlsson sig varm för ett upprätthållande
            av den så kallade alliansfriheten, om den nu verkligen finns eller
            någonsin har funnits. Hur ska Anders Karlsson och Socialdemokraterna
            kunna samarbeta med Finland, som för en pågående diskussion om
            ett Natomedlemskap, Danmark som har ett Natomedlemskap som är
            viktigt för deras försvarsinsatser, och Norge? Dessutom pratar
            man om ett allt större samarbete i Europa där Natosamarbetet kommer
            allt närmare.
          </note>
          <note>
            Ovanpå detta kommer också internationella insatser där jag, precis
            som Anders Karlsson, tycker att Sverige bör vara oerhört aktivt.
            Hur ska vi kunna göra detta fullt ut utan ett medlemskap i Nato?
            I de internationella insatserna lyder vi ofta Natobefäl eftersom
            det är den mest effektiva organisationen. Varför ska vi inte också
            ha inflytande i den organisationen?
          </note>
          <note type="speaker">
            Anf. 154 ANDERS KARLSSON (s) replik:
          </note>
          <note>
            Fru talman! Det finns egentligen bara ett parti i Sveriges riksdag
            som tycker att vi ska ha ett Natomedlemskap, Fredrick Federley.
            Det andra blir faktiskt Fredrick Federleys om han nu tycker att
            vi ska vara medlemmar i Nato. Det är egentligen bara Folkpartiet
            som har sagt det. Ingen annan tycker det. Vi tycker inte heller
            det. Men därmed inte sagt att man för den sakens skull inte kan
            utveckla samarbetet på försvarsområdet mellan de nordiska länderna.
            Det kan vara i form av plattformar till olika vapensystem till
            exempel. Det är inte samma sak som att gå in i en allians med
            olika länder i ett försvarssamarbete. Det handlar om att kunna
            utveckla och utöka den kompetens som finns inte minst på försvarsindustriområdet.
            Det handlar också om att vi kan ha gemensamma plattformar för
            de olika system som de olika försvarsgrupperna har. Vi säger klart
            nej till ett Natomedlemskap.
          </note>
          <note type="speaker">
            Anf. 155 FREDRICK FEDERLEY (c) replik:
          </note>
          <note>
            Fru talman! Tidigare i debatter om alliansfrihet har man hävdat
            att det har funnits två block som stått mot varandra, och Sverige
            ville hålla sig neutralt mellan dem. I dag ser verkligheten annorlunda
            ut. I dag finns det en diskussion om demokratier ska hjälpa och
            stödja varandra eller om vi ska hålla oss neutrala mellan demokratier
            och diktaturer. För mig som enskild ledamot finns det inget som
            säger att vi ska hålla oss neutrala eller vända oss från våra
            vänner i Europa eller i den nordatlantiska försvarsunionen.
          </note>
          <note>
            Anders Karlsson och Socialdemokraterna försöker lägga ut dimridåer
            för medborgarna och väljarna genom att i alla lägen ligga med
            Nato men inte vilja ta det fulla ansvaret och bära politiskt inflytande
            i organisationen eller gifta sig fullt ut. Man är beredd att utveckla
            försvarssamarbetet i alla delar, det internationella samarbetet
            och samarbetet med andra Natomedlemsländers försvar, men man vill
            inte ha ett politiskt inflytande. Är inte detta oerhört märkligt?
          </note>
          <note type="speaker">
            Anf. 156 ANDERS KARLSSON (s) replik:
          </note>
          <note>
            Fru talman! Nej, det är inte alls märkligt. Vi deltar i gemensamma
            FN-ledda operationer där det kan vara ett Natoland som är ansvarigt
            för styrkan som är där. Det kan också vara ett nordiskt land som
            är ansvarigt. Vi ansvarade för NBG-styrkan 2007 eller 2008 för
            att göra en snabbinsats där andra länder deltog. Om vi är med
            i en utlandsledd mission kan det på samma sätt vara en Natoledd
            mission, men det är på ett FN-mandat där vi deltar som svensk
            nation för att skapa solidaritet och säkerhet i de områden där
            vi befinner oss. Det är långt ifrån ett medlemskap i Nato som
            är en militär allians. Det är ett jättestort steg mellan det och
            att delta för att skapa fred och säkerhet i världen.
          </note>
          <note type="speaker">
            Anf. 157 GÖRAN PETTERSSON (m) replik:
          </note>
          <note>
            Fru talman! Det var många fina ord i Anders Karlssons anförande.
            Det skulle vara en modern, effektiv och folkligt förankrad försvarsmakt.
            Jag undrar vad Anders Karlsson tycker om den försvarsmakt som
            Socialdemokraterna lämnade över till alliansregeringen när man
            blev bortröstad från majoriteten.
          </note>
          <note>
            Jag skulle också vilja höra om Anders Karlsson, med den säkerhetspolitiska
            inriktning som han framför, kan utveckla vilken ekonomisk nivå
            som krävs för att man ska ha en allsidig, självständig försvarsförmåga
            som gör att man trovärdigt kan hålla fast vid den säkerhetspolitik
            som Anders Karlsson ganska bestämt hävdar ska vara, vad jag tolkar,
            för evigt.
          </note>
          <note type="speaker">
            Anf. 158 ANDERS KARLSSON (s) replik:
          </note>
          <note>
            Fru talman! Tack, Göran Pettersson, för att du berömde mitt anförande.
            Det är socialdemokratisk politik, och har varit det. I försvars-
            och säkerhetspolitik är det viktigt att skapa så breda lösningar
            som möjligt, helst blocköverskridande. Dem har den socialdemokratiska
            regeringen försökt att hitta under i stort sett hela sin regeringsperiod
            efter kriget.
          </note>
          <note>
            Nu väljer den borgerliga regeringen en annan väg. Det må vara
            deras val, men vi skulle önska att det var bredare. Under hela
            den tiden har det funnits en bred samstämmighet om ungefär var
            nivån på försvaret ska ligga i ekonomiska termer. Det ligger ungefär
            på samma nivå i dag. Vi har ungefär samma budgetalternativ från
            oppositionen som den regeringen lägger fram. Vi har valt att lägga
            det på lite olika saker. Vi har ungefär samma nivå.
          </note>
          <note>
            När man ska svara på din fråga om hur det ska se ut i framtiden
            behöver man en riktigt bred analys av detta. Den har vi efterlyst
            länge. Den har den borgerliga regeringen inte tagit fram.
          </note>
          <note type="speaker">
            Anf. 159 GÖRAN PETTERSSON (m) replik:
          </note>
          <note>
            Fru talman! Det blir tydligen budgetöverdrag för Anders Karlsson
            även på talartiden.
          </note>
          <note>
            Den breda förankringen i parlamentet är väldigt viktig. Det trycker
            vi moderater på när det gäller säkerhetspolitiken. Vi säger att
            ett svenskt medlemskap i Nato är det naturliga steget. Men sedan
            ger vi det förbehållet att det då ska finnas en bred parlamentarisk
            majoritet för detta, en folklig förankring och samordning med
            Finland. För att uppnå en folklig förankring och en bred parlamentarisk
            majoritet krävs det att vi politiker tar vårt ansvar och folkbildar
            och opinionsbildar.
          </note>
          <note>
            Jag skulle vilja fråga Anders Karlsson hur han ställer sig till
            detta. Om Finland ansökte om medlemskap i Nato, skulle Anders
            Karlsson då fortsätta att hävda samma linje som Mona Sahlin, det
            vill säga att Sverige aldrig ska vara medlem i Nato?
          </note>
          <note type="speaker">
            Anf. 160 ANDERS KARLSSON (s) replik:
          </note>
          <note>
            Fru talman! Göran Pettersson har själv svarat vad jag skulle
            svara. Tror Göran Pettersson att jag skulle hävda något annat
            från talarstolen än vad min partiledare gör? Nej, säger Fredrick
            Federley. Inte ens Fredrick Federley skulle göra det även om han
            ibland vill springa sina egna vägar.
          </note>
          <note>
            Varje nation får ta ansvar för sitt land. Vi tar ansvar för vårt
            om vi kommer i majoritet, vilket jag hoppas att vi gör 2010. Det
            ser ju ganska bra ut, Göran Pettersson, för att vi ska kunna ta
            över det här landet och förhoppningsvis kunna hitta de breda lösningarna
            på försvarspolitiken och säkerhetspolitiken som vi eftersträvar.
            Den regering som du tillhör vill ju inte hitta de breda lösningarna.
          </note>
          <note type="speaker">
            Anf. 161 STAFFAN DANIELSSON (c) replik:
          </note>
          <note>
            Fru talman! Det ska verkligen vara självsäkra partier, partiledare
            och ordförande i försvarsutskottet som ger eviga besked att Sverige
            aldrig ska göra någonting. Jag noterar detta för att få det fört
            till riksdagens protokoll.
          </note>
          <note>
            Det är viktigt att Sverige tar sitt ansvar för fred och säkerhet
            i världen. Där är vi överens. Sverige har ett viktigt och långvarigt
            engagemang i Kosovo och gör viktiga insatser i EU:s battle groups
            . Det bekymrar mig att Socialdemokraterna så kraftigt nu tillfälligt
            vill minska de här viktiga internationella insatserna med miljardbelopp.
          </note>
          <note>
            Sverige är militärt alliansfritt, och trovärdigheten i detta
            kräver att vi tar ansvar för vår egen och för andras fred och
            säkerhet i världen. Den här väsentligt lägre ambitionsnivån från
            Sveriges största parti bekymrar mig. Och vad är tillfälligt? Det
            är ett otydligare besked än detta eviga aldrig som gäller Sveriges
            allianser. Det är min fråga.
          </note>
          <note type="speaker">
            Anf. 162 ANDERS KARLSSON (s) replik:
          </note>
          <note>
            Herr talman! Jag hoppas att tillfälligt är längre än ditt FRA-beslut.
          </note>
          <note>
            Vi har för avsikt att spara därför att försvaret befinner sig
            i en ekonomiskt problematisk situation. Så är det. Det vill vi
            rätta till. Vi gör en tillfällig neddragning av utlandsstyrkorna
            för att rätta till försvarets ekonomi. Då kan vi säga att vi plockar
            hem Kosovostyrkorna. Det gör vi av det skälet att vi tycker att
            det nu är tid att starkare civila insatser kan göras där.
          </note>
          <note>
            Vi säger också att vi inte behöver vara ledande nation i en ny
            NBG-styrka som kostar oerhört mycket pengar. Vi kan delta med
            en mindre del, som det land som ni har framhävt här flera gånger,
            Finland, har gjort. Vi behöver inte vara ledande nation. Då sparar
            vi pengarna tillfälligt för det här. Sedan kanske vi kan bli ledande
            igen om ett antal år, när vi har fått ordning och reda. Men som
            jag har sagt många gånger i de här debatterna: Analysen först
            och sedan beslutet, inte som det alltför länge har varit, åt andra
            hållet.
          </note>
          <note type="speaker">
            Anf. 163 STAFFAN DANIELSSON (c) replik:
          </note>
          <note>
            Herr talman! Jag tycker att det är bekymmersamt i alla fall.
            Det enklaste sättet att få trygghet i ett starkt försvar och en
            bred uppslutning i riksdagen är att ansluta sig till regeringens
            proposition, där försvarets ekonomi är i balans och vi fortsätter
            att ta vårt internationella ansvar.
          </note>
          <note>
            Det som bekymrar mig är att när vi hade en diskussion om det
            här med Socialdemokraterna 2004, när varken jag eller Anders Karlsson
            var med, skilde det 400 miljoner mellan våra alternativ. Nu skiljer
            det 1 miljard, och ni har väldigt starkt närmat er Vänsterpartiets
            linje i frågan som ligger på 1,3 miljarder. Det oroar mig. Jag
            vill ha en bred samsyn i politiken. Vi har haft det av hävd. Socialdemokraterna,
            Centern och alliansen har kunnat hitta varandra. Nu ligger ni
            väldigt nära Vänsterpartiet och långt ifrån alliansen. Det tycker
            jag är ett bekymmer.
          </note>
          <note type="speaker">
            Anf. 164 ANDERS KARLSSON (s) replik:
          </note>
          <note>
            Herr talman! Vi gör en besparing där vi reellt kan säga vad det
            är vi sparar på. Vi sätter av mer pengar till materiel än vad
            regeringen gör. Vi pekar exakt på det som ska göras, och därmed
            sparar vi de här pengarna.
          </note>
          <note>
            Det är de internationella styrkorna som vi tillfälligt kan dra
            ned på. Vi kan kalla hem Kosovostyrkorna. Det har blivit en självständig
            stat, och läget är nu sådant att vi borde kunna ta hem dem. Sedan
            kan de civila insatserna fortsätta och kanske till och med utökas
            lite. Det säger vi. Vi pekar klart på var vi vill göra förändringar.
            Det gör inte regeringen.
          </note>
          <note>
            Man har gjort upp en lista i hemlighet över vad man kan göra.
            Vilken analys ligger bakom den? Vi vet inte det. Jag vet inte
            om Staffan Danielsson vet det. Det tycker jag är bekymmersamt.
            Vi pekar exakt på vilka besparingar vi kan göra, och vi tar ansvar
            för den budget som vi har presenterat. Vi kommer att ta ansvar
            för en sådan budget den dag vi tar över regeringsmakten.
          </note>
          <note type="speaker">
            Anf. 165 PETER RÅDBERG (mp):
          </note>
          <note>
            Herr talman! Ärade publik! Georgienkrisen i september fick försvarsministern
            att skjuta upp det viktiga inriktningsbeslutet till våren, och
            Folkpartiet började vifta med Natoflaggan med anledning av händelsen
            i Kaukasus.
          </note>
          <note>
            I debatten har det ibland framstått som om Georgienkonflikten
            i sig kräver helt nya svenska prioriteringar. Det är inte Miljöpartiets
            uppfattning. Naturligtvis ska konflikten analyseras, både vad
            gäller det ryska och det georgiska agerandet samt hur det internationella
            systemet har hanterat krisen.
          </note>
          <note>
            Vad det svenska försvaret behöver är att bli ett mer flexibelt
            och användbart försvar, alldeles oavsett Georgienkonflikten. Vad
            den säkerhetspolitiska diskussionen bör handla om är hur konflikten
            i Kaukasus inte ska trappas upp och hur alla tendenser till ytterligare
            polarisering mellan Ryssland och Nato motverkas, inte hur man
            löser konflikter med ökade militära resurser.
          </note>
          <note>
            Svensk försvarspolitik måste i dag och i framtiden vila på en
            realistisk hotbild, och förhastade åtgärder som kan motverka sitt
            syfte ska inte vidtas. Mot bakgrund av det säkerhetspolitiska
            läget ser vi medverkan i internationellt fredsfrämjande arbete
            som den främsta uppgiften för det militära försvaret under överblickbar
            framtid. Det internationella fredsfrämjande arbetet, under FN-mandat,
            ska vara huvuduppgiften för Försvarsmakten.
          </note>
          <note>
            Det är också viktigt att identifiera vilken typ av resurser som
            kan förväntas bli mest efterfrågad i framtida fredsfrämjande operationer.
            Miljöpartiet förordar huvudsakligen arméstridskrafter för internationella
            insatser. Denna kompetens är efterfrågad, och Sverige har både
            en lång tradition och ett mycket gott renommé inom det här området.
          </note>
          <note>
            För att försvaret effektivt ska kunna uppfylla sina nya åtaganden
            är det viktigt att Försvarsmakten får ett tydligt och renodlat
            uppdrag att uppfylla dessa på ett kostnadseffektivt sätt. Försvarets
            organisation och lokalisering måste i framtiden framför allt bestämmas
            utifrån vad som är effektivt från militär synpunkt.
          </note>
          <note>
            I många fall bör det leda till en koncentration av verksamheten
            med färre lokaliseringar än i dag. Miljöpartiet är därför mycket
            kritiskt till att regeringen nu gör halt för den nödvändiga rationaliseringen
            av Försvarsmakten.
          </note>
          <note>
            Regeringspartierna har stött på patrull hos de traditionalister
            inom respektive parti som inte vågar eller orkar genomföra denna
            nödvändiga förändring. I sin iver att försöka plocka opinionsmässiga
            poäng genom att stoppa den fortsatta förändringsprocessen riskerar
            regeringen i stället att befästa de ekonomiska problem som Försvarsmakten
            dragits med de senaste åren.
          </note>
          <note>
            Resultatet kommer med största sannolikhet att leda till att försvarets
            operativa förmåga hämmas, med inställda övningar och minskad flygtid
            för flygvapnet som följd. Denna oförmåga att åstadkomma nödvändiga
            förändringar kan visa sig mycket dyrbar för försvaret och för
            svenska skattebetalare.
          </note>
          <note>
            Finlands försvar kostar drygt hälften av Sveriges, trots att
            länderna har ungefär lika många soldater i internationell tjänst.
            Orsaken till att Finland kan ha lika många soldater i internationell
            tjänst, trots hälften av den svenska budgeten, är att deras materielkostnader
            är betydligt lägre.
          </note>
          <note>
            Det är inte rimligt att Sverige upprätthåller en överdimensionerad
            militär verksamhet bara för att kunna förse en del av vår försvarsindustri
            med order. Försvarets materielbeställningar ska främst dimensioneras
            utifrån vad som behövs för att klara de operativa, främst internationella,
            uppgifterna och för att upprätthålla en grundläggande kompetens
            inom vissa snävt definierade områden av särskild betydelse om
            det strategiska läget allvarligt skulle försämras i framtiden.
          </note>
          <note>
            Sedd mot denna bakgrund är den svenska försvarsindustrin i dag
            överdimensionerad. De delar av industrin som vill överleva måste
            göra det på egna meriter. Jag ska ta några exempel, herr talman.
          </note>
          <note>
            Skattebetalarna har hittills investerat minst 2 miljarder kronor
            i utvecklingen av Meteor. I vilken situation behöver svenska flygplan
            skjuta ned andra plan på tio mils avstånd? Svaret på frågan om
            varför vi har en överkapacitet på så många försvarsanslag stavas
            Saab.
          </note>
          <note>
            Herr talman! När ska Sverige börja producera krigsmateriel efter
            de behov som försvaret har och sluta producera krigsmateriel för
            Saabs exportbehov? Regeringen hade chansen att i budgeten renodla
            försvarets uppgifter och uppfylla dessa på ett kostnadseffektivt
            sätt. Tyvärr tog man inte den chansen.
          </note>
          <note type="speaker">
            Anf. 166 GÖRAN PETTERSSON (m) replik:
          </note>
          <note>
            Herr talman! Peter Rådberg och Miljöpartiet är varma anhängare
            av fredsfrämjande internationella insatser. Det är bra. Det är
            en bra del i Miljöpartiets försvarspolitik. Det finns andra delar
            som jag inte tycker är lika bra, men jag tänkte lämna dem åt sidan.
          </note>
          <note>
            Hur ser Peter Rådberg på att gå in i något slags fördjupat samarbete
            med Anders Karlssons socialdemokrater? Jag har lyssnat på er båda
            när ni har kommit efter varandra. Ni verkar vara de två som står
            längst från varandra i försvarsfrågan. Där Anders Karlsson lyfter
            upp att det är viktigare att satsa på materiel, en nationell inriktning
            och att dra ned på de internationella insatserna talar Peter Rådberg
            sig varm för precis motsatsen. Hur går det ihop? Är det lite förhandlingsarbete
            kvar att göra?
          </note>
          <note type="speaker">
            Anf. 167 PETER RÅDBERG (mp) replik:
          </note>
          <note>
            Herr talman! Anders Karlsson sade själv att han vill dra ned
            på Nordic Battlegroup. Vi är helt överens på den punkten. Att
            Socialdemokraterna vill lägga till lite extra på materielkostnaden
            var tillfälligt. Jag är övertygad om att om vi 2010 får möjlighet
            att regera landet kommer vi att komma överens även på det området.
            Jag kan mellan raderna av det Anders Karlsson säger skönja att
            vi inte står så långt från varandra som Göran Pettersson vill
            göra gällande. Jag tror att vi kommer att hitta varandra.
          </note>
          <note>
            Nordic Battlegroup är en jättekostnad för det svenska försvaret.
            Den kostnaden vill Anders Karlsson och Socialdemokraterna dra
            ned till ett minimum. Jag delar den uppfattningen till hundra
            procent.
          </note>
          <note type="speaker">
            Anf. 168 GÖRAN PETTERSSON (m) replik:
          </note>
          <note>
            Herr talman! Jag tror att de som lyssnar på den här debatten
            kommer till en annan slutsats än vad Peter Rådberg gör. Men när
            maktens hunger ligger där kanske man ger upp sina principer. Det
            vore tråkigt om Miljöpartiet vek ned sig när det gäller internationaliseringen
            av Försvarsmakten och satsandet på de fredsfrämjande insatserna.
          </note>
          <note type="speaker">
            Anf. 169 PETER RÅDBERG (mp) replik:
          </note>
          <note>
            Herr talman! Jag kan lugna Göran Pettersson med att vi inte kommer
            att göra det. Det finns naturligtvis skillnader. Men jag tror
            att jag kan hitta lika många skillnader mellan de fyra borgerliga
            partierna. Det är inte problemet. Frågan är om vi vill regera
            tillsammans och om vi har ambitionen att komma överens. Jag är
            helt övertygad om att Anders Karlsson och jag har ambitionen att
            komma överens även om det naturligtvis finns skiljelinjer. Det
            finns väl mellan alla partier. Konstigt vore det annars. De är
            till för att lösas. Jag tror också att vi kommer att lösa dem
            när den tiden kommer.
          </note>
          <note type="speaker">
            Anf. 170 FINN BENGTSSON (m) replik:
          </note>
          <note>
            Herr talman! Peter Rådberg talade om säkerhetspolitisk analys
            utifrån Georgienkonflikten. Nu sveper en finanskris över världen,
            och den håller på att bli en säkerhetspolitisk kris, inte minst
            på Island. Man genomför där nu förhandlingar med Ryssland om att
            överta det ekonomiska ansvaret.
          </note>
          <note>
            Island har inget eget försvar, och Island har inte heller närvaro
            av USA- eller Natostödda trupper på till exempel Keflavíkbasen.
            Min fråga till Peter Rådberg och Miljöpartiet är: Vilken säkerhetspolitisk
            analys gör ni av detta problem där Ryssland nu skapar sig ekonomisk
            makt över Island i en sådan här förhandling?
          </note>
          <note type="speaker">
            Anf. 171 PETER RÅDBERG (mp) replik:
          </note>
          <note>
            Herr talman! Jag tror inte att svaret på den frågan, Finn Bengtsson,
            är att vi ska rusta upp vårt försvar. Sveriges uppgift i krissituationer
            är att vi ska föra en dialog. Vi ska vara mycket aktiva.
          </note>
          <note>
            Vad gäller Georgienkonflikten försökte jag säga att på grund
            av femdagarskriget i Kaukasus hotade regeringen med att rusta
            upp. Det är helt fel väg att gå. Vi ska föra en dialog, och vi
            ska analysera. En situation som den i Kaukasus har pågått i flera
            hundra år. Det senaste kriget inträffade 1993. Att det här inträffade
            just nu var väl ingen överraskning för dem som har följt utvecklingen.
            Men att på grund av den nuvarande krisen dra slutsatsen att försvaret
            ska rustas upp ger helt fel signaler.
          </note>
          <note type="speaker">
            Anf. 172 FINN BENGTSSON (m) replik:
          </note>
          <note>
            Herr talman! Tack, Peter Rådberg, för svaret, som egentligen
            inte var något svar. Jag frågade efter vilken säkerhetspolitisk
            analys ni gör av ett akut läge. Jag talade inte om upprustning
            och så vidare, utan jag undrade vad Peter Rådberg och Miljöpartiet
            gör för analys. Är det ett problem eller är det ett icke-problem?
          </note>
          <note type="speaker">
            Anf. 173 PETER RÅDBERG (mp) replik:
          </note>
          <note>
            Herr talman! Det är klart att den ekonomiska krisen är ett problem
            för hela världen. Det framgår för alla. Frågan är vad man ska
            dra för slutsats av detta. Det här är en försvarspolitisk debatt.
            Miljöpartiet har dragit sitt strå till stacken som alla andra
            partier har gjort. Vi tycker att regeringen hanterar den här ekonomiska
            krisen på ett bra sätt. Det har vi inga andra uppfattningar om.
          </note>
          <note>
            Frågan om säkerhetspolitiska slutsatser av krisen svarade jag
            på i mitt förra inlägg. Jag tror att det är livsfarligt att börja
            rusta upp. Regeringen skickade den signalen när Georgienkrisen
            pågick. Då reagerade Miljöpartiet direkt och sade att det inte
            är där vi ska sätta in vår kraft. Vår kraft ska sättas in i att
            analysera varför konflikten uppstod och därefter agera på ett
            konstruktivt sätt.
          </note>
          <note type="speaker">
            Anf. 174 STAFFAN DANIELSSON (c) replik:
          </note>
          <note>
            Herr talman! Det svenska försvaret har minskats kraftigt sedan
            2004 och finns på bara ett begränsat antal orter i landet. Detta
            är ett bekymmer för Peter Rådberg, som är djupt oroad över att
            det är så många orter att försvarets ekonomi får bekymmer. Det
            låter vackert. Jag tror att det är bra att vi har ett försvar
            som finns över landet.
          </note>
          <note>
            Samtidigt lägger Miljöpartiet fram förslag och säger att vi bör
            minska försvaret i Sverige med 10 miljarder kronor på sikt, det
            vill säga ta bort en tredjedel slakta delar av försvaret. Vi kommer
            att få en bottennivå i Europa. Det blir ett säkerhetspolitiskt
            vakuum i Norden.
          </note>
          <note>
            I en av era motioner står det att hoten mot det svenska samhällets
            säkerhet inte kan mötas med militära medel utan måste motverkas
            på en lång rad andra sätt. Den meningen är entydig. Det finns
            inga hot som bör mötas med militära medel. Finns det inget behov
            av detta för Sverige?
          </note>
          <note>
            Om det ändå skulle bli problem, ska andra ta ansvar för Sveriges
            säkerhet om Miljöpartiet skulle ha fel i denna för vår nations
            säkerhet så viktiga fråga?
          </note>
          <note type="speaker">
            Anf. 175 PETER RÅDBERG (mp) replik:
          </note>
          <note>
            Herr talman! Staffan Danielsson hörde att jag jämförde med Finland.
            Finland har motsvarande halva Sveriges budget men ändå lika många
            soldater i internationell tjänst. Varför lyckas de med det? Svaret
            är att de har en annan typ av materielkostnader.
          </note>
          <note>
            Låt oss se på beslutet från 2004 i kammaren, nämligen att satsa
            på ett insatsförsvar. Då ska vi göra det. Miljöpartiet är det
            enda partiet som fullt ut driver denna fråga och lägger fram en
            budget för dessa internationella uppgifter. Det gör inte Centerpartiet
            och de övriga borgerliga. De behåller samma struktur sedan kalla
            kriget, och sedan osthyvlar de så mycket de orkar. Är det lösningen,
            Staffan Danielsson, på problemet?
          </note>
          <note>
            Jag tror att vi är överens, och militären är överens, om att
            vi har för många anläggningar i Sverige. Om vi ska få något effektivt
            måste vi skära ned. Miljöpartiets förslag är att skära ned från
            elva till sex anläggningar, men det orkar inte regeringen göra
            i den här budgeten på grund av Georgienkonflikten.
          </note>
          <note type="speaker">
            Anf. 176 STAFFAN DANIELSSON (c) replik:
          </note>
          <note>
            Herr talman! Det har gått knappt fyra år sedan det genomgripande
            försvarsbeslutet 2004 när vi avvecklade en stor del av regementena.
            Försvaret minskades kraftigt. Det börjar sätta sig nu efter ett
            imponerande arbete av försvaret, men Miljöpartiet vill kraftigt
            rasera det som finns nu. Det är oklokt.
          </note>
          <note>
            Finland och Sverige satsar i dag ungefär lika mycket på sina
            försvar i förhållande till våra länders storlekar och ekonomiska
            styrkor 1,3 procent av bnp. Miljöpartiet i Sverige vill av Sveriges
            40 miljarder ta bort 10 av dessa, vilket är dramatiskt mycket.
            Det är lite oroande att Peter nuförtiden är bästis med Anders
            Karlsson och hoppas att om några år styra Sverige. Den förhandlingen
            känns oroväckande.
          </note>
          <note>
            Jag hoppas att Socialdemokraterna väljer en annan väg i det här
            samarbetet, och jag hoppas att Miljöpartiet tänker om vad gäller
            den dramatiska bantningen av det svenska försvaret.
          </note>
          <note type="speaker">
            Anf. 177 PETER RÅDBERG (mp) replik:
          </note>
          <note>
            Herr talman! Materielkostnaderna är 33 procent av vår totala
            försvarsbudget på 41 miljarder. Vi leder hela Europaligan med
            detta. Där ligger kostnaden. Vi har ett materielinköp som inte
            motsvarar det uppdrag som vi har i internationell tjänst. De 10
            miljarder vi pratar om kan minskas på fem till sju års sikt, skriver
            vi i motionen. Vi klipper inte det direkt.
          </note>
          <note>
            Vi har en budget som helt är riktad mot 2004 års beslut här i
            riksdagen. Problemet är att ni i de andra partierna inte gör detta.
            Ni behåller ju samma struktur och osthyvlar så mycket ni kan.
            Och det fattas 1 ½ miljard. Man plockar inte bort.
          </note>
          <note>
            Vad är vårt uppdrag? Vi vill renodla det militära uppdraget.
            Och Staffan Danielsson! Militären och vi är helt överens när det
            gäller lokaliseringarna. Det går att minska med ungefär hälften.
            Problemet är att politikerna inte vågar följa professionen. Det
            är det Miljöpartiet gör.
          </note>
          <note type="speaker">
            Anf. 178 Försvarsminister STEN TOLGFORS (m):
          </note>
          <note>
            Herr talman! Alliansregeringen har presenterat en färdplan för
            en försvarsekonomi i balans 2010. Det är centralt för det arbete
            som pågår i departementet med inriktningspropositionen om försvarets
            framtid. Utan balans i ekonomin skulle varje beslut om framtida
            inriktning och dimensionering omedelbart undergrävas.
          </note>
          <note>
            Regeringen har visat ansvar och handlingskraft. Vi utökar satsningen
            på förbandsverksamhet och internationella insatser. Vi fortsätter
            att stärka försvarets förmåga att värna Sverige nationellt och
            internationellt.
          </note>
          <note>
            I början på året redovisade Försvarsmakten ett underskott på
            förbandsverksamheten på 1 ½ miljard, detta utan att besparingar
            gjorts eller nya, ofinansierade uppgifter tillförts.
          </note>
          <note>
            Tillsammans med Försvarsmakten utarbetade vi därför en plan för
            ekonomisk balans. Den innefattade försvarsmaktsinterna besparingar
            och överföringar från materiel- till förbandsverksamheten.
          </note>
          <note>
            Dessutom omfattar den en betydande förstärkning av Försvarsmaktens
            ekonomistyrning. Ekonomistyrningsverket har granskat Försvarsmakten
            och lämnat tydliga rekommendationer. Utan detta hade ingen överföring
            kunnat ge önskat resultat.
          </note>
          <note>
            Genomförandegruppen har lämnat förslag till effektiviseringar
            av materielförsörjningen. Det har frigjort resurser för att stegvis
            förstärka förbandsverksamheten och internationella insatser till
            en nivå som 2011 kommer att vara 2,2 miljarder högre än 2006.
            I fjol vid den här tiden handlade debatten om om det gick att
            effektivisera materielförsörjningen. Nu har vi visat hur det går,
            och vi har dessutom visat vad pengarna ska användas till. De stannar
            i försvaret.
          </note>
          <note>
            Försvarsmakten har fått en ny generaldirektör för att stärka
            ekonomistyrningen, och vi har inlett en utredning av hur kringmyndigheter
            och stödfunktioner ska effektiviseras.
          </note>
          <note>
            Under året har SAC-samarbetet kommit på plats, ett tvåbefälssystem
            införts liksom aspirantskolor. Insatsen i Afghanistan utökas,
            och insatsen i Tchad pågår. En ny myndighet för samhällsskydd
            och beredskap är beslutad. En strategi för internationella insatser
            har lagts fast. Den nordiska stridsgruppen har fullgjort sitt
            uppdrag. Det nordiska samarbetet fördjupas. Försvarsberedningen
            har lämnat två eniga rapporter som bekräftar regeringens förnyelselinje.
          </note>
          <note>
            Detta bekräftar inte bara regeringens vilja utan också förmåga
            till en bred lösning där är sju partier överens. Det enda sättet
            att inte ha en bred överenskommelse om försvarspolitiken är att
            Socialdemokraterna under Anders Karlsson i utskottet frångår sin
            egen ledamot i Försvarsberedningen eller inte förmår finansiera
            den linje som Försvarsberedningen legitimerat. I båda fallen finns
            frågetecken.
          </note>
          <note>
            Vi uppdaterar och fördjupar nu den säkerhetspolitiska analysen
            inför propositionen, men klart står redan nu att ökad tillgänglighet
            och användbarhet är centralt i en tid då hela krig utspelar sig
            på enstaka dagar.
          </note>
          <note>
            Mot detta står en oerhört splittrad vänsterkartell. Det enda
            gemensamma är att man står för mycket betydande besparingar på
            försvaret.
          </note>
          <note>
            Socialdemokraterna vill skära ned försvarsbudgeten med 5 miljarder
            kronor över tre år. Vänsterpartiet vill skära 4 miljarder och
            Miljöpartiet bortåt 8 miljarder.
          </note>
          <note>
            Ungefär samma nivå hörde vi tidigare Anders Karlsson prata om.
            Det är knappast ungefär samma nivå det är minus 5 miljarder på
            tre år.
          </note>
          <note>
            Vi ska ha en analys först, sade Anders Karlsson. Det är knappast
            vad oppositionen gör. Man skär ned först.
          </note>
          <note>
            Det är faktiskt så att Vänsterpartiet nu lägger mer pengar på
            försvaret än Socialdemokraterna. Detta är en historisk förändring
            i svensk politik! Anders Karlsson talar om att man ska ställa
            om försvaret först, och det medger en besparing. Men det är nu
            man skär, inte sedan. Det är nu, dessutom mer än Vänstern.
          </note>
          <note>
            Förbandsverksamheten vill Vänsterpartiet öka, men s och mp vill
            minska. S och v minskar anslagen till internationella fredsinsatser,
            samtidigt som mp vill öka. S vill minska anslaget för internationella
            fredsinsatser med 4 miljarder kronor de kommande åren.
          </note>
          <note>
            Detta markerar ett avsteg från en mycket lång och djup svensk
            tradition av ambitiöst deltagande i att sprida fred och säkerhet,
            grundat i internationell solidaritet och en insikt om att deltagande
            gagnar också vår egen säkerhet.
          </note>
          <note>
            Försvaret ska ha förmåga att både värna Sverige och göra internationella
            insatser, för att tillsammans med andra exportera fred och säkerhet.
          </note>
          <note>
            Världen saknar inte utmaningar. Trycket på det internationella
            samfundet ökar. FN har gått från 50 000 till bortåt 140 000 man
            i internationella insatser på några få år, samtidigt som Europas
            länder framför allt genomför ESDP- och Natoinsatser. I detta läge
            väljer Socialdemokraterna att dra ned Sveriges solidariska ansvarstagande.
            Det sker i bjärt kontrast till en enig sjupartiöverenskommelse
            i Försvarsberedningen, som liksom regeringen ville dubbla förmågan
            till internationella fredsinsatser.
          </note>
          <note>
            S vill direktavsluta Sveriges militära insats i Kosovo, något
            som varken v eller mp föreslår. Man sparar 4 miljarder på fredsinsatser,
            och man satsar en tiondel av detta på materiel, därför att försvarsutskottets
            ordförande har rest land och rike runt och försökt värna varje
            materielprojekt med 7 miljarder mindre i sin tidigare budget.
          </note>
          <note>
            Det är inte en seriös hantering. S tillgodoräknar sig omedelbara
            ekonomiska effekter av en insats som, om man så skulle vilja,
            tar tid att avveckla och ersätta med en civil. Om bidraget till
            Kosovo avslutas i dag skulle det finnas kostnader för arrangemanget
            både under 2009 och förmodligen också under 2010.
          </note>
          <note>
            Att detta sedan skickar väldigt konstiga signaler till omvärlden,
            att Sverige inte riktigt går att lita på och är uthålligt, är
            en annan femma. Att pang bom avsluta det militära engagemanget
            i Kosovo har ett politiskt pris och skulle påverka relationen
            till andra.
          </note>
          <note>
            Det senaste året har s, som sagt, rest land och rike runt och
            ställt i utsikt att man ska rädda både varje materielprojekt och
            förband samtidigt som man har haft en budget med 7 miljarder mindre
            på tre år. Nu är man nere på 5 miljarder mindre. Men det är knappast
            stärkta förutsättningar att uppfylla utställda löften.
          </note>
          <note>
            Nu godtar s, trots högljudd kritik på vägen, i stället regeringens
            förslag till materieleffektiviseringar. Men man tar inte avstånd
            från tidigare förslag om att lyfta bort pengarna för att vidmakthålla
            och utveckla Gripensystemet, och man är inte heller i ord för
            att effektivisera materielförsörjningen genom köp av materiel
            som produceras av andra.
          </note>
          <note>
            Vad gäller frågan om SAC för strategisk flygtransport duckar
            s. Vänsterpartiet vill avsluta samarbetet.
          </note>
          <note>
            Nu är det dags att Socialdemokraterna ger besked. Ni röstade
            nej i riksdagen, ni sade ja i Försvarsberedningen och nu säger
            ni ingenting.
          </note>
          <note>
            Det finns inget regeringsalternativ i försvarspolitiken. Det
            räcker med att lyssna på Rådberg och Karlsson i kombination så
            förstår man det. Det behövs egentligen inte att någon annan säger
            någonting.
          </note>
          <note>
            Men Miljöpartiets försvarsexpert Annika Nordgren skriver på följande
            sätt på sin blogg:
          </note>
          <note>
            Man kan konstatera att det spretar ganska kraftfullt mellan (s),
            (v) och (mp).
          </note>
          <note>
            Om man vill vara positiv kan man tänka att (s) och (v) lär vara
            möjliga att inspirera eftersom de verkar sakna idéer och förslag
            om hur det svenska militära försvaret ska vara utformat. En mer
            negativ tolkning torde vara att oppositionen står inför stora
            utmaningar när det gäller att samla sig inom försvarspolitiken
            inför 2010.
          </note>
          <note>
            Arbetet måste börja nu, om det inte ska bli en fallgrop under
            regeringsförhandlingarna.
          </note>
          <note>
            Vänsterkartellens kraftiga nedskärningar i försvaret talar sitt
            tydliga språk. Alliansregeringen kommer alltid att vara mer försvarsvänlig
            än varje vänsteralternativ. Vi effektiviserar materielförsörjningen,
            stärker förbandsverksamheten och förmågan till internationella
            insatser och tar internationell solidaritet på allvar.
          </note>
          <note>
            Detta var tidigare ett socialdemokratiskt kärnvärde, men det
            är nu bortblåst.
          </note>
          <note>
            Samtidigt följer vi upp Försvarsberedningen, där det fanns sjupartienighet
            om inriktningen den uppgörelse som finns och som nu Anders Karlsson
            har att värna i sitt parti. Och vi lägger grunden till ökad tillgänglighet
            och användbarhet för försvaret.
          </note>
          <note>
            Den fråga som inställer sig för dem som är närvarande i kammaren
            är: När kommer en gemensam försvarsbudget från Vänstern, mp och
            Socialdemokraterna? Om det inte är nu, när? Vad ska den innehålla,
            hur stor ska den vara, och vad ska inriktningen beskriva?
          </note>
          <note>
            En poäng från regeringens sida är det faktum att Sverige i dag
            kan ha ca 10 000 man tillgängliga inom ett år. Övriga förband
            representerar ca 20 000 av de sammanlagt 30 000 i insatsorganisationen.
            Det finns inga krav på dessa övriga förband att de ska kunna sättas
            in samtidigt som insatsförbanden. Det finns inte heller krav på
            hur de ska göra, utan de är grund för produktionen av insatsförband.
            Detta är för sent! I en tid då vi ser att hela krig utspelar sig
            på en vecka måste tillgängligheten och användbarheten i svenskt
            försvar prioriteras för både hemma- och bortaplan.
          </note>
          <note type="speaker">
            Anf. 179 ANDERS KARLSSON (s) replik:
          </note>
          <note>
            Herr talman! Sten Tolgfors försöker dölja regeringens oförmåga
            att regera genom vilda slängar mot oppositionen, som vanligt.
            Återigen, Tolgfors: Det är faktiskt du och den borgerliga regeringen
            som styr landet. Det är inte socialdemokratin.
          </note>
          <note>
            Försvarsministern ägnar fem minuter av sitt anförande åt att
            hoppa på oppositionen i stället för att tala om vad man ska göra.
            Var blev den försvarspolitiska propositionen av? Det är den första
            frågan. Den skulle ha varit levererad.
          </note>
          <note>
            Hur är det med genomförandegruppen och strategin för den? Vilka
            konsekvenser får det för försvarsindustrin? De frågorna tycker
            jag att försvarsministern skulle svara på i stället för att ägna
            mer än halva tiden av sitt anförande åt att slå på oppositionen.
          </note>
          <note>
            Det är Sten Tolgfors som har ansvar för försvarspolitiken, och
            det är Fredrik Reinfeldt och den borgerliga regeringen som har
            ansvar för Sveriges säkerhet. Det är inte vi.
          </note>
          <note>
            Ägna tiden åt att leverera en proposition så att riksdagen kan
            ta ställning!
          </note>
          <note type="speaker">
            Anf. 180 Försvarsminister STEN TOLGFORS (m) replik:
          </note>
          <note>
            Herr talman! Jag har full förståelse för Anders Karlssons instinkt
            att inte vilja prata om sin egen politik. Han tycker att det är
            jobbigt att bli granskad.
          </note>
          <note>
            Vi har levererat. Vi har levererat två gånger i Försvarsberedningen.
            Vi har sjupartienighet. Det är mycket oklart var Socialdemokraterna
            står där. I allt det konkreta man pratar om frångår man den sjupartiuppgörelse
            som finns. Samtidigt är huvudbudskapet från Mona Sahlin och Anders
            Karlsson att det ska ske partiledaröverläggningar för att nå en
            annan bred överenskommelse.
          </note>
          <note>
            Socialdemokraterna sparar nu 1,9 miljarder på NBG. Det skulle
            vara väldigt intressant att höra Anders Karlsson hur man har beräknat
            detta. Man sparar 1,3 miljarder på att minska de internationella
            insatserna. Man sparar direkt på den internationella solidariteten.
            Man skarar 750 miljoner på Kfor. Man ska skära ned 1,2 miljarder
            på stödmyndigheterna, utan utredning. Det ska bli väldigt intressant
            att höra hur man har beräknat detta.
          </note>
          <note>
            Hur ser socialdemokratisk försvarspolitik egentligen ut? Hjälp
            oss, Anders Karlsson. Jag tror inte att någon i kammaren kan beskriva
            den.
          </note>
          <note type="speaker">
            Anf. 181 ANDERS KARLSSON (s) replik:
          </note>
          <note>
            Herr talman! Jag vet inte om det bara är Tolgfors som hade bomull
            i öronen när jag pratade. Jag höll ett anförande på sex minuter
            jag överskred till och med tiden där jag talade om socialdemokratisk
            försvarspolitik. Tolgfors har ägnat halva sitt anförande och hela
            repliken åt att angripa oss, inte åt att svara på frågorna.
          </note>
          <note>
            När kommer försvarspropositionen, Tolgfors? När kan ni redovisa
            försvarsindustrin? När gör ni detta?
          </note>
          <note>
            I stället angriper ni oss. Vi lovar att ta ansvar för Sverige
            och för rikets säkerhet 2010, när vi har vunnit valet. Men tala
            om vad ni gör! När kommer försvarspropositionen?
          </note>
          <note>
            Nu har jag ställt denna fråga tre gånger. Jag hoppas att jag
            får ett svar.
          </note>
          <note type="speaker">
            Anf. 182 Försvarsminister STEN TOLGFORS (m) replik:
          </note>
          <note>
            Herr talman! Jag vet att Anders Karlsson läser tidningar och
            därför har svaret på de här frågorna. Försvarspropositionen kommer
            under vårvintern. Det hade varit oansvarigt att inte nu uppdatera
            och fördjupa den säkerhetspolitiska beskrivningen. Försvarsberedningens
            rapport lades fram i juni, och kriget i Georgien kom i augusti.
          </note>
          <note>
            Utredningar tar fram underlag och regeringen skriver propositioner.
            Propositionen kommer i vårvinter. Detta är offentligt deklarerat.
          </note>
          <note>
            Materielprojekten hanteras i budgeten. Den ligger nu i utskottet
            för behandling. Även detta vet Anders Karlsson.
          </note>
          <note>
            Låt mig konstatera att Socialdemokraterna lade ned 60 förband
            och verksamhetsställen mellan år 1994 och regeringsskiftet. Nu
            säger Mona Sahlin att inga fler ska läggas ned. Men man drar ju
            ned 5 miljarder på försvarsutgifterna, och man säger nej till
            en effektivisering av materielförsörjningen. Därmed kommer s-besparingarna
            att slå rakt in i den förbandsverksamhet som s säger sig vilja
            värna om.
          </note>
          <note>
            Börja ta ansvar för din egen politik, och bli inte ledsen när
            den blir granskad! Den behöver bli granskad, men den tål det inte.
          </note>
          <note type="speaker">
            Anf. 183 PETER RÅDBERG (mp) replik:
          </note>
          <note>
            Herr talman! Jag håller med Anders Karlsson om att det är intressant
            att höra hur försvarsministern gång på gång försöker attackera
            oss i klump. Det välkomnar jag. Det är ett bevis på att regeringen
            kanske börjar bli lite nervös inför det som ska komma.
          </note>
          <note>
            Jag har faktiskt konkreta frågor till försvarsministern. Försvarsberedningen
            var överens om att minska JAS-flottan väsentligt. Försvarsberedningen
            var överens om att färre lokaliseringar skulle ske än i dag. Försvarsministern
            kör fullständigt över en enig försvarsberedning på dessa två viktiga
            punkter, och jag skulle vilja ha en förklaring till varför.
          </note>
          <note>
            När det gäller materielanslagen räknade försvarsministern upp
            ett antal försvarsmateriel. Men i mitt anförande försökte jag
            säga att vi väl ska ha materiel som motsvarar försvarets behov.
            Vi har ju en överkapacitet om 33 procent. Vi leder alltså Europaligan
            när det gäller detta. Titta på Finland! Där har man halva materielkostnaden
            och lika mycket folk i internationell tjänst.
          </note>
          <note type="speaker">
            Anf. 184 Försvarsminister STEN TOLGFORS (m) replik:
          </note>
          <note>
            Herr talman! Nej, jag försöker inte attackera oppositionen i
            klump. Ni utgör nämligen inte en enhet. Ni tycker inte likadant
            om någonting.
          </note>
          <note>
            Ett av de exempel som Rådberg tar upp visar detta. I direkt motsats
            till Anders Karlsson menar han att man ska dra ned på materiel
            och industri. Det är ju det enda Socialdemokraterna satsar på,
            resten skär de ned med miljardbelopp. Men på det här lägger de
            ett par hundra miljoner extra. Det Miljöpartiet och vi vill värna
            om internationella insatser, bland annat är däremot det som Socialdemokraterna
            skär ned mest på.
          </note>
          <note>
            Jag behandlar er inte i klump. Jag säger att ni inte utgör en
            klump. Ni har inte tillstymmelse till enighet.
          </note>
          <note>
            Då blir min motfråga till Rådberg, som tidigare sade att ambitionen
            är att komma överens: När då? När ska oppositionen komma överens
            och om vad? Allt ni nu presterar pekar åt olika håll. Hur stora
            pengar ska gå till försvaret? Ska det bli 4 miljarder i nedskärning
            som Vänstern vill, är det 5 miljarder som Socialdemokraterna vill,
            eller är det 8 miljarder som Miljöpartiet vill? När kommer er
            gemensamma budget?
          </note>
          <note type="speaker">
            Anf. 185 PETER RÅDBERG (mp) replik:
          </note>
          <note>
            Herr talman! Det var inte de två frågorna som jag ställde till
            försvarsministern. Det är ju ganska vanligt att han inte svarar
            på frågor, men vi gör ett försök till här, så får vi se hur det
            går.
          </note>
          <note>
            I Försvarsberedningen var sju partier helt överens om att minska
            JAS-flottan. Försvarsberedningens sju partier var helt överens
            om att minska lokaliseringarna, alltså försvarsanläggningarna
            ute i landet. Det är precis det som militären vill. Detta kör
            Sten Tolgfors fullständigt över.
          </note>
          <note>
            Miljöpartiets materielminskning, att vi vill ta bort materiel,
            bygger på det behov och de uppgifter som försvaret har. Problemet
            är att man nu har materiel som vida överträffar det uppdrag man
            har internationellt.
          </note>
          <note>
            Naturligtvis kan ni skälla på oss och säga att vi vill dra ned
            för mycket. Vi drar ned utifrån 2004 års riksdagsbeslut, där man
            satsar på ett insatsförsvar. Det är det vi gör. Vi gör vår läxa.
            Problemet är att försvarsministern håller kvar vid gamla strukturer.
            Därför går också försvaret med underskott år efter år.
          </note>
          <note type="speaker">
            Anf. 186 Försvarsminister STEN TOLGFORS (m) replik:
          </note>
          <note>
            Herr talman! Jag för den diskussionen med Anders Karlsson, som
            vill lägga mer pengar på att värna industriprojekt mycket mer
            än vad ni gör, Peter Rådberg.
          </note>
          <note>
            Jag tror inte att Peter Rådberg har klart för sig hur man tar
            om hand Försvarsberedningen. Beredningen tar fram underlag för
            inriktningspropositionen som kommer nästa vårvinter. De har inte
            tagit fram underlag för höstens budget över huvud taget. De har
            jobbat med den långsiktiga utvecklingen i försvaret.
          </note>
          <note>
            Vi kommer att leverera en proposition som handlar om utvecklingen
            20102014. Den kommer att baseras på en omvärldsanalys. Utifrån
            den tar man fram en inriktning för försvaret. Därefter går man
            på en dimensionering av försvaret, och därefter kommer frågan
            hur man ska producera denna militära förmåga, det vill säga frågan
            om grundorganisation.
          </note>
          <note>
            Försvarsberedningen kommer att hanteras i inriktningspropositionen.
            Den har Rådberg inte sett. Men det är en intressant fråga även
            till honom: Kommer han att värna om Försvarsberedningens och ledamoten
            Annika Nordgren Christensens ståndpunkter när propositionen väl
            kommer till riksdagen?
          </note>
          <note type="speaker">
            Anf. 187 FREDRICK FEDERLEY (c) replik:
          </note>
          <note>
            Herr talman! Jag vill börja med att berömma försvarsministern
            för ett otroligt engagerat och framtidsinriktat tal. Det är nästan
            så att man tycker lite synd om den bräckliga oppositionen som
            verkar befinna sig i ett stormigt pepparkakshus. Det känns tryggt
            att tillhöra alliansen och veta att det är alliansen som sköter
            svensk försvarspolitik.
          </note>
          <note>
            Min fråga berör inte direkt det anförande som försvarsministern
            hade, utan den berör den fråga om integritet och FRA som vi har
            haft uppe under ganska lång tid i Sverige, med intensitet under
            sommaren.
          </note>
          <note>
            Det har förekommit en del uppgifter, sanna eller osanna anklagelser,
            om att FRA historiskt har agerat på ett felaktigt sätt. I kammardebatten
            som vi hade precis före avslutningen i våras framförde jag ett
            önskemål till regeringen om en översyn av vad FRA har gjort historiskt.
            Jag undrar om regeringen avser att tillsätta en utredning eller
            en översyn på något sätt.
          </note>
          <note type="speaker">
            Anf. 188 Försvarsminister STEN TOLGFORS (m) replik:
          </note>
          <note>
            Herr talman! Det är inte aktuellt, vill jag svara rakt till Fredrick
            Federley.
          </note>
          <note>
            Det vi nu jobbar med är att förverkliga riksdagens beställning
            från mitten av juni när man antog lagen. Där har inte minst Fredrick
            Federley medverkat till att utarbeta ett antal kompletterande
            punkter.
          </note>
          <note>
            Det andra vi gör är att arbeta med att förverkliga den alliansöverenskommelse
            om 15 punkter som ligger till grund för kompletteringspropositionen.
          </note>
          <note>
            Vi har nu också sett till att vi kommer att få en bra beredningsprocess
            när det gäller detta, med en utförlig remissomgång innan förslagen
            läggs fram för riksdagen i formell mening.
          </note>
          <note>
            Dessutom kan jag konstatera att Datainspektionen nyligen har
            granskat de uppgifter som förekom under FRA-debattens mest stormiga
            dagar, det vill säga att man på ett felaktigt sätt skulle ha lagrat
            information om 103 svenskar som haft kontakt med Ryssland. Man
            har där funnit att hanteringen var i enlighet med den dåvarande
            lagstiftningen. Så i alla fall på den punkten har ytterligare
            klarhet kunnat vinnas.
          </note>
          <note type="speaker">
            Anf. 189 FREDRICK FEDERLEY (c) replik:
          </note>
          <note>
            Herr talman! Jag känner mig nöjd med den politiska överenskommelse
            som vi har kunnat komma fram till vad gäller FRA. Jag är särskilt
            tacksam över att man bereder detta i lugn och ordning, så som
            sig bör.
          </note>
          <note>
            Jag är också glad över den översyn som Datainspektionen har gjort.
            Men när det gäller samhällets trovärdighet i fråga om statens
            övervakningsmöjligheter och också skyldighet att faktiskt kunna
            säkerställa trygghet och säkerhet i landet tror jag att det skulle
            vara bra, för att stilla en del oroliga sinnen, om man tittade
            på detta i framtiden.
          </note>
          <note type="speaker">
            Anf. 190 Försvarsminister STEN TOLGFORS (m) replik:
          </note>
          <note>
            Herr talman! Det är alldeles korrekt, som Fredrick Federley säger,
            att många har bidragit till att den här frågan har fått en bra
            lösning.
          </note>
          <note>
            Här finns balanspunkter. Vi ska värna en effektiv svensk underrättelseinhämtning.
            Samtidigt vill vi också stärka den personliga integriteten.
          </note>
          <note>
            En annan avvägning som är viktig handlar om att när vi går ur
            den här debatten ska de som inte vill Sverige väl inte veta för
            mycket om vad vi kan, vad vi förmår, vad vi intresserar oss för.
            Det är en balanspunkt, för jag vill gärna som försvarsminister
            berätta mycket om verksamheten för svenska folket. Men ansvaret
            i detta ligger i att värna effektiviteten för att värna landets
            säkerhet.
          </note>
          <note type="speaker">
            Anf. 191 STAFFAN DANIELSSON (c):
          </note>
          <note>
            Herr talman! Jag trodde möjligen när jag för några år sedan fick
            ansvar i Centerpartiet för försvarsfrågorna att det mesta var
            bantat och klart och att dessa så viktiga frågor levde ett harmoniskt
            och stabilt liv i en allt fredligare värld. Så enkel var och är
            dock varken världen eller försvarspolitiken.
          </note>
          <note>
            År 2004 togs det förra försvarsbeslutet. Tonläget var då högt
            kring de 400 miljoner kronor som skilde regering och opposition.
            Om grunddragen i den omvälvande bantning som har genomförts och
            i ominriktningen rådde det dock en stor samsyn. Det är bra.
          </note>
          <note>
            Försvars- och säkerhetspolitiken handlar om för vårt land utomordentligt
            viktiga frågor, och det har ett stort värde med en bred samsyn
            som ger stabilitet över riksdagsvalen.
          </note>
          <note>
            Vad gäller omvärldsanalysen och försvarets inriktning har Försvarsberedningen
            i bred samstämmighet redovisat sina bedömningar, och en proposition
            om försvarets inriktning kommer nästa år.
          </note>
          <note>
            Tyvärr är de tre oppositionspartierna lika splittrade på försvarsområdet
            som de är i den ekonomiska politiken. Det är ingen styrka för
            oppositionen, och det är faktiskt inte bra för Sverige heller.
          </note>
          <note>
            Regeringen har lagt fram en stark försvarsbudget med vissa besparingar
            på försvarsmateriel, med en kraftig ökning av förbandsanslaget
            och med ett ökat internationellt åtagande i de fredsfrämjande
            internationella insatserna.
          </note>
          <note>
            Försvarets ekonomi kommer i balans, och de olika kalkyler som
            har gjorts för nedläggningar av olika garnisoner behöver inte
            aktualiseras. Det tycker vi från Centerpartiet är bra. Det ger
            försvaret arbetsro efter den väldiga omställning som man framgångsrikt
            har klarat av och inför de viktiga uppgifter som man har framför
            sig.
          </note>
          <note>
            Utvecklingen i vårt östra grannland, det väldiga Ryssland, inger
            oro i olika avseenden. Deras inträngande i Georgien var mycket
            allvarligt. Det lackmustest som Försvarsberedningen ansåg att
            Rysslands kommande agerande i Kaukasus skulle utgöra utföll blodrött
            och måste analyseras med stor eftertanke.
          </note>
          <note>
            I enlighet med FN-stadgans principer har Sverige ett ansvar för
            att främja internationell fred och säkerhet. Vår säkerhet är intimt
            kopplad till våra grannars och Europas säkerhet. Det är viktigt
            för Sverige som ett militärt alliansfritt land att ta sitt ansvar
            vad gäller försvar och fredsinsatser på ett med länderna i vår
            omvärld jämbördigt sätt.
          </note>
          <note>
            Jag bedömer att vi gör detta i dag, men det är värdefullt att
            sätta in våra ansträngningar i ett internationellt sammanhang
            och analysera hur vi ligger till. I ett långsiktigt perspektiv
            är det intressant att studera hur stor andel av Sveriges bruttonationalprodukt,
            bnp, som vårt försvar tar i anspråk i dag och i en bedömd framtid.
            Detta mått anges ofta i internationella jämförelser mellan olika
            länders försvarsutgifter.
          </note>
          <note>
            Nato har som ambition att medlemsländernas försvarsanslag bör
            uppgå till 2 procent av bnp, medan EU-ländernas genomsnitt lär
            vara ca 1,75 procent. USA och Ryssland ligger på nivån 4 procent
            medan länderna i vårt närområde i övrigt ligger lägre. Norges
            försvarsanslag uppgår till ca 1,6 procent av deras bnp, liksom
            Nederländernas, medan Sverige ligger i häradet 1,3 procent tillsammans
            med Tyskland, Finland och Danmark.
          </note>
          <note>
            Sverige närmar sig dock 1,2 procent. Även därför är det bra att
            regeringens besparingar på försvarsmateriel närmast ograverat
            förs över till förbandsverksamheten.
          </note>
          <note>
            Men hur tänker oppositionen? Hur tänker framför allt det mångåriga
            regeringspartiet Socialdemokraterna? Ni vill lämna Sveriges åtaganden
            i Kosovo och minska Sveriges deltagande i EU:s stridsgrupper,
            sammantaget med miljardbelopp. Samtidigt slår ni vakt om vår urgamla
            militära alliansfrihet och det är bra. Er partiledare har till
            och med sagt: Sverige ska aldrig gå med i Nato. Hur en ledande
            politiker vågar utfästa sådana eviga garantier förstår jag faktiskt
            inte. Inser ni inte att er lägre ambitionsnivå på sikt kan undergräva
            trovärdigheten i vår alliansfrihet?
          </note>
          <note>
            Miljöpartiet Socialdemokraternas nya bästis vill närmast slakta
            försvaret med, på sikt, en tiomiljardersminskning, 10 000 miljoner
            kronor. Sveriges försvarskostnader skulle hamna långt under 1
            procent av vår bnp. Det skulle bli något av ett säkerhetspolitiskt
            vakuum i Norden, och våra soldater skulle i hög grad vara utomlands.
          </note>
          <note>
            Litar Miljöpartiet på att andra ska försvara Sverige om det skulle
            behövas, eller är analysen så enkel som att det aldrig kommer
            att bli några fler konflikter som berör oss?
          </note>
          <note>
            Det känns tryggt för Sverige med regeringens politik vad gäller
            sysselsättning och ekonomi. Det känns lika tryggt, tycker jag,
            med regeringens försvarspolitik. Det känns däremot, tyvärr, inte
            tryggt med de andra alternativ här i riksdagen som erbjuds folket.
          </note>
          <note type="speaker">
            Anf. 192 PETER RÅDBERG (mp) replik:
          </note>
          <note>
            Herr talman! Jag kan säga att Miljöpartiet är positivt till att
            förbandsverksamheten får mer pengar, rent generellt. Det skriver
            vi också. Men det blir ett problem när man sedan inte rationaliserar,
            som jag försökte säga i talarstolen.
          </note>
          <note>
            Man ger med ena handen, och så stoppar man den andra handen i
            byxfickan. Det blir liksom ingenting.
          </note>
          <note>
            Tycker Staffan Danielsson att det är okej att man gör halt inför
            de nödvändiga rationaliseringarna? Vi har ungefär elva stora förband
            i dag ute i landet. Vi tycker att de bör ligga på fem sex stycken.
            Vi har alltså professionen militären med oss. För att vi ska få
            någon effektivitet måste vi göra något. Men regeringen sade nej
            till det, och Staffan Danielsson tycker att det är jättebra. Det
            ska vara ett förband i varje skrubb eller by eller vad du sade
            i ditt anförande.
          </note>
          <note>
            Jag blir oerhört rädd för detta. Effektiviseringen är lika med
            noll med Centerpartiets förslag.
          </note>
          <note>
            Återigen, när det gäller materielanslagen har vi ett materielanslag
            efter det behov som Sverige har. Ni har ett materielanslag som
            är en överdimensionering av detta.
          </note>
          <note type="speaker">
            Anf. 193 STAFFAN DANIELSSON (c) replik:
          </note>
          <note>
            Herr talman! Det har skett enormt stora rationaliseringar av
            försvaret sedan 2004, efter det historiska beslutet när vi ändrade
            från invasionsförsvar till insatsförsvar och lade ned ett mycket
            stort antal garnisoner. Det har satt sig, och nu behöver försvaret
            arbetsro inför framtiden. Det har varit oro. Det har funnits kalkyler
            och så vidare. Det är bra med beskedet att just nu har vi en bra
            organisation för det försvar som vi ska ha.
          </note>
          <note>
            Jag tycker att det är bra att vi har ett försvar som finns över
            landet och inte är koncentrerat till storstadsområdena. Att Miljöpartiet
            vill halvera dagens förband är ett mycket radikalt besked som
            borde väcka oro på många håll i Sverige.
          </note>
          <note>
            När det gäller materielanslagen säger Peter Rådberg som en sanning
            att ni vill ha den sanna nivån och att vi vill ha en för hög nivå.
            Jag menar att det är tvärtom. Vi har ett försvarsmaterielanslag
            som är rimligt, och ni ligger för lågt.
          </note>
          <note type="speaker">
            Anf. 194 PETER RÅDBERG (mp) replik:
          </note>
          <note>
            Herr talman! Regeringen var innan Georgienkrisen överens om att
            förbandsverksamheten ska krympas. Sedan kom femdagarskriget, och
            man vågar inte gå. Vi är i grund och botten överens, men Staffan
            Danielsson säger att det är bra att man har ett förband lite var
            som helst. Detta är ineffektivt. Så är det. Det vet var och en.
          </note>
          <note>
            När det gäller vårt materielanslag har vi 33 procent som är materielkostnad.
            Vi är bäst i hela Europa på detta. Finland har hälften av försvarskostnaden
            men klarar sina uppgifter lika bra i alla fall. Kan inte Staffan
            Danielsson och Centerpartiet förstå att det är en överdimensionering
            av materielanslagen i förhållande till de uppgifter som vi har?
          </note>
          <note>
            Jag gav exempel på en massa vapen som vi gör som vi egentligen
            inte har någon nytta av och som kostar miljarder. Det är dem som
            vi tar bort och får ett effektivt försvar.
          </note>
          <note type="speaker">
            Anf. 195 STAFFAN DANIELSSON (c) replik:
          </note>
          <note>
            Herr talman! Vi har olika verklighetsbilder, Miljöpartiet, Peter
            Rådberg och jag. Jag menar att vi har ett väl dimensionerat försvar
            att möta framtiden med med den budget som nu är framlagd. Det
            har varit bekymmer med ekonomin. Det är riktigt. Det är upprätat
            nu med den starka försvarsbudgeten som vi lägger fram.
          </note>
          <note>
            Vi kan tala om att vi har en stabil sits. Vi har en bra grundorganisation.
            Nu tittar vi framåt.
          </note>
          <note>
            När det gäller försvarsmateriel är det samma sak. Det är ingen
            sanning. Vad det gäller flygvapnet har vi haft ett större flygvapen.
            Vi har haft 200 plan, vi har haft 137 plan, vi har 100 plan. Vi
            ska minska ytterligare. Det är radikala förändringar som har skett
            med vårt flygvapen.
          </note>
          <note>
            Men Miljöpartiet är inte nöjt. Ni slutar inte förrän vi knappt
            har någonting kvar. Det är det som är bekymret, tycker jag.
          </note>
          <note type="speaker">
            Anf. 196 ELSE-MARIE LINDGREN (kd):
          </note>
          <note>
            Herr talman! Alliansen vill ha ett starkt, tillgängligt och användbart
            försvar. Försvaret ska ha förmåga att både värna Sverige och göra
            internationella insatser för att tillsammans med andra kunna sprida
            fred och säkerhet i vår värld. Ett snabbt tillgängligt insatsförsvar
            har bättre förmåga att möta den nya tidens säkerhetspolitiska
            utmaningar och hot. Förnyelsen måste därför fortsätta.
          </note>
          <note>
            Försvaret och dess budget är en mycket viktig fråga. Försvaret
            av nationen mot yttre hot är statens grunduppgift. Därför är anslaget
            till försvaret ett av de viktigaste och bör således vara ett av
            de mest prioriterade områdena, menar jag.
          </note>
          <note>
            För mig är trygghet och säkerhet centralt, inte bara i de små
            gemenskaperna som i familjen och trygghet på gator och torg. Säkerhet
            är också trygghet från att bli attackerad av fientligt inställda
            makter eller organisationer som av en eller annan anledning vill
            attackera Sverige.
          </note>
          <note>
            I takt med globaliseringen byggs svensk säkerhet i allt högre
            grad bakom våra gränser. Därför är det glädjande att Sverige under
            alliansregeringen utökar sitt deltagande i internationella insatser
            för fred och säkerhet.
          </note>
          <note>
            När jag nu har läst motionerna från Socialdemokraterna och Vänsterpartiet
            ser jag att man vill minska de internationella ambitionerna. Det
            gör mig besviken. Den samsyn som vi har haft över blockgränserna
            när det gäller långsiktighet i insatser för att bidra till fred
            i världen är nu helt plötsligt ifrågasatt.
          </note>
          <note>
            Herr talman! Utan säkerhet ingen utveckling, och ingen utveckling
            utan säkerhet. Det försvar som vi skapar i dag ska hantera omvärlden
            med dess osäkerheter för lång tid framöver. Därför behövs ett
            långsiktigt perspektiv i all säkerhets- och försvarspolitisk verksamhet
            och i beslutsfattande. Okloka nedskärningar i dag blir något som
            våra barn får betala för i morgon.
          </note>
          <note>
            Herr talman! Världen förändras snabbt. Vi måste ständigt kunna
            omvärdera vår säkerhetsanalys. Vi kan inte frångå att Rysslands
            invasion av Georgien har fått konsekvenser och kan få konsekvenser
            även för Sverige.
          </note>
          <note>
            Dagens hot känner inte gränser på samma sätt som tidigare och
            påverkar många länder samtidigt. Konflikter och händelser långt
            borta påverkar oss här hemma. Rysslands ökade militärutgifter,
            ökade ambitionsnivå och stationering av strategiska styrkor visar
            på Rysslands intressen, och det måste vi följa.
          </note>
          <note>
            Därför måste förnyelsen av det svenska försvaret fortsätta. Ett
            modernt insatsförsvar har bättre förmåga att möta den nya tidens
            säkerhetspolitiska utmaningar, då den nya tidens hot måste mötas
            med snabbt tillgängliga förband.
          </note>
          <note>
            Men det är viktigt att påminna om att Sveriges försvarsförmåga
            inte styrs av antalet stridsvagnar, kaserner eller värnpliktiga
            utan av den effekt som vi får ut av dem. Jag önskar också påminna
            om att försvarets operativa förmåga i Sverige har ökat något de
            senaste åren, enligt Försvarsmaktens egen värdering, byggd på
            internationella standarder.
          </note>
          <note>
            Herr talman! Det är bristen på kontroll över den egna ekonomin
            som nu är en av Försvarsmaktens stora utmaningar. Lösningen på
            försvarets ekonomiska problem ligger inte i att lägga ned förband,
            halvera hemvärn eller minska JAS-piloternas flygtid. Då skjuter
            man bara problemen framför sig samtidigt som man i strid med alliansens
            intentioner minskar Sveriges militära förmåga. Därför förstärker
            alliansen förbandsverksamheten och vidtar åtgärder för en bättre
            ekonomistyrning.
          </note>
          <note>
            Herr talman! Det är dock med glädje som jag noterar att oppositionen
            i sina motioner har visat på att hemvärnet spelar en mycket viktig
            roll. Jag utgår från att vi här kan få en mycket bred överenskommelse.
          </note>
          <note>
            Kristdemokraterna har alltid värnat frivilliga gemenskaper och
            känner således extra varmt för hemvärnets och frivilligverksamhetens
            uppdrag. Hemvärnet är en betydelsefull plantskola som skyddar
            samhällsviktig infrastruktur i fred och kristid.
          </note>
          <note>
            Vi ser gång på gång hur hemvärnet omedelbart ingriper för att
            stödja samhällsfunktioner vid extraordinära händelser. Hemvärnets
            och dess nationella skyddsstyrkors viktigaste uppgifter är att
            bevaka, skydda och ytbevaka samt stödja det civila samhället.
            Alla hemvärnsförband utbildas därför för att kunna lösa dessa
            uppgifter. Det är av stor vikt att hemvärnet finns representerat
            i hela landet.
          </note>
          <note>
            Utöver dessa tillkommer ett antal tilläggsförmågor som bara vissa
            förband behöver ha. Enheter som har andra och kanske svårare uppgifter
            än huvuddelen måste årligen utbildas och öva fler timmar. De har
            ett nationellt perspektiv, och de bidrar till allmänhetens delaktighet
            i försvaret.
          </note>
          <note>
            Hemvärnet och de nationella skyddsstyrkorna bör i högre grad
            utvecklas till en krishanteringsorganisation. Hemvärnet och frivilligorganisationer
            måste i takt med det övriga försvaret anpassa sin verksamhet till
            ett modernt och flexibelt försvar.
          </note>
          <note type="speaker">
            Anf. 197 ANDERS KARLSSON (s) replik:
          </note>
          <note>
            Herr talman! Tack för anförandet, Else-Marie Lindgren! Till skillnad
            från försvarsministern ägnade Else-Marie Lindgren sig åt att presentera
            sin politik och inte angripa oppositionen.
          </note>
          <note>
            Det var intressant, men jag vill säga till Else-Marie Lindgren
            och Kristdemokraterna: Vårt internationella engagemang kommer
            att fortsätta. Vi har haft ca 100 000 soldater utomlands sedan
            50-talet, under i stort sett bara socialdemokratiskt ledda regeringar.
            Vi kommer att fortsätta det arbetet.
          </note>
          <note>
            Men vi är realister och ser att vi måste komma till rätta med
            försvarets ekonomi. Det vi ser är att Kosovo har blivit en egen
            stat. Vi tror att vi kan plocka hem trupperna. Vi tycker heller
            inte att vi behöver vara ledande nation i NBG 2011.
          </note>
          <note>
            Det är det vi har sagt. Men hur ska den borgerliga regeringen
            klara ökade ambitioner när det gäller internationella styrkor
            och ökade ambitioner i Afghanistan och så vidare? Det är vad försvarsministern
            står här i talarstolen och säger i dag; propositionen har inte
            kommit ännu, så jag vet inte. Hur ska man kunna klara det samtidigt
            som man ska behålla allting?
          </note>
          <note type="speaker">
            Anf. 198 ELSE-MARIE LINDGREN (kd) replik:
          </note>
          <note>
            Herr talman! Det var glädjande att höra att Anders Karlsson säger
            att det bara är en paus när det gäller det internationella engagemanget,
            om jag förstod det rätt. Det får framtiden utvisa.
          </note>
          <note>
            Hur som helst tror jag inte att ta hem just styrkorna från Kosovo
            ger den besparing som ni har tänkt er, för det för med sig konsekvenser
            under flera år framöver med åtaganden som vi ändå har för soldater
            som är ute, deras ersättningar och annat.
          </note>
          <note>
            Det är den delen jag vill svara på när det gäller Kosovo. Jag
            tror alltså inte att ni kommer att tjäna några pengar på att ta
            hem styrkorna från Kosovo. Dessutom ger det ett dåligt anseende
            i världen för övrigt.
          </note>
          <note>
            Jag ser det som naturligt att vi har en ansvarsfull budget, och
            vi har redan tagit in medel för att kunna öka förbandsanslagen
            genom att göra vissa nedskärningar i materielanslagen. Med de
            pengarna ska vi också kunna förstärka den internationella delen.
          </note>
          <note type="speaker">
            Anf. 199 ANDERS KARLSSON (s) replik:
          </note>
          <note>
            Herr talman! Det är ju ändå så att ni vill öka. Snabbinsatsstyrkan
            vill ni ha kvar. Ni vill öka ambitionerna i Afghanistan, enligt
            försvarsministern i talarstolen vi har ännu inte sett propositionen.
          </note>
          <note>
            Vi har ett förhöjt hotläge, säger ni. Vi ska befinna oss i Kosovo,
            och samtidigt ska vi dra ned på materiel.
          </note>
          <note>
            Min fråga är: Hur ska ni få den här budgeten att gå ihop? Försvarsmakten
            har problem att få det att gå ihop i år, och de hade problem i
            fjol, och ni ökar ambitionerna.
          </note>
          <note>
            Jag säger det igen: Ni beställer en Ferrari, men ni betalar för
            en Skoda.
          </note>
          <note type="speaker">
            Anf. 200 ELSE-MARIE LINDGREN (kd) replik:
          </note>
          <note>
            Herr talman! Jag tror att Anders Karlsson är mycket medveten
            om att den budget som vi har lagt fram har diskuterats länge.
            Vi har också sett gemensamt på det här i Försvarsberedningen där
            flera av oss sitter med. Jag tror alltså inte att du behöver vara
            orolig för att det inte ska gå ihop.
          </note>
          <note>
            Det finns ambitioner, och det finns mycket att göra inom Försvarsmakten,
            inte minst när vi tittar på deras olika ledningsorganisationer.
            Jag är övertygad om att vi inom en snar framtid kommer att se
            en förändrad struktur på flera områden inom Försvarsmakten, och
            därmed kan vi också öka ambitionen på förbandssidan, både nationellt
            och internationellt.
          </note>
          <note type="speaker">
            Anf. 201 PETER RÅDBERG (mp) replik:
          </note>
          <note>
            Herr talman! Vårt signum i vår försvarsbudget är att vi vill
            ha ett försvar efter det behov som vi har satt upp. Så har vi
            målat upp vår budget.
          </note>
          <note>
            Jag vill fråga Else-Marie Lindgren om förbandsverksamheten som
            hon var inne på. Jag sade till Staffan Danielsson att vi håller
            med om att förbandsverksamheten faktiskt behöver mer pengar, men
            det är under förutsättning att man kan göra de andra rationaliseringarna
            som militären är överens om och som även regeringen hade ambitionen
            att göra men inte orkade på grund av Georgienkonflikten; då satte
            man till bromsen.
          </note>
          <note>
            Vad är Else-Marie Lindgrens uppfattning om rationaliseringen
            på förbandssidan? Tycker du att det är bra att vi har ett förband
            i var och varannan stuga i landet, eller tycker du att vi ska
            rationalisera för att på så sätt bli mer effektiva?
          </note>
          <note type="speaker">
            Anf. 202 ELSE-MARIE LINDGREN (kd) replik:
          </note>
          <note>
            Herr talman! Jag tror att det är långt ifrån sanningen när du
            säger att vi ska ett förband i varje stuga. Det stämmer ju inte,
            och flest förband där du också var med och tillstyrkte lades ned
            under den förra mandatperioden, från 2004 och fram till nu. Det
            var då vi gjorde den stora strukturella förändringen. Då sade
            Peter Rådberg inte någonting, utan då diskuterades det på ett
            annat sätt.
          </note>
          <note>
            När det gäller omflyttningen av förbanden och det geografiska
            läget tror jag att det i dag är viktigt att vi ser över och gör
            en konsekvensanalys av var förbanden ska vara och vilken inriktning
            de ska ha. Det innebär inte att man inte kan flytta om själva
            verksamheten, men vi har också tidigare sett att när man lägger
            ned förband får man inte ut de pengarna på väldigt lång tid.
          </note>
          <note>
            Jag tror alltså att det är viktigt att göra en ordentlig analys
            innan vi går in och säger att vi ska lägga ned förband.
          </note>
          <note type="speaker">
            Anf. 203 PETER RÅDBERG (mp) replik:
          </note>
          <note>
            Herr talman! Det är helt riktigt: att bara flytta om ger inga
            pengar. Det är helt rätt, men vi måste skära bort stora tårtbitar
            utifrån det uppdrag vi har. Det är det som är själva grundproblemet.
            Att minska antalet förband är man ju helt överens om i dag. Det
            var också regeringen, som jag har sagt några gånger. Men man orkade
            inte på grund av Georgienkonflikten som pågick i fem dagar. Då
            satte man stopp för allting.
          </note>
          <note>
            Staffan Danielsson från Centerpartiet sade alldeles nyss att
            han vill ha förband lite varstans i Sverige, för han tycker att
            det är bra. Då blir min fråga till dig: Delar du Centerpartiets,
            och för närvarande regeringens, uppfattning att det är okej att
            man fortfarande håller på att osthyvla och inte gör några större
            ingrepp i förbandsverksamheten vilket vore nödvändigt, skulle
            jag vilja påstå, utifrån det uppdrag vi har?
          </note>
          <note type="speaker">
            Anf. 204 ELSE-MARIE LINDGREN (kd) replik:
          </note>
          <note>
            Herr talman! Självfallet delar jag alliansens uppfattning när
            det gäller detta, och jag tror att det är oerhört viktigt att
            vi analyserar och ser efter: Vad ska vi ha försvaret till i framtiden?
            Hur ska det utformas?
          </note>
          <note>
            Då är det inte bara att skära bort stora delar, eller tårtbitar
            som du säger, ur ett mycket bra och användbart försvar. Vi har
            duktiga officerare, och vi har duktiga soldater. Jag hoppas att
            Peter Rådberg har varit ute i verksamheten och hört vad man säger
            och vad man gör. Jag tycker att det är oerhört värdefullt, och
            jag vill tacka alla våra soldater och officerare som utför ett
            fantastiskt arbete under denna press som det ändå är.
          </note>
          <note>
            Med Miljöpartiets politik skulle vi inte ha en enda soldat i
            Sverige, och det tror jag inte att svenska folket ställer upp
            på.
          </note>
          <note type="speaker">
            Anf. 205 LAGE RAHM (mp):
          </note>
          <note>
            Herr talman! Jag tänkte prata lite om den tidigare så omtalade
            FRA-lagen eller signalspaningslagen. Det har inte pratats så jättemycket
            om det här i dag. Det kan bero på att regeringens hantering av
            frågan är en lång rad av misslyckanden. Jag tror att regeringen
            till slut insåg detta och tänkte att nu måste vi åtminstone komma
            fram med någonting som verkar som om vi har tagit till oss kritiken
            och insett hur ohanterligt förslaget är. Då kom man fram med 15
            punkter, och jag tycker att det är beundransvärt att man kan ändra
            sig, om än så lite som jag uppfattar att det är.
          </note>
          <note>
            Det återstår nämligen väldigt många oklarheter efter att de här
            punkterna har presenterats. Faktum är att beroende på hur punkterna
            kommer att implementeras och hur de tolkas skulle det kunna vara
            så att det egentligen inte kommer att ske någon förändring värd
            namnet över huvud taget i den lag som just nu föreligger och som
            det är väldigt tydligt att en stor majoritet av Sveriges befolkning
            inte vill ha.
          </note>
          <note>
            Det finns några begrepp som är väldigt luddiga, till exempel
            trafikstråk, som det sägs att man ska hantera. Jag har inte hört
            talas om någon som faktiskt kan Internetteknik som har någon aning
            om vad ett trafikstråk är, så då undrar man hur det ska bli.
          </note>
          <note>
            En annan kanske ännu viktigare fråga är: Vem är det som ska ta
            hand om trafiken? Vem ska separera den? Vem ska skicka vidare
            den i den här apparaten? Är det staten som ska övervaka och kontrollera
            vilken trafik som sedan i sin tur ska vidare till FRA? Men FRA
            kanske döper om sig för att namnet och myndigheten har blivit
            så förknippade med övervakningssamhället.
          </note>
          <note>
            Jag tycker att nr 12 på listan är ganska rolig. Där står att
            kontrollmyndigheten på begäran från enskild ska vara skyldig att
            undersöka om verksamhet avseende honom eller henne har skett i
            enlighet med lag. Kontrollmyndigheten ska alltså undersöka om
            något har skett i enlighet med lag om någon begär det. Det borde
            väl rimligtvis vara så att allt som myndigheterna gör alltid sker
            i enlighet med lag. Myndigheterna bör väl även utan att enskilda
            påpekar det upprätthålla lag. Det måste vara ett av syftena med
            en myndighet, kan man tycka. Det är i och för sig bra att det
            ska göras. Det har jag ingen invändning mot.
          </note>
          <note>
            Ett av de riktigt stora problemen är att man helt verkar ha glömt
            meddelarfriheten och källskyddet. De nämns inte. Så som jag uppfattar
            det enligt dessa punkter kommer det inte att ske något som gör
            att det blir en förbättring som ser till att vi kan upprätthålla
            de grundläggande mänskliga fri- och rättigheterna och den svenska
            grundlagen om det inte finns dolt någonstans där man inte kan
            utläsa det. Jag önskar att propositionen kommer tillbaka till
            detta.
          </note>
          <note>
            Det kvarstår en hel del oklarheter. Med tiden ska regeringen
            kanske komma tillbaka. Men som tidsplanen ser ut kommer denna
            lag, som har blivit så kritiserad, att börja gälla innan vi får
            ett beslut om en ny lag. Det är högst otillfredsställande.
          </note>
          <note>
            Vi röstade igenom lagen i juni, tyvärr. De borgerliga partierna
            verkade tycka om den då, men nu har man kanske insett att den
            är dålig. Om man nu inser att den är dålig, kan man då inte riva
            upp den innan den börjar gälla? Varför ska den dåliga lagen gälla
            ett tag innan man kommer med ett nytt förslag som ännu är oklart
            vad det är? Det vore högst naturligt att riva upp den lag man
            ändå inte vill ha. Så verkar tyvärr inte vara fallet. Detta vill
            jag uppmärksamma riksdagen på.
          </note>
          <note type="speaker">
            Anf. 206 FINN BENGTSSON (m) replik:
          </note>
          <note>
            Herr talman! Före sommaren präglades inte Miljöpartiets engagemang
            i att lagreglera en oreglerad verksamhet av särskilt stor konstruktivitet.
          </note>
          <note>
            Nu har det hänt ett par saker. Det har varit problem i Georgien
            och jag lyfte upp i en replik till din partkollega Peter Rådberg
            ett problem på Island som Miljöpartiet inte verkar ha något som
            helst intresse av att se som ett problem. Vi har konflikter i
            öst och möjligtvis i väst. Vi måste fundera över hur vi ska få
            information. Den absolut största mängden information som Försvarsmakten
            inhämtar fås genom signalspaning.
          </note>
          <note>
            Nu har vi fått fram en avancerad plan för en beställning av riksdagen
            på ny signalspaningsreglering. Hur ser Lage Rahm på möjligheten
            att riva upp en lag och ha ett oreglerat tillstånd under ett antal
            år när det i närtid händer saker där vi behöver få information?
            Är det bättre att ha lagreglering eller att sakna lagreglering?
          </note>
          <note type="speaker">
            Anf. 207 LAGE RAHM (mp) replik:
          </note>
          <note>
            Herr talman! Jag tackar för frågan. Jag trodde inte att någon
            skulle begära replik. Jag tycker att det är bättre att låta bli
            att ha en lagreglering än att ha en dålig lagreglering. Givetvis
            hade det varit bättre att ha en vettig lagreglering. Regeringen
            har haft lång tid på sig att föreslå en sådan, men nu föreligger
            det inte en sådan. Tyvärr är det inte riksdagen som förbereder
            lagarna. Det ligger i normalfall på regeringen. Då vore det rimligt
            att regeringen kom med ett bra förslag, i stället för med ett
            dåligt förslag.
          </note>
          <note>
            När oppositionen och hela det svenska samhället anmärker på att
            det är ett dåligt förslag kommer man med argumentet att det bara
            finns ett förslag och att det måste godtas. Det är ett konstigt
            sätt att argumentera. Det är som om det bara fanns två alternativ,
            nämligen ett dåligt förslag eller inget förslag alls. I stället
            borde man ha haft ett bra förslag.
          </note>
          <note type="speaker">
            Anf. 208 FINN BENGTSSON (m) replik:
          </note>
          <note>
            Herr talman! Då ska Lage Rahm få lägga fram ett förslag. I närtid
            kommer vi att ha en reglering där en domstol har rätt att överpröva
            regeringen på förhand om vilken sökfrihet man ska ha för att få
            reda på viktiga saker, till exempel vad som händer i Georgien
            och om det finns något hot i samband med att Ryssland lägger vantarna
            på Islands ekonomi.
          </note>
          <note>
            Vad är det för tidshorisont inom vilken integriteten fullständigt
            flyter utan någon som helst kontroll som Miljöpartiet tänker sig
            för att reglera denna viktiga verksamhet? Jag föreställer mig
            att det handlar om år av ältande där man kanske inte kommer med
            något konstruktivt förslag alls.
          </note>
          <note>
            Samtidigt, om jag förstår det rätt, har man i budgeten som man
            ska presentera samtidigt med Socialdemokraterna inte tagit bort
            anslaget till FRA. Det måste innebära att man vill ha en signalspaning
            och uppenbarligen en oreglerad sådan. Vilken är den tidsram inom
            vilken Miljöpartiet kommer med ett konstruktivt förslag som ger
            oss trygghet på integritetssidan och som samtidigt ger oss möjlighet
            att fånga upp oroshärdar som till exempel Georgien och möjligen
            sådant som kan hända Island på sikt?
          </note>
          <note type="speaker">
            Anf. 209 LAGE RAHM (mp) replik:
          </note>
          <note>
            Herr talman! Jag tänkte sätta en ära i att svara på frågorna.
            Jag uppfattade inte i förslaget att en domstol skulle bedöma vad
            som händer i Georgien. Jag ville tydliggöra det eftersom jag uppfattade
            att Finn Bengtsson sade detta. Det är väl snarare så att enligt
            förslaget ska en domstol göra bedömningar av de ansökningar som
            sker. Frågan är då vilken typ av domstol det rör sig om och på
            vilket sätt den ska göra bedömningen. Det finns en mängd oklarheter
            som jag skulle önska att regeringen redde ut innan det går att
            uttala sig konkret om vad som skulle kunna vara fel med just detta
            förslag.
          </note>
          <note>
            När det gäller vilken tidshorisont vi har på förslaget kan jag
            konstatera att det, som sagt, är svårt att presentera omfattande
            lagförslag utan att ha den utredningsapparat som regeringen har.
            Jag utgår från att när vi hamnar i regeringsställning kommer vi
            att presentera ett förslag när vi har haft tid att utreda det.
          </note>
          <note type="speaker">
            Anf. 210 FREDRICK FEDERLEY (c) replik:
          </note>
          <note>
            Herr talman! Bevare mig för den dagen som Lage Rahm och Miljöpartiet
            sitter i regeringen. Kanske grundar sig många av de oklarheter
            som råder för Miljöpartiet och Lage Rahm i det faktum att ni aldrig
            har regerat. Så som processen fungerar gör man politiska överenskommelser
            som i detta fall är mycket tydligare än exempelvis mycket av Miljöpartiets
            program som man går till val på. Därefter börjar en beredningsprocess
            där man klargör tydligheterna.
          </note>
          <note>
            Flera av de frågor som du ställde om meddelarfriheten, Lage,
            är redan reglerade sedan tidigare. Det är inte heller så att du
            behöver känna någon stor rädsla från den 1 september 2009 för
            att det ska finnas ett oreglerat utrymme där domstolen inte fungerar.
            De stora bitarna i det vi har beslutat träder i kraft den 1 september
            2009. Det hade Lage Rahm vetat om han hade engagerat sig mer i
            denna process.
          </note>
          <note>
            Det är beklagligt när en riksdagsledamot som säger sig vilja
            värna integriteten och följa debatten inte tar sig tid att vara
            i kammaren och ställa frågor när försvarsministern finns på plats.
          </note>
          <note type="speaker">
            Anf. 211 LAGE RAHM (mp) replik:
          </note>
          <note>
            Herr talman! Jag blev uppmanad att ställa frågor när försvarsministern
            var på plats. Det kan hända att jag som är ny i riksdagen har
            missuppfattat något. Jag trodde att man skulle ställa frågor främst
            på det som försvarsministern yttrade.
          </note>
          <note>
            Jag får nog göra Fredrick Federley besviken. Jag kommer inte
            att sitta i regeringen. Däremot utgår jag från att Miljöpartiet
            kommer att göra det.
          </note>
          <note>
            Jag vet inte vad det var för förändringar som Fredrick Federley
            talade om som skulle komma den 1 september. Jag vet däremot att
            det ska komma förändringar den 1 oktober. Det är tråkigt om det
            var det som åsyftades och Fredrick Federley inte hade koll på
            det. Möjligen skulle det kunna vara så att datumet har ändrats.
          </note>
          <note type="speaker">
            Anf. 212 FREDRICK FEDERLEY (c) replik:
          </note>
          <note>
            Herr talman! Jag får börja med att ge Lage Rahm rätt i att det
            är oktober och inte september. Jag backar på det.
          </note>
          <note>
            Samtidigt är det tydligt att Lage Rahm inte har något eget att
            komma med. Det är det härliga med att sitta i opposition. Det
            skulle kunna bli Miljöpartiets förskräckelse att man i regeringsställning
            måste kunna lägga fram konkreta förslag som ska leda till handling.
          </note>
          <note>
            Hur vill du, Lage Rahm, se till att begränsa möjligheten för
            integritetsintrång och samtidigt upprätthålla ett informationsflöde
            som är rimligt så att svensk regering kan vara välunderrättad,
            så att svensk försvarsverksamhet kan fungera väl och så att vi
            också kan säkerställa tryggheten för svenska medborgare?
          </note>
          <note>
            Hur avser Lage Rahm och Miljöpartiet att agera den dagen något
            otäckt kan tänkas hända och vi inte hade möjlighet att inhämta
            den informationen? Eller kommer man bara framgent att försöka
            fortsätta fulröstfiska med en trålare i en insjö för att på något
            sätt hävda att man värnar integriteten utan att lägga fram konkreta
            förslag på hur vi kan upprätthålla en säkerhetsinformation för
            landet och ett integritetsskydd?
          </note>
          <note type="speaker">
            Anf. 213 LAGE RAHM (mp) replik:
          </note>
          <note>
            Herr talman! Det verkar som om Fredrick Federley anser att det
            är fulröstfiske att värna om de grundläggande mänskliga fri- och
            rättigheterna. Det gör mig väldigt bekymrad eftersom han är en
            del av regeringens parlamentariska underlag. Jag tycker att det
            är tragiskt om han anser att det är det som det handlar om.
          </note>
          <note>
            Jag tycker att det är rimligt att vi upprätthåller meddelarfriheten
            och källskyddet i grundlagen. Jag tycker att det är väldigt otydligt
            hur det ska göras här, och jag tycker också att det är rimligt
            att vi följer Europakonventionen.
          </note>
          <note>
            När det gäller mitt förslag tycker jag att det är aningen tråkigt
            att be mig presentera ett färdigt förslag som jag skulle ha en
            minut på mig för att presentera. Jag tror inte att det är möjligt.
            Däremot tror jag att det finns en mängd olika saker som man kan
            göra.
          </note>
          <note>
            När det gäller vad vi i Miljöpartiet anser och varför vi fortfarande
            anser att man ska ge pengar till FRA så finns det även spaning
            som inte handlar om övervakning av Internettrafiken.
          </note>
          <note type="speaker">
            Anf. 214 STAFFAN DANIELSSON (c) replik:
          </note>
          <note>
            Herr talman! Vi har diskuterat den här frågan flera gånger i
            riksdagen. Miljöpartiets representant har varit väldigt tydlig
            med att signalspaning i kabel för att skydda landet mot yttre
            hot är någonting som vi inte ska ha. Jag har förstått det som
            att det inte finns något behov. Integriteten väger tyngre.
          </note>
          <note>
            Nu kräver Miljöpartiet tillsammans med Socialdemokraterna att
            det absolut ska utredas hur sådan här spaning ska bedrivas i kabel.
            Jag uppfattar det som att Miljöpartiet har rört sig högst väsentligt
            i denna fråga. Det kunde vara intressant att få höra Lage Rahms
            bedömning av hur ni och Socialdemokraterna vill att denna lag
            ska se ut.
          </note>
          <note>
            Den här frågan utreddes under åtta år av Socialdemokraterna,
            19982006, och man kom aldrig till skott. Man tog kontakt med oppositionen,
            men man kom inte till skott. Nu ska frågan börja utredas från
            scratch. Det är en fråga som av olika skäl behöver regleras. Att
            starta om på nytt tror jag vore mycket olyckligt.
          </note>
          <note type="speaker">
            Anf. 215 LAGE RAHM (mp) replik:
          </note>
          <note>
            Herr talman! Jag kan hålla med om att det behövs regleringar.
            Men jag vill påpeka att i de fall som det inte finns en lag om
            en väldigt specifik sak ska det i det fall man anser att någonting
            inte är lagligt prövas av domstol, och det är upp till domstol
            att då avgöra detta enligt gällande lagar. Man kan faktiskt fortfarande
            hävda att saker kan vara lagliga eller inte även om riksdagen
            inte har stiftat en lag om en väldigt specifik sak.
          </note>
          <note>
            Vi menar att det ska utredas huruvida det finns ett behov av
            detta. Jag anser att det är upp till dem som hävdar att det behövs
            en lag som innebär inskränkningar av människors fri- och rättigheter
            att visa att det verkligen finns ett behov. Något sådant har tyvärr
            inte gjorts.
          </note>
          <note type="speaker">
            Anf. 216 STAFFAN DANIELSSON (c) replik:
          </note>
          <note>
            Herr talman! Hade det inte varit så att det tyvärr funnits ett
            behov för Sverige liksom för andra länder, såsom världen ser ut,
            att skydda landets säkerhet mot yttre hot genom underrättelseverksamhet
            och signalspaning hade vi självfallet inte diskuterat denna fråga
            i riksdagen. Om Lage Rahm är osäker i fråga om detta har han missat
            väldigt mycket av debatten. Detta är en svår fråga. Den rör människors
            integritet. Det är en jättejobbig fråga för oss i Centerpartiet.
            Vi har verkligen jobbat med detta och stångats för att få in så
            mycket integritetsskydd som möjligt. Om Lage Rahm inte har insett
            och upptäckt att orsaken till att frågan måste regleras av Sveriges
            riksdag är att det tyvärr finns ett behov av militär underrättelseverksamhet
            och av signalspaning, då har han missat mycket. Vi lever nämligen
            i en värld som är tuff.
          </note>
          <note>
            En svensk som hade sin bas i Sverige blev nyligen dödad i Irak.
            Det är ett exempel.
          </note>
          <note type="speaker">
            Anf. 217 LAGE RAHM (mp) replik:
          </note>
          <note>
            Herr talman! Staffan Danielsson ägnar sig åt en ganska intressant
            argumentationsmetod här. Han säger att om det inte hade funnits
            ett behov hade man inte gjort det här. Det är som att säga att
            allt som vi gör finns det alltid behov av. Oavsett vad vi gör
            motiverar vi det med att det finns behov av det. Varför finns
            det behov av det? Jo, därför att vi gör det. Det blir en typ av
            rundresonemang. Det finns ingen orsak i botten helt enkelt. Man
            förklarar inte varför man gör en sak, utan man gör en sak för
            att man vill förklara att man har gjort den.
          </note>
          <note>
            Det är faktiskt rimligt att det finns någon sorts förklaring
            i botten som har någon anknytning till den riktiga världen och
            inte bara till vad regeringen gör och inte gör.
          </note>
          <note>
            Det är skillnad på signalspaning över huvud taget och signalspaning
            i kabel, vilket ibland inte verkar framgå när Staffan Danielsson
            yttrar sig.
          </note>
          <note type="speaker">
            Anf. 218 GÖRAN PETTERSSON (m) replik:
          </note>
          <note>
            Herr talman! Myndigheten FRA har under den senaste tiden fått
            uppleva en sällan skådad hetskampanj. Den trogna personalen ute
            på Lovön utanför Stockholm har i många fall förtalats och i flera
            fall också beskrivits som någon sorts snuskpellar som vill snoka
            i folks privata mejl.
          </note>
          <note>
            Det finns dock ett syfte med denna verksamhet, och det är därför
            som vi har den. Jag kan garantera Lage Rahm att Sveriges försvarsmyndigheter
            kommer att skydda även hans säkerhet, även om han som ledamot
            av Sveriges riksdag inte är beredd att ta sitt ansvar för Sveriges
            säkerhet.
          </note>
          <note type="speaker">
            Anf. 219 LAGE RAHM (mp) replik:
          </note>
          <note>
            Herr talman! Det känns givetvis skönt att någon skyddar min säkerhet.
            Jag skulle nog säga att det i betydligt större utsträckning handlar
            om att det är polisen och rättsväsendet som skyddar min säkerhet
            och även lagar där det sägs att staten inte får begå övergrepp
            mot mig när det gäller skydd av min säkerhet. Tyvärr verkar dessa
            lagar vara något ifrågasatta av vissa människor här.
          </note>
          <note>
            Jag vill slutligen säga att jag verkligen beklagar om det är
            så att enskilda människor som jobbar på en myndighet har utsatts
            för hetskampanjer och hot. Det tycker jag verkligen inte att det
            finns någon grund för att göra. Det som givetvis är fel i detta
            perspektiv är de lagar och de förslag och den vilja som finns
            när det gäller att inkräkta på människors integritet. Det handlar
            inte om de enskilda människor som jobbar på en myndighet.
          </note>
          <note type="speaker">
            Anf. 220 GÖRAN PETTERSSON (m) replik:
          </note>
          <note>
            Herr talman! Enligt den alliansuppgörelse som nu finns sker vissa
            förändringar när det gäller den lag som det har fattats beslut
            om här i riksdagen.
          </note>
          <note>
            Så sent som i går fick vi ett tydligt exempel på behovet av skydd
            mot yttre hot. Det avslöjades då att en svensk medborgare hade
            varit en al-Qaidaledare i Irak. De tillägg som nu har gjorts i
            alliansöverenskommelsen innebär att vissa av statens säkerhetsbehov
            lyfts ur den nuvarande lagen. Men detta kommer att utredas skyndsamt,
            framför allt säkerhetspolisens behov av signalspaning.
          </note>
          <note>
            Jag tycker att vi ska vara väldigt noga med att se till att vi
            har ett bra skydd mot terrorism.
          </note>
          <note type="speaker">
            Anf. 221 LAGE RAHM (mp) replik:
          </note>
          <note>
            Herr talman! Jag delar Göran Petterssons åsikt att det är väldigt
            viktigt att ha ett bra skydd mot terrorism. Jag tror dock att
            man ska vara medveten om att det inte är givet att det bästa skyddet
            mot terrorism är att skapa en övervakningsstat som granskar precis
            vad alla människor gör. Jag säger inte att det är detta som definitivt
            sker i och med detta. Det är inte riktigt så illa som det skulle
            kunna vara. Men det är åt det hållet. Jag tror egentligen att
            det finns mycket bättre sätt att skydda sig mot terrorism som
            är mer effektiva. Det kan handla om att man ser till att människor
            inte hemfaller åt den typen av verksamhet.
          </note>
          <note>
            Sjukförsäkringsfrågor
          </note>
          <note type="speaker">
            Anf. 222 VERONICA PALM (s):
          </note>
          <note>
            Herr talman! Jag ska inleda debatten om sjukförsäkringsfrågor
            med att tala om de människor som den faktiskt berör, nämligen
            de enligt Försäkringskassans senaste prognoser 144 474 personer
            som har varit sjukskrivna i mer än 14 dagar plus den dryga halva
            miljonen människor som lever på sjukersättning.
          </note>
          <note>
            Detta är ett problem. Om det är vi överens, så jag börjar där.
            Men problemet är inte att man lever på sjukersättning eller är
            sjukskriven, utan problemet är att människor blir sjuka.
          </note>
          <note>
            Problemet är att vi har ett arbetsliv som gör att människor inte
            orkar arbeta hela livet. Vi har behov av alla gemensamma krafter.
            Människor i arbete ger tillväxt. Människor i arbete ger människor
            ett människovärde. Frågan om sjukersättning, arbete och arbetsplatser
            handlar om en syn på samhället och om en syn på människan.
          </note>
          <note>
            Efter att ha sagt detta vill jag för tydlighetens skull säga
            att den som är sjuk ska ha rätt både till ett gott ekonomiskt
            skydd och till ett stöd för att kunna komma tillbaka till arbetslivet,
            eller till livet.
          </note>
          <note>
            För mig som socialdemokrat är sjukförsäkringen djupt ideologisk.
            Det handlar om en samhällssyn. Det handlar om vilken syn vi har
            på ekonomin om hur vi vill att den ska utvecklas. Det handlar
            om en människosyn om hur vi ser på människor och på människovärdet.
          </note>
          <note>
            Jag och vi i det socialdemokratiska partiet och den samlade arbetarrörelsen
            tycker att grunden för sjukförsäkringen är en standardtrygghetsmodell
            baserad på inkomstbortfallsprincipen och en solidarisk fördelning
            med en tydlig arbetslinje.
          </note>
          <note>
            Det här är våra utgångspunkter. Utifrån det vill vi få möjlighet
            att diskutera hur man kan utveckla en sjukförsäkring som omfattar
            alla och som ger ekonomisk trygghet för den händelse att någon
            av oss alla kan ju drabbas är borta från arbetet under en kortare
            eller en längre tid. Det gäller också de så att säga aktiva möjligheterna
            att komma tillbaka. Vi är öppna för sådana samtal.
          </note>
          <note>
            Vi har flera gånger sagt, och jag säger det igen: Vi vill utveckla
            sjukförsäkringen. Om ni inte lyckas läsa in det mellan raderna
            kan jag säga att det betyder att inte allt var bra före oktober
            2006, så slipper vi den diskussionen. Det fanns en hel del brister.
            Men det som händer nu är att regeringen och den samlade högermajoriteten
            i denna kammare fullständigt slår sönder basen för den svenska
            modellen. Det går inte att kalla förändringarna för någonting
            annat än ett systemskifte.
          </note>
          <note>
            Ni sänker taket. Men trygga människor vågar. Samstämmiga remissinstanser
            visar att det är fråga om kraftiga försämringar. Sänker man taket
            får människor mindre pengar. Och sänker man taket får människor
            mindre möjligheter att komma tillbaka i arbete. Fattigare människor
            blir inte friskare, väldigt enkelt uttryckt.
          </note>
          <note>
            Det är snäva tidsgränser enbart riktade till den enskilda individen,
            inte till de andra som har ansvaret i en sjukskrivningsprocess.
          </note>
          <note>
            Det är fråga om en ettårsgräns för att sedan slänga ut folk.
            Möjligen kan man, efter en ansökan, få 550 dagar till och då till
            en ännu lägre ersättning. Sedan kastas man ut. Vem som efter en
            ansökan ska få den här förlängningen är lite svårt att bedöma,
            speciellt som Försäkringskassan med jämna mellanrum blir tillrättavisad
            av ministern.
          </note>
          <note>
            Arbetsmiljöansvaret har i sak inte förändrats lagligt. I dag
            är det inte ens ett papper. Rehabiliteringsansvaret ligger helt
            på den enskilde sjuke utan några extra pengar. Anställningstryggheten
            undergrävs. Redan efter sex månader kan man förlora rätten till
            den anställning man har. Ett borttagande av den tillfälliga sjukersättningen
            gör att människor som faktiskt hade en möjlighet att komma tillbaka
            nu helt slås ut, helt förtidspensioneras bort.
          </note>
          <note>
            Det är en rättsosäker och djupt orättvis politik. Det är hjärtlöst
            och fullständigt otillständigt för ett välfärdssamhälle. Nu ser
            vi effekterna.
          </note>
          <note>
            Enligt Försäkringskassans prognoser kommer 33 000 människor att
            utförsäkras, kastas ut, från sjukförsäkringen år 2010. Till detta
            kommer de 19 000 människor som har en tidsbegränsad sjukersättning
            en ersättning som upphör.
          </note>
          <note>
            Sammantaget är det 52 000 människor som försvinner ut. Till vad?
            Ja, till någon form av sysselsättning och till någon form av ersättning
            har vi hört. Men vi har inte sett det.
          </note>
          <note>
            De nyfriskjobb som regeringen inrättade har inte ens gett tusen
            nya platser. Och detta sker i en lågkonjunktur när socialbidragen
            i hälften av landets kommuner ökar. Det är en mörk människosyn
            och en oansvarig ekonomisk politik. Ökade orättvisor är inte lösningen
            på Sveriges problem!
          </note>
          <note type="speaker">
            Anf. 223 MATS G NILSSON (m) replik:
          </note>
          <note>
            Herr talman! Detta med att utveckla sjukförsäkringen var intressant.
            Jag har två konkreta frågor till dig, Veronica Palm, som jag tror
            att det är ganska enkelt att besvara.
          </note>
          <note>
            I er budgetmotion läser jag att den så kallade rehabiliteringskedjan
            mer korrekt kan beskrivas som en utsorteringskedja. Du var själv
            ganska kritisk. Kan du som en läsanvisning tala om var i er budget
            vi hittar ert alternativa förslag eller är det så att ni kommer
            att rösta för en bibehållen rehabiliteringskedja?
          </note>
          <note>
            Min andra, konkreta, fråga handlar om att ni vill tillföra 1
            miljard under de kommande tre åren för arbetslivsinriktad rehabilitering.
            Före sommaren hade vi en debatt där flera av dina partikamrater
            sade att 3,4 miljarder var helt otillräckligt för detta syfte.
            Nu är 1 miljard uppenbarligen helt tillräckligt. Var det så att
            dina partikamrater hade fel före sommaren och att behoven bara
            är en tredjedel så stora som vi bedömer att de är?
          </note>
          <note type="speaker">
            Anf. 224 VERONICA PALM (s) replik:
          </note>
          <note>
            Herr talman! Om man läser den socialdemokratiska budgetmotionen
            det gläder mig att du gör det kan man där se att vi när det gäller
            konkreta åtgärder pekar på mer av rehabilitering i början av vårdkedjan.
            Vi säger inte nej till att det behövs också i slutet av vårdkedjan,
            så som det är med rehabiliteringskedjan. Problemet är att de pengarna
            plockas från början av vårdkedjan. Där vill vi alltså föra in
            mer pengar. Det handlar om 1 miljard kronor under tre år en rehabiliteringsmiljard
            tydligt riktad till början av vårdkedjan och om att kunna utveckla
            möjligheter att möta de människor som har komplexa problem och
            som i dag hamnar väldigt långt utanför. I en pågående lågkonjunktur
            har de ännu svårare att komma in.
          </note>
          <note>
            Sedan vill jag vara glasklar med att en framtida socialdemokratiskt
            ledd regering inte kommer att acceptera den grundläggande syn
            som den här utsorteringskedjan innehåller.
          </note>
          <note type="speaker">
            Anf. 225 MATS G NILSSON (m) replik:
          </note>
          <note>
            Herr talman! Okej, i brist på ett annat svar tolkar jag att ni
            ändå kommer att vilja fortsätta med det här hemska systemet. Så
            blir det ju om du inte har ett nytt system att föreslå. Vi är
            lite vana vid den diskussionen. Jobbskatteavdraget var ni ju först
            emot. Sedan röstade ni för det. Det där är alltså ingenting nytt.
          </note>
          <note>
            Nu lät det på dig, Veronica, som att du inte tycker att det är
            fel av oss att satsa 3,4 miljarder, vilket dina kamrater tyckt,
            och att ni ska ha 1 miljard till. Är det så vi ska tolka det?
            Du är alltså egentligen för det som ditt parti före sommaren röstade
            emot. Eller är du emot satsningen på 3,4 miljarder? Kan du reda
            ut begreppen?
          </note>
          <note type="speaker">
            Anf. 226 VERONICA PALM (s) replik:
          </note>
          <note>
            Herr talman! Vi tycker att det är bra att man förstärker företagshälsovården.
            Vi tycker också att det är bra att man ger resurser till landstinget
            för arbete med rehabilitering, även om man tar från andra viktiga
            insatser.
          </note>
          <note>
            Vi vill dock förstärka tidigare i vårdkedjan och när det gäller
            den samlade rehabiliteringen kring människan. Det gäller alltså
            samordnade finansiella insatser.
          </note>
          <note>
            Återigen vill jag vara glasklar: Nej, en socialdemokratiskt ledd
            regering kommer att riva upp när det gäller stora delar av de
            systemförändringar som den här rehabiliteringskedjan innebär.
          </note>
          <note>
            Vi kommer att höja taket. Ekonomisk trygghet kommer att vara
            reell för fler. Vi kommer att ta bort de snäva tidsgränserna riktade
            mot den enskilda individen. Vi kommer inte att ha några stupstockar.
            Vi kommer inte att ha någon avräkning på ersättningen. Vi kommer
            att fokusera på tidiga reella insatser riktade till individen,
            med ett samlat ansvar. Det gäller då arbetsgivaren, individen
            och Försäkringskassan.
          </note>
          <note type="speaker">
            Anf. 227 ULF NILSSON (fp) replik:
          </note>
          <note>
            Herr talman! När alliansen tillträdde 2006 hade vi 750 000 människor
            i någon form av sjukfrånvaro. Ett stort problem som jag tror att
            få förnekar var att alltför många var sjukskrivna alltför länge
            och att alltför många blev förtidspensionerade, fastän de borde
            ha erbjudits en chans att komma tillbaka.
          </note>
          <note>
            Alliansens hela politik går ut på att ge människor en chans att
            snabbt komma tillbaka och att ge tidig rehabilitering.
          </note>
          <note>
            Jag har två frågor. Håller Veronica Palm med om att väldigt många
            människor i onödan var passiviserade genom långa sjukskrivningar
            och förtidspensioneringar fram till i dag?
          </note>
          <note>
            Är Veronica Palm i grunden med på den rehabiliteringskedja som
            vi tvingar fram, med både avstämning och träff med arbetsgivare
            och rehabiliteringsorgan mycket tidigare? Tre månader är den absoluta
            deadline för en avstämning som ofta skedde först efter ett år.
          </note>
          <note type="speaker">
            Anf. 228 VERONICA PALM (s) replik:
          </note>
          <note>
            Herr talman! Man kan välja på vilken sida man ställer sig när
            man ser ett problem. Om man ser att människor blir sjuka, att
            de blir sjuka av sitt arbete, att människor faktiskt kan bli sjuka
            av att vara sjukskrivna kan man välja att ställa sig på olika
            sidor. Jag väljer att se det utifrån ett samhällsekonomiskt, ett
            ideologiskt och ett medborgarperspektiv. Då är min utgångspunkt
            att du som individ som är sjukskriven har rätt till aktivt stöd
            för att komma tillbaka. Ett aktivt stöd innebär också ett arbetsgivaransvar,
            inte att släppa arbetsgivaransvaret. Arbetsgivaransvaret, ansvaret
            från Försäkringskassan innebär inte att jag rycker undan dina
            pengar och hoppas att du kryper till ditt jobb.
          </note>
          <note type="speaker">
            Anf. 229 ULF NILSSON (fp) replik:
          </note>
          <note>
            Herr talman! Arbetsgivaransvaret är kvar, skillnaden är att Försäkringskassan
            har rätt att kräva avstämning vid vissa bestämda tidpunkter, vilket
            man inte hade tidigare. En annan skillnad är att Försäkringskassan
            inte längre automatiskt prövar förtidspensionering redan efter
            ett år, som man gjorde med ert system.
          </note>
          <note>
            Jag ställer samma fråga som föregående talare. Vad är det ni
            är missnöjda med när vi nu får in aktiva rehabiliteringsinsatser,
            aktiva uppföljningar och avstämningar tidigare i processen än
            vad som var fallet under de tolv år då ni hade ansvaret för de
            här frågorna?
          </note>
          <note type="speaker">
            Anf. 230 VERONICA PALM (s) replik:
          </note>
          <note>
            Herr talman! Det där är inte riktigt sant. Avstämningsmötena
            fanns redan innan. Ansvaret hos Försäkringskassan för att ha avstämningsmöten
            med arbetsgivare och arbetstagare fanns redan innan just för att
            kunna få in tidiga aktiva insatser.
          </note>
          <note>
            Jag säger inte att det var bra, jag säger inte att det funkade
            alla gånger. Men där skulle jag vilja lägga ned mer arbete, inte
            säga att avstämningsmötena handlar om att rycka undan tryggheten
            och försörjningen för människor. Att ramla ut ur trygghetssystem,
            att bli utkastad och utförsäkrad ur de gemensamma sjukförsäkringarna
            handlar inte bara om att man får mindre pengar. Det handlar om
            att man måste kvalificera sig in i systemet igen. Den som står
            längst bort från arbetsmarknaden måste kvalificera sig in. Det
            handlar om att man måste skaffa sig en billigare lägenhet och
            göra sig av med bilen innan man kan gå till socialkontoret och
            ställa sig i den kön för att söka socialbidrag, för det är där
            som man kommer att kunna ha sin försörjning. Detta sker samtidigt
            som vi går rakt in i en lågkonjunktur och socialbidragskostnaderna
            ökar i hälften av landets kommuner.
          </note>
          <note type="speaker">
            Anf. 231 FINN BENGTSSON (m) replik:
          </note>
          <note>
            Herr talman! Allt var inte bra före oktober 2006, säger Veronica
            Palm. Det får väl betraktas som dagens understatement. En och
            en halv miljon människor var i utanförskap vid regeringsövertagandet,
            som vi hörde av föregående talare, och 750 000 i sjukfrånvaro.
            Så talar Veronica Palm om att hon går in i en diskussion med en
            djup ideologisk förankring och med ett människovärdesynsätt. Låt
            mig upplysa Veronica Palm om att forskningen visar att överdödligheten
            är ungefär sju gånger större för dem som är i förtidspension jämfört
            med åldersmatchade individer i arbete.
          </note>
          <note>
            Sedan talar Veronica Palm om att vi skulle stå för en mörk människosyn.
            Då kan man ställa sig frågan: Att ha förtidspensionerade för förtida
            död, vad är det för en människosyn? Är inte den mörk?
          </note>
          <note type="speaker">
            Anf. 232 VERONICA PALM (s) replik:
          </note>
          <note>
            Herr talman! Nu tror jag att man måste backa bandet lite för
            att hänga med här. En positiv människosyn för mig är en syn att
            alla människor, oavsett om man är byggnadsarbetare det är också
            en grupp som har överdödlighet eller något annat har rätt till
            ett värdigt liv, och ett värdigt liv är att få rätten att göra
            rätt för sig. Rätten att få göra rätt för sig är att ha en koppling
            till det gemensamma, rätten att finnas på arbetsmarknaden. För
            att komma dit krävs det aktiva insatser och rehabilitering, inte
            att man rycker undan pengarna för en i tron att någon blir friskare
            av det.
          </note>
          <note>
            Det är det som är den grundläggande skillnaden. Vi ser inte några
            stupstockar, inte någon nedräkning av ersättningen. Vi säger att
            det finns andra saker. Det är inte bara den enskilde sjuke som
            bär ansvaret för sin egen rehabilitering.
          </note>
          <note type="speaker">
            Anf. 233 FINN BENGTSSON (m) replik:
          </note>
          <note>
            Herr talman! Men det är bara tomma ord, Veronica Palm. Fakta
            säger att rekordåret 2002, när vi hade flest förtidspensionärer
            i Sverige, var Försäkringskassan tvungen att gå in och föranstalta
            om ett så kallat mål för ohälsotalet. Efter regeringsskiftet har
            detta mål infriats i augusti, fast målet var uppsatt att nås vid
            årsskiftet. Detta är konkret politik som alliansen har lyckats
            med. Vad Socialdemokraterna eventuellt hade lyckats med har vi
            ingen aning om, men om man tittar på det som var tidigare måste
            man förskräckas över det utanförskap som rådde när vi tog över.
          </note>
          <note>
            Då återstår min fråga. När Veronica Palm tar till så stora ord
            som mörk människosyn och utifrån ideologisk utgångspunkt måste
            jag utmana detta. Vad är det för människosyn att förtidspension
            i denna stora omfattning skulle vara bättre för människor och
            medborgare ur, som du nämnde själv, ett samhällsekonomiskt, ideologiskt
            och medborgarperspektiv? Jag vill inte dö som förtidspensionär.
            Det tror jag ingen vill.
          </note>
          <note type="speaker">
            Anf. 234 VERONICA PALM (s) replik:
          </note>
          <note>
            Herr talman! Jag vill erinra Finn Bengtsson om hans partikamrat
            Anders Borg som vid ett flertal tillfällen har sagt att effekterna
            av den politik som den här regeringen för när det gäller jobben,
            arbetsmarknadspolitik och ekonomisk politik och att få människor
            tillbaka i arbete, kommer att märkas om ungefär två år. Det är
            nu, det är nu när vi står inför en lågkonjunktur. Det som har
            skett under den här tiden är effekten av det som vi pratade om
            tidigare, de tydliga avstämningsmötena, att sätta upp tydliga
            mål, att säga att människor måste få vara välkomna tillbaka till
            arbetsmarknaden.
          </note>
          <note>
            Återigen: Jag är inte nöjd med allt som har varit tidigare, men
            vägen tillbaka är inte att skrämma bort människor och dra undan
            deras ersättning. Vägen tillbaka var precis det som den förra
            regeringen påbörjade, alltså tydlig fokusering på att ge människor
            möjlighet att komma tillbaka i arbete. Det ser vi effekterna av,
            och det gläds vi åt tillsammans. Men jag är orolig för de effekter
            som den här nya politiken kommer att ge, och ger redan nu.
          </note>
          <note type="speaker">
            Anf. 235 FREDRICK FEDERLEY (c) replik:
          </note>
          <note>
            Herr talman! För det första får jag välkomna att Socialdemokraterna
            äntligen har släppt den oerhört hårda låsning som de haft tidigare
            och som har gjort att vi inte kommit fram till direktiv för att
            kunna få en utredning om socialförsäkringen. Det välkomnar vi
            från samtliga allianspartier, tror jag.
          </note>
          <note>
            För det andra vill jag ge dig rätt i att det är ett systemskifte
            som vi har infört, ett systemskifte från ett evighetslångt utanförskap
            där man inte kunde få hjälp och där man fortfarande efter ett
            år kanske inte hade de kontakter som Veronica Palm verkar tro
            var de allena saliggörande förr i tiden, till att vi i stället
            gör en historisk satsning på rehabilitering för att hjälpa människor
            att komma tillbaka. Då behöver man inte, som Veronica sade, krypa
            slagen och rädd till sitt arbete utan rak i ryggen och med glädje
            kunna gå tillbaka till sitt arbete.
          </note>
          <note>
            Det handlar också om att minska antalet sjukskrivningar, och
            det handlar om en minskning av antalet i sjuk- och aktivitetsersättning.
            Vi har infört ett systemskifte bort från en människosyn med människor
            i passivitet och omöjlighet att komma tillbaka till en tro på
            människor, att alla kan vara med och bidra.
          </note>
          <note type="speaker">
            Anf. 236 VERONICA PALM (s) replik:
          </note>
          <note>
            Herr talman! En kvinna, 44 år, i Växjö som lider av en allvarlig
            skada i armen som hon har åsamkats i sitt arbete när hon var 19
            år har varit sjukskriven sedan dess. Till och från får hon kraftiga
            smärtanfall och säger själv: Jag skulle gärna vilja jobba lite
            grann. Det vore väldigt bra för mig, men jag kommer inte att kunna
            arbeta speciellt mycket, och jag kommer att behöva bestämma över
            min egen arbetstid. Den kvinnan, som nu står med beskedet att
            hon är utförsäkrad, har jag svårt att se att Fredrick Federley
            kan se i ögonen och säga: Gå till ett nytt arbete rak i ryggen!
          </note>
          <note>
            Det handlar inte om huruvida man är rak eller böjd i ryggen.
            Det handlar om vilken syn man har på människor. Blir folk friskare
            av att man tar deras pengar?
          </note>
          <note type="speaker">
            Anf. 237 FREDRICK FEDERLEY (c) replik:
          </note>
          <note>
            Herr talman! Nej, folk blir inte friskare av att man tar deras
            pengar, däremot av att man lösgör resurser för rehabilitering
            så att de har möjligheter att komma tillbaka. Från alliansens
            sida kommer man nu att införa generösa system som är betydligt
            mer flexibla än de som Veronica Palm var med och införde tidigare.
            De möjliggör att man kan arbeta mer när man kan, mindre när man
            inte kan och därtill tjäna lite extra pengar.
          </note>
          <note>
            Det som kanske är mest slående i hela Veronica Palms anförande
            på sex minuter är att hon inte med ett enda ord sade vad det egentligen
            är ni vill, bara vad ni inte vill.
          </note>
          <note>
            Det är klart att det är lätt att säga: Jag vill inte ha regn
            på min semester, jag vill inte ha slut på pengar på min semester,
            jag vill inte att glassen ska vara slut på min semester, jag vill
            inte att någon i familjen ska vara sur på min semester. Men vad
            är det du egentligen vill, och hur vill du ta dig till detta som
            du inte vill? Inte med ett ord kommer du fram till detta. Kanske
            har det sin grund i att Socialdemokraterna på två år inte arbetat
            seriöst med de här frågorna, för man har satt sig i en politisk
            låsning. Det har också gjort att vi inte kommer framåt med den
            utredning som är så oerhört viktig för framtiden och där vi hoppas
            att Socialdemokraterna nu ska vara konstruktiva.
          </note>
          <note type="speaker">
            Anf. 238 VERONICA PALM (s) replik:
          </note>
          <note>
            Herr talman! Vi vill höja taket i socialförsäkringen, vi vill
            ha en aktiv rehabilitering i början, vi vill ha mer fokusering
            på individen, vi vill ha tydliga avstämningsmöten med ett gemensamt
            ansvar mellan arbetsgivare, Försäkringskassan och den sjuke individen.
            Det är några konkreta saker som vi har sagt hela tiden. Vi vill
            inte ha några stupstockar och nedräkning av pengar. Visst har
            jag sagt det, och visst är det så att vi för de samtalen.
          </note>
          <note>
            I vår budgetmotion kan man tydligt se att vi har ett ganska långt
            resonemang om hur vi vill att vägen dit ska gå. Men det är inte
            vi som lägger fram propositioner. Vi måste också som opposition
            kunna få agera när man genomför ett, som Fredrick Federley säger,
            systemskifte i den grundläggande välfärdspolitiken, som sjukförsäkringen
            är.
          </note>
          <note>
            Lösgör det pengar? Ja, det lösgör ganska mycket pengar att dra
            undan de här ersättningarna för folk. Men dessa pengar använder
            ni ju till att sänka skatten för dem som tjänar allra mest. Visst
            lösgör det pengar, men det är ingenting som kommer de sjuka människorna
            till del.
          </note>
          <note type="speaker">
            Anf. 239 HELENA RIVIÈRE (m) replik:
          </note>
          <note>
            Herr talman! Det är ju så med sjukdom att man inte är antingen
            hundra procent sjuk eller hundra procent frisk. Det är där människosynen
            kommer in.
          </note>
          <note>
            Om man tror på människan och satsar på det friska hos människan,
            vinner man mer framgång än om man fokuserar på ersättningen och
            att ersättningen ska vara lång, evighetslång, att taket är högt,
            att ersättningarna är generösa och rikliga, att standardtryggheten
            består.
          </note>
          <note>
            Det är tron på att människan av inneboende kraft ska kunna återvända
            till arbetslivet som är den springande punkten.
          </note>
          <note type="speaker">
            Anf. 240 VERONICA PALM (s) replik:
          </note>
          <note>
            Herr talman! Det finns en koppling mellan en ekonomisk trygghet
            som är så pass god att man inte behöver gå från hus och hem, att
            man inte behöver sälja sin bostadsrätt för att kunna söka socialbidrag,
            och möjligheten att våga.
          </note>
          <note>
            Helena Rivière säger att den människa som har gått från en arbetsplats
            ska komma tillbaka till samma. Det kanske är så att man behöver
            omskolning, att man behöver få möjlighet att ta nya kliv i sitt
            liv. Man kan då välja två sätt att se på det, antingen att stödja
            den här människan så att hon kan komma tillbaka då har man trygghet
            och trygga människor vågar eller så kan man säga att om vi sparkar
            lite till kanske hon tvingas ut att pröva någonting annat. Jag
            väljer det förstnämnda, både för att det är mest humant och för
            att det är mest ekonomiskt effektivt ur ett samhällsperspektiv.
          </note>
          <note type="speaker">
            Anf. 241 HELENA RIVIÈRE (m) replik:
          </note>
          <note>
            Herr talman! Att gå från hus och hem i min värld blir 90 procent
            friska efter tre månader, och efter tre månader är man nog inte
            ruinerad i de flesta fall.
          </note>
          <note>
            Socialdemokraternas tes är att man ska ha möjlighet att våga,
            att trygga människor vågar. Jag har alltid undrat över den mekanismen,
            för om människorna är alltför trygga, vad har de då för anledning
            att våga?
          </note>
          <note type="speaker">
            Anf. 242 VERONICA PALM (s) replik:
          </note>
          <note>
            Herr talman! Det kan man fundera på, men alla bevis säger det
            motsatta. I samhällen som har ett inlåsningssystem, ett dogmatiskt
            system, ett fattigbidragssystem, där vågar man inte.
          </note>
          <note>
            Sverige har den mest flexibla och rörliga arbetsmarknaden, inte
            för att folk känner sig tvingade att våga utan för att man känner
            en trygghet. Man vågar testa, vågar gå en vuxenutbildning som
            gör att man även som vuxen kan starta på nytt.
          </note>
          <note>
            Vi har en arbetslöshetsförsäkring, eller åtminstone delar kvar
            av en arbetslöshetsförsäkring, som gör att man känner sig trygg
            om en olycka skulle inträffa. Till detta har vi en öppen ekonomi,
            en av världens mest öppna ekonomier som hela tiden slår på internationella
            konjunkturer. Men vi klarar det just för att vi har ett grundläggande
            välfärdssystem som gör att människor känner: Jag får vara med,
            jag är viktig, min insats är viktig. Det är den grundläggande
            skillnaden. Man kan välja att ha ett låglönesamhälle med bidrag
            bara till dem som har det sämst ställt eller ett välfärdssamhälle
            där alla har rätt att göra sin del för det gemensamma.
          </note>
          <note type="speaker">
            Anf. 243 GUNNAR AXÉN (m) replik:
          </note>
          <note>
            Herr talman! Veronica Palm tog i väldigt starkt i sitt anförande,
            och förmodligen syftade det till att skyla över Socialdemokraternas
            misslyckande vid makten.
          </note>
          <note>
            Socialdemokraternas styre präglades av många, långa och passiva
            sjukskrivningar. För att råda bot på de skenande sjukskrivningstalen
            införde man en automatisk förtidspensionering av människor som
            hade varit sjukskrivna i ett år en stupstock, skulle man kunna
            säga för att använda Veronica Palms egna ord, efter ett års passiv
            sjukskrivning. Man gick från 80 procent i sjukpeng till 64 procent
            i sjukersättning. Människor tvingades i många fall från hus och
            hem.
          </note>
          <note>
            140 personer per dag förtidspensionerades under Socialdemokraternas
            tid vid makten. Jag frågar bara: Varför?
          </note>
          <note type="speaker">
            Anf. 244 VERONICA PALM (s) replik:
          </note>
          <note>
            Herr talman! Det som händer nu är att den borgerliga majoriteten
            i riksdagen väljer att ta bort den tillfälliga sjukersättningen.
            Då måste jag få fråga: Vad händer med dessa människor? Man brukar
            säga att det är 1 procent som kommer tillbaka i arbete. Det är
            alldeles för lite, alldeles för lite insatser och de är alldeles
            för mycket lämnade åt sitt öde. Jag håller helt med om det. Men
            vad händer med de 19 000 människor som 2010 går ut i vadå i ingenting,
            i någon form av sysselsättning till någon form av ersättning eller
            socialbidrag?
          </note>
          <note type="speaker">
            Anf. 245 GUNNAR AXÉN (m) replik:
          </note>
          <note>
            Herr talman! Nu var det jag som ställde en fråga till Veronica
            Palm.
          </note>
          <note>
            Jag har träffat och pratat med hundratals, kanske till och med
            tusentals, människor som Socialdemokraterna förpassade ut i förtidspension.
            De ställer en fråga: Varför, varför, varför gjorde man detta?
          </note>
          <note>
            Varför införde Socialdemokraterna en stupstock efter ett års
            sjukskrivning? Människor tvingades gå från 80 procent i sjukpeng
            till 64 procent i sjukersättning, och många tvingades lämna hus
            och hem. Varför gjorde man detta? Den frågan vill jag och landets
            över 430 000 förtidspensionerade ha svar på.
          </note>
          <note>
            140 personer per dag förtidspensionerade ni bort i ett permanent
            utanförskap. Jag och de vill veta varför.
          </note>
          <note type="speaker">
            Anf. 246 VERONICA PALM (s) replik:
          </note>
          <note>
            Herr talman! Sanningen är den att det som den socialdemokratiska
            regeringen valde att göra när sjukskrivningstalen ökade var att
            säga att vi måste hitta vägar. Då kan man välja vilka de vägarna
            är. Den socialdemokratiska regeringen valde tidiga avstämningsmöten,
            mer av resurser på Försäkringskassan för att kunna möta de här
            människorna så att de inte ska tvingas ut i en förtidspension
            som de ibland inte behöver. Vissa människor behöver det, medan
            andra inte behöver det.
          </note>
          <note>
            Mer av tydliga och tidiga insatser och avstämningsmöten, som
            visar sig ha gett effekt och att ohälsotalen minskar, var vad
            den socialdemokratiska regeringen valde.
          </note>
          <note>
            Jag vill återigen säga att när jag i början av mitt anförande
            valde att peka på siffror på hur många människor som i dag finns
            i sjukersättning och som är sjukskrivna var det för att säga att
            jag är orolig och att vi har ett gemensamt ansvar för det.
          </note>
          <note type="speaker">
            Anf. 247 GUNVOR G ERICSON (mp):
          </note>
          <note>
            Herr talman! Sjukförsäkringen blev allmän 1955. Många är de människor
            som genom åren har behövt och fått hjälp via det systemet. Veronica
            Palm nämnde förut hur många det är som finns där i dag, hur många
            människor av kött och blod som faktiskt har stöd av det här systemet.
          </note>
          <note>
            Den moderatledda regeringen har nu suttit vid makten i två år.
            Ni har konsekvent använt ordet utanförskap, så även i dag. Men
            med er politik börjar nu det verkliga utanförskapet synas, människor
            som ställs utanför både arbete och sjukförsäkring eller arbetslöshetsersättning,
            a-kassa. Det är vad jag kallar verkligt utanförskap.
          </note>
          <note>
            Den 4 juni beslutade vi här i kammaren om ett nytt sjukförsäkringssystem.
            De reglerna har Moderaterna nu drivit igenom med Folkpartiet och
            de andra på släptåg. Det leder till en ökad osäkerhet och en ökad
            rädsla som försvårar läkeprocess och tillfrisknande. De gamla
            reglerna var inte bra, men det blir inte bättre av att riva upp
            sömmarna och sätta dit nya lappar i den luggslitna överrocken
            när det blåser hårt och kallt som i dagens höstrusk.
          </note>
          <note>
            Det här är ju ett system som ska fungera när man behöver det
            som bäst. Man ska inte behöva slåss för sin rätt. Man ska veta
            vilken rätt man har. Många är de människor som har mejlat och
            hört av sig till mig som inte känner trygghet i fråga om vilka
            regler som faktiskt gäller.
          </note>
          <note>
            Det allra bästa är naturligtvis att inte behöva trygghetssystemen,
            att inte bli sjuk eller att inte råka ut för en olycka och skadas
            på sin arbetsplats. Men det händer, och då behöver vi ha system
            som människor kan känna tillit till och veta att de faktiskt fungerar.
            Både som anställd och som företagare ska man kunna känna tillit
            till att försäkringen fungerar.
          </note>
          <note>
            Vi behöver börja om från början. Vad är det för problem som ni
            i den moderatledda regeringen vill lösa med snävare tidsgränser?
            Att inte få rätt till förlängd sjukersättning, vilka problem löser
            det? Att inte veta vilka regler som gäller och tvivla på om beskedet
            som ges från handläggaren är rätt, vilka problem löser det? Nej,
            det leder till ökad otrygghet, och det blir ingen friskare av.
          </note>
          <note>
            Miljöpartiet har föreslagit ett helt nytt system, med en dörr
            in. Du som blir sjuk eller arbetslös vänder dig till ett och samma
            kontor för att få en skräddarsydd insats just för dig. Det kallar
            vi arbetslivstrygghet.
          </note>
          <note>
            Flera av remissinstanserna kritiserade de nya reglerna inför
            beslutet. Framför allt gällde det den diagnosbaserade skillnaden
            i ersättning för långtidssjuka, den försämrade anställningstryggheten
            för sjukskrivna och den rättsosäkerhet som följer av att regelverket
            är så svåröverskådligt och svårtolkat.
          </note>
          <note>
            Det är därför mycket bra att TCO har skrivit till Cristina Husmark
            Pehrsson och påtalat de signaler som kommer från medlemmarna i
            deras förbund om att reglerna är krångliga och att de inte tillämpas
            likartat över landet. Många upplever att de inte själva kan skapa
            sig en bild av vilka rättigheter man har som sjukskriven. Flera
            fall beskriver situationer som närmast kan sägas vara rättsvidriga,
            då enskilda fått sänkt ersättning trots diagnoser som gör dem
            fullständigt arbetsoförmögna. Det är ju arbetsförmågan man ska
            ta ställning till, inte sjukdomen i sig.
          </note>
          <note>
            TCO skriver vidare: Dessutom har reglerna i den så kallade rehabiliteringskedjan,
            där den enskilde redan efter ett halvårs sjukskrivning kan bli
            av med sin anställning och då hänvisas till att söka arbete på
            den reguljära arbetsmarknaden, ökat den oron ytterligare.
          </note>
          <note>
            Miljöpartiet delar TCO:s och de andra fackförbundens oro över
            utvecklingen och befarar att de här förändringarna inte bara leder
            till minskad rättssäkerhet och effektivitet i försäkringen, utan
            också till att många sjukskrivna får en sämre hälsa på grund av
            ökad ekonomisk press och osäkerhet. Som bekant är Ekonomisk och
            social trygghet ett av folkhälsopolitikens målområden. Det är
            inte taget ur luften utan bygger på vetenskaplig forskning.
          </note>
          <note>
            Regeringen har flera gånger gått in och sagt att Försäkringskassan
            tolkar reglerna fel. Det är orimligt att personer som är sjuka
            och handläggare på Försäkringskassan får klä skott för de här
            ogenomtänkta förslagen från regeringen. Miljöpartiets förslag
            om en verklig arbetslivstrygghet är en bättre medicin för de sjuka
            än hårdare regler med sänkt sjukersättning och utsorteringsregler
            som till exempel de här sex månaderna.
          </note>
          <note>
            Vi förespråkar en modell som är mer lik den man har i Norge.
            Det är mer en helhetssyn på människan där man slår ihop försäkringskassa
            och arbetsförmedling, och alla ersättningarna läggs i en påse,
            så att man får en dörr in.
          </note>
          <note type="speaker">
            Anf. 248 CHATRINE PÅLSSON AHLGREN (kd) replik:
          </note>
          <note>
            Fru talman! Jag tycker att det är mycket intressant att lyssna
            till Gunvor G Ericson som företräder Miljöpartiet och också bär
            ett ansvar för misslyckandet under förra regeringen.
          </note>
          <note>
            När man kritiserar den här regeringen, vilket naturligtvis är
            oppositionens roll, men gör det utifrån det här synsättet blir
            jag lite förvånad. Det är som att man inte kan ta till sig att
            människor faktiskt fick bli ännu mer arbetsoförmögna därför att
            de inte fick den rehabilitering eller den vård de behövde. Det
            misslyckandet ledde till det utanförskapet. Nu ser man att regeringen
            vill ha ett nytt tankesätt, det vill säga att när jag blir sjuk
            och får en åkomma ska sjukvården ge mig bästa möjliga vård så
            snabbt som möjligt så att jag kan börja jobba igen. Vad är det
            för fel på det, Gunvor G Ericson?
          </note>
          <note type="speaker">
            Anf. 249 GUNVOR G ERICSON (mp) replik:
          </note>
          <note>
            Fru talman! Chatrine Pålsson Ahlgren lyssnade tydligen inte på
            det jag sade. Jag sade att jag tycker att vi ska börja om från
            början och utreda det här systemet. Ni har haft två år på er att
            tillsätta den socialförsäkringsutredning som vi faktiskt tillsammans
            var överens om förra mandatperioden. Jag vill minnas att den här
            kammaren i december 2004 röstade för en socialförsäkringsutredning.
            Miljöpartiet var överens med de fyra borgerliga partierna om att
            en sådan skulle tillsättas. Det gjordes inte under förra mandatperioden,
            men ni har haft två år på er att göra det.
          </note>
          <note>
            Jag var faktiskt väldigt tydlig när jag sade att jag tycker att
            vi ska börja om från början i stället för att lappa och laga den
            här trasiga överrocken, där ni nu har sytt på några nya lappar
            och sprättat upp några sömmar så att man ändå inte får skydd när
            det blåser snålt i regnet.
          </note>
          <note type="speaker">
            Anf. 250 CHATRINE PÅLSSON AHLGREN (kd) replik:
          </note>
          <note>
            Fru talman! Vad är logiken i detta när vi talar om vilket tankesätt
            man har. Om min bil går sönder och jag lämnar in den på min verkstad
            hemma kan jag väl inte om det tar tid ägna mig åt att säga att
            nu får vi ordna lite regler så att jag får en hyrbil. Det som
            gäller är ju hur vi ska vi få min bil lagad. Det är ju det som
            det handlar om.
          </note>
          <note>
            Det är som att säga till människor: Var du sjukskriven! Samhället
            kan inte ge dig vård. Vänta du! Ha ångest och oro i stället för
            att få den behandling du behöver nu och den rehabilitering du
            behöver sedan!
          </note>
          <note>
            Det låter ungefär som om den borgerliga regeringen inte har någon
            sjukersättning alls. Det har vi ju visst det. Men vi har bestämt
            stationer för den enskilda människans skull, inte för något systems
            skull. Det hoppas jag att vi kan vara överens om, att sjukvård
            och sjukvårdsförsäkring är för patienternas skull, inte för något
            systems skull. Därför måste vårt tankesätt sättas i relation till
            det tankesätt Gunvor G Ericson och hennes parti var med om förra
            mandatperioden.
          </note>
          <note type="speaker">
            Anf. 251 GUNVOR G ERICSON (mp) replik:
          </note>
          <note>
            Fru talman! Chatrine Pålsson Ahlgren sitter i regeringen. De
            är vi som är i opposition.
          </note>
          <note>
            Den enskilda människan är utgångspunkten för våra förslag. Den
            enskilda människan ska ha rätt att begära samtal. Det har ni yrkat
            avslag på. Nu är det bara Försäkringskassan som kan ta ställning
            till om det ska vara ett samtal eller inte. Våra förslag bygger
            på att den enskilda människan också ska få makt att begära ett
            avstämningssamtal.
          </note>
          <note>
            Vi förde till en sjukskrivningsmiljard under förra mandatperioden.
            Det är bra att ni har fortsatt. Men det räcker inte. Det som händer
            nu är att Försäkringskassan inte längre köper rehabtjänster. Ergonomicentrum
            i Eskilstuna varslar all sin personal. De människorna har inte
            fått hjälp i motsvarande grad inom sjukvården i landstinget i
            Sörmland. Jag hade hoppats att de skulle få det, men så har inte
            skett.
          </note>
          <note>
            Tyvärr fungerar inte de förändringar ni har genomfört.
          </note>
          <note type="speaker">
            Anf. 252 FINN BENGTSSON (m) replik:
          </note>
          <note>
            Fru talman! När det blåser hårt och kallt ömmar Gunvor G Ericson
            med vackra ord för de svaga. Det gör hon genom att slå på dem
            som kanske löser de svagas problem. Låt oss titta på budgeten
            som lades fram 2007 och jämföra den med budgetförslaget som har
            lagts fram i år. Det är fråga om en ökning på över 4 miljarder
            på hälso- och sjukvård av alliansregeringen samtidigt som det
            är en minskning över samma år på utgifter för ersättningar till
            arbetsoförmögna på över 10 miljarder. Det är 6 miljarder netto
            som de svaga kan få sig till del.
          </note>
          <note>
            Vad är det Gunvor G Ericson i samarbete med Socialdemokraterna
            kommer att ha för bidrag att ge till dem som uppenbarligen behöver
            bidragen? Är det ekonomi som löses med hjälp av friår, där man
            inte arbetar alls, eller är det gigantiska ofinansierade förslag
            till infrastruktursatsningar och miljösatsningar? När räkenskapens
            dag kommer blåser det hårt och kallt för de svaga. Jag vill veta
            hur Gunvor G Ericson ska finansiera detta med hjälp av Socialdemokraterna
            utan att höja skatten.
          </note>
          <note type="speaker">
            Anf. 253 GUNVOR G ERICSON (mp) replik:
          </note>
          <note>
            Fru talman! Vi i Miljöpartiet och Socialdemokraterna kommer inför
            nästa val att skriva ihop oss om ett gemensamt förslag. Vi kommer
            att förtydliga vad vi kommer att gå till val på. Det jobbet är
            vi inte färdiga med. Vi kommer att sätta oss i arbetsgrupper som
            ska ha till uppgift att förtydliga. Finn Bengtsson kommer att
            få svar, men jag kommer inte att ge det svaret här och nu.
          </note>
          <note>
            Däremot kommer jag att ta mig friheten att fortsätta att kritisera
            regeringen när jag tycker att man inte tar hänsyn till och löser
            de svagas problem. Folkhälsopolitiken, som Finn Bengtsson också
            är väl medveten om, går faktiskt ut på att skapa förutsättningar
            för att utjämna de skillnader som finns i ohälsa. Det är vad jag
            tycker att man ska jobba mer med så att människor slipper komma
            in i systemet. Det är alldeles för stort fokus på dem som finns
            i systemet i stället för att människor inte ska komma in i systemet
            över huvud taget.
          </note>
          <note type="speaker">
            Anf. 254 FINN BENGTSSON (m) replik:
          </note>
          <note>
            Fru talman! Vi är här för att tala om socialförsäkringspolitik.
            Den moderatledda regeringens socialförsäkringsminister har bidragit
            från sitt ansvarsområde med netto 10 miljarder över två år till
            ökad välfärd. Det är rimligt att kommunicera att fler ska arbeta
            och att de som behöver hälso- och sjukvård också kan få den. Vi
            ska ha en ekonomiskt rimlig trygghet att ge dem.
          </note>
          <note>
            På vilket sätt ska de förslag som Miljöpartiet lagt fram på en
            rad andra områden finansieras, till exempel friåret där man inte
            arbetar och andra betalar för det eller stora ofinansierade satsningar
            som kan vara vällovliga till orden men där pengarna måste tas
            någonstans ifrån utan att skatterna höjs? Jag fruktar att vi kommer
            att få se en minskning av möjligheterna till att ge ekonomiskt
            bistånd till just de svaga och utsatta, som tyvärr Gunvor G Ericson
            säger sig ömma för när det blåser kallt. Vi har också risken av
            att vi faktiskt befinner oss i en lågkonjunktur när ni ska lägga
            fram era förslag tillsammans med Socialdemokraterna. Jag är lite
            intresserad av att på förhand få veta hur ni tänker lösa detta.
          </note>
          <note type="speaker">
            Anf. 255 GUNVOR G ERICSON (mp) replik:
          </note>
          <note>
            Fru talman! De som står allra längst från arbetsmarknaden har
            också haft svårast att komma in, trots att det har varit en högkonjunktur.
            Andelen funktionshindrade bland de arbetslösa som inte har fått
            jobb är högre nu än för tre fyra år sedan. Det beror på att när
            fler och fler kommer ut i jobb är det inte de som står längst
            ifrån som har lättast att få jobben.
          </note>
          <note>
            Kostnaderna för socialavgifterna har sänkts. Det är bra att fler
            människor får jobb, men problemet är att ni har använt pengarna
            till att sänka skatterna. Vårt friår är ett sätt för människor
            att göra något annat, kanske till och med i förebyggande syfte
            så att de inte hamnar i sjukdom. Det är väl ändå positivt att
            kunna stanna kvar i arbetslivet längre.
          </note>
          <note type="speaker">
            Anf. 256 GUNNAR AXÉN (m) replik:
          </note>
          <note>
            Fru talman! Vi i alliansen vill hjälpa de 430 000 människor som
            den socialdemokratiska stupstocken efter ett års sjukskrivning
            förpassade ut i ett permanent utanförskap och i förtidspensionering
            tillbaka till social gemenskap genom att skapa en trygg och flexibel
            sjukersättning där de förtidspensionerade får möjlighet att förvärvsarbeta,
            engagera sig ideellt och utbilda sig utan att rätten till sjukersättning
            eller förtidspension ifrågasätts.
          </note>
          <note>
            Miljöpartiet tillstyrker förslaget, och det är jag glad för.
            Men tillsammans med de andra oppositionspartierna skriver man
            i sin motion att man bara vill se detta som ett tillfälligt försök.
            Den formuleringen, det ställningstagandet, oroar många och riskerar
            att många inte vågar söka sig tillbaka till en social gemenskap
            via ideellt arbete, utbildning eller förvärvsarbete. Kan inte
            Gunvor G Ericson i dag deklarera att Miljöpartiet inte ser detta
            som ett tillfälligt försök? Det skulle lugna många.
          </note>
          <note type="speaker">
            Anf. 257 GUNVOR G ERICSON (mp) replik:
          </note>
          <note>
            Fru talman! Tänk om vi hade fått tillsätta den parlamentariska
            socialförsäkringsutredningen så att vi i bred politisk enighet
            hade fått diskutera sådana förslag. Då hade vi kanske nått en
            samsyn om hur man ska göra så att det blir stabila socialförsäkringssystem,
            som Gunnar Axén efterlyser.
          </note>
          <note>
            Att inte veta vilken rättighet man har ger naturligtvis en stor
            otrygghet. Men det finns också en hel del tekniska svårigheter
            i det förslag som vi har sagt ja till. Vi vill då utvärdera och
            säga att det är rimligt att det blir de effekter vi hoppas på,
            att människor vågar pröva arbete, att människor med sjukdomar
            som går i skov med behov av stor flexibilitet kan få komma tillbaka
            under korta perioder.
          </note>
          <note type="speaker">
            Anf. 258 GUNNAR AXÉN (m) replik:
          </note>
          <note>
            Fru talman! Vi kommer säkerligen att få se en parlamentarisk
            utredning. Var så lugn för den saken. Men nu pratar jag om de
            430 000 människor som drabbades av den socialdemokratiska stupstocken,
            som förpassades till ett permanent utanförskap. Nu vill vi ge
            dem en möjlighet att arbeta, engagera sig ideellt och utbilda
            sig utan att deras rätt till förtidspension ska ifrågasättas.
          </note>
          <note>
            Miljöpartiet tillsammans med de andra oppositionspartierna säger
            att detta bara ska vara ett tillfälligt försök. Nu tror jag inte
            att så kommer att ske. Men det är klart att en del oroar sig för
            att Miljöpartiet en gång i framtiden kommer att få möjlighet att
            bestämma över regeringspolitiken. Många är då rädda för att söka
            sig tillbaka till den sociala gemenskap ett arbete, en utbildning
            eller ett ideellt engagemang kan erbjuda.
          </note>
          <note>
            Jag har alltid uppfattat Gunvor G Ericson som en klok och förnuftig
            kollega. Jag skulle vilja höra att Gunvor G Ericson nu kan deklarera
            att Miljöpartiet inte ser detta som ett tillfälligt försök så
            att så många som möjligt kan söka sig tillbaka till en social
            gemenskap.
          </note>
          <note type="speaker">
            Anf. 259 GUNVOR G ERICSON (mp) replik:
          </note>
          <note>
            Fru talman! Jag får tacka så mycket om Gunnar Axén anser att
            jag är en klok kollega. När det gäller den här frågan, att faktiskt
            pröva och utvärdera, är det mitt sätt att försöka vara klok. Det
            handlar om att tänka efter hur vi kan göra. Det är en ny princip.
            Hur kan vi se om det behöver ske en omprövning?
          </note>
          <note>
            Detta är inte fel. Vi är inte emot. Det är därför vi har skrivit
            i motionen att det är bra att regeringen inför denna möjlighet.
            Jag har själv pratat med många människor. Det är inte rädsla att
            våga pröva som jag möter, utan rädslan handlar om att regeringen
            har ändrat reglerna så många gånger att de är rädda för att bli
            utkastade.
          </note>
          <note>
            Den viktigaste frågan nu är att nå en bred politisk samsyn, att
            tillsätta socialförsäkringsutredningen så att det inte blir en
            vindflöjel mellan varje val med systemskiften. Kanske kan vi nå
            en bredare överenskommelse.
          </note>
          <note type="speaker">
            Anf. 260 SOLVEIG ZANDER (c) replik:
          </note>
          <note>
            Fru talman! Det är intressant att lyssna på Gunvor G Ericson
            när hon säger att det nuvarande systemet är så otydligt att det
            leder till att fler blir sjuka och sjukskrivna. Då måste det förra
            systemet ha varit skrivet på något hemligt språk som inte gick
            att tyda över huvud taget, när vi vet hur många som verkligen
            blev sjukskrivna och förtidspensionerade under det systemet.
          </note>
          <note>
            Då föreslår Gunvor G Ericson tillsammans med de övriga i oppositionen
            att man ska införa rehabiliteringsutredningar och avstämningsmöten
            för att komma till rätta med sjukskrivningarna. Det fungerade
            ju inte tidigare. Då undrar jag: Vad är det som får Gunvor G Ericson
            att tro att det ska leda till färre sjukskrivningar i framtiden?
          </note>
          <note type="speaker">
            Anf. 261 GUNVOR G ERICSON (mp) replik:
          </note>
          <note>
            Fru talman! När kravet på rehabiliteringsutredning och avstämningsmöten
            infördes var det i en period när Försäkringskassan stod inför
            en väldigt stor omorganisation. Försäkringskassan har fortfarande
            ett tufft uppdrag att klara av. Vi har sett i revisionsrapporter
            när det gäller rehabiliteringsutredning och avstämningsmöten att
            det behövde göras ytterligare saker.
          </note>
          <note>
            Men ni har inte heller tagit bort avstämningsmöten. Det ni har
            gjort är att förflytta makten till Försäkringskassan. Den enskilda
            individen har inte rätt att begära avstämningsmöten. Arbetsgivaren
            har inte rätt att begära avstämningsmöten.
          </note>
          <note>
            När det gäller de här två detaljerna i det stora hela tycker
            jag att det hade varit rimligt att alla tre parter skulle ha haft
            möjlighet att begära. Då tror jag att det hade varit enklare att
            få till de här samtalen. Det behövs en bred samverkan för att
            det också ska finnas arbetsplatser som de här personerna ska kunna
            komma till.
          </note>
          <note type="speaker">
            Anf. 262 SOLVEIG ZANDER (c) replik:
          </note>
          <note>
            Fru talman! Det är intressant att höra vad Gunvor G Ericson säger.
            Ena stunden uttrycker hon sig positivt om arbetsgivaren och arbetsgivarens
            möjligheter i detta. I ett annat sammanhang säger hon att det
            kommer att bli sämre för dem som är sjuka därför att man nu kan
            bli utkastad efter sex månader. Det stämmer inte, Gunvor G Ericson.
            Det var mycket svårare tidigare, för då hade man en möjlighet
            att bli utslängd och avskedad efter i praktiken tre veckor.
          </note>
          <note>
            Nu har vi förlängt detta, och möjligheten att ha sin fortsatta
            anställning under tiden man rehabiliteras är egentligen förlängd
            hur länge som helst om man står under rehabilitering. I detta
            sammanhang har du alltså fel, Gunvor G Ericson.
          </note>
          <note type="speaker">
            Anf. 263 GUNVOR G ERICSON (mp) replik:
          </note>
          <note>
            Fru talman! Vad som är rätt och fel i det här, Solveig Zander,
            tror jag inte att vi är ense om.
          </note>
          <note>
            I den nya lagen står det att man efter sex månader ska prövas
            mot hela arbetsmarknaden. Det innebär ju att om man inte kan omplaceras
            inom det egna företaget kommer man att riskera att åka därifrån.
          </note>
          <note>
            Det är väldigt viktigt vilka signaler man sänder. Att man har
            tagit bort arbetsgivarnas ansvar för rehabiliteringsutredning
            är vi överens om. Men ansvaret för att utreda behöver inte betyda
            att arbetsgivarens ansvar ska upphöra. Arbetsgivaren behöver ha
            ett reellt ansvar. Det innebär att man ska medverka till att anpassa
            arbetsplatsen.
          </note>
          <note>
            Men det handlar inte bara om de individer som blir sjuka. Företagarförbundet
            har sagt att det som behövs är också hjälp på arbetsplatsen med
            att inplacera.
          </note>
          <note type="speaker">
            Anf. 264 HELENA RIVIÈRE (m) replik:
          </note>
          <note>
            Fru talman! Gunvor G Ericson tar upp osäkerhet och ökad rädsla.
            Såvitt jag förstår vill du möta denna osäkerhet och denna rädsla
            med en sorts garanti för långvarig sjukskrivning eller långvarig
            ersättning. Det är den tryggheten det handlar om.
          </note>
          <note>
            Men jag vill säga som Chatrine Pålsson Ahlgren: Det är ett annat
            tänkesätt vi formulerar i den nya sjukförsäkringen. Det är att
            människor ska få tillit till sig själva, att de ska få känna den
            självrespekt som det är att vara subjekt i sina liv också som
            sjuka. Var finns din tro på människan i din tes?
          </note>
          <note type="speaker">
            Anf. 265 GUNVOR G ERICSON (mp) replik:
          </note>
          <note>
            Fru talman! Ja, Helena Rivière, det är ett systemskifte som ni
            genomför. Men man kan inte få människor att känna tillit genom
            att skapa osäkerhet och rädsla. Man kan få människor att känna
            tillit genom att människor känner till vilka spelregler som gäller,
            känner att det finns en möjlighet att påverka, känner delaktighet
            och inflytande.
          </note>
          <note>
            Nej, det vårt förslag innebär, det min människosyn bygger på,
            är att skapa förutsättningar, att samhället har ett ansvar för
            att skapa förutsättningar för att människor ska kunna få en verklig
            arbetslivstrygghet. Där tycker vi att saken ska ligga, inte att
            pressa människor hårdare genom sänkta ersättningar.
          </note>
          <note type="speaker">
            Anf. 266 HELENA RIVIÈRE (m) replik:
          </note>
          <note>
            Fru talman! Förutsättningarna för människor ligger just i att
            de själva får bidra till att ta hand om sin sjukdom i samarbete
            med Försäkringskassan, med arbetsgivaren och med alla inblandade.
            Den enda verkliga trygghet som finns är tryggheten i den egna
            förmågan och tilliten till sig själv.
          </note>
          <note type="speaker">
            Anf. 267 GUNVOR G ERICSON (mp) replik:
          </note>
          <note>
            Fru talman! Människor kan och vill om de ges förutsättningar
            att få göra det. Det står till och med i Miljöpartiets partiprogram.
            Det är den människosynen som präglar mig.
          </note>
          <note>
            Vad är det då att ge de här förutsättningarna? Det är inte att
            skapa en ekonomisk och social otrygghet. Det är att skapa stabila
            försäkringsregler så att man vet: Det här är vad jag har rätt
            till, det här är mina skyldigheter, det här är en trygghet om
            jag blir sjuk. Det är inte att som nu känna: Vad är det för regler
            som gäller egentligen?
          </note>
          <note>
            Den här oron är verklig. De människor som inte får förlängd ersättning,
            som blir utförsäkrade från arbetslöshetsförsäkringen, som blir
            utförsäkrade från sjukförsäkringen, tvingas gå till socialen.
            De känner ett verkligt utanförskap.
          </note>
          <note type="speaker">
            Anf. 268 Statsrådet CRISTINA HUSMARK PEHRSSON (m):
          </note>
          <note>
            Fru talman! Monika säger till Helsingborgs Dagblad i veckan:
            Plötsligt öppnas en möjlighet. Jag har förtidspension, men nu
            kanske jag kan få börja studera och förkovra mig, nu när det blir
            möjligt efter nyår.
          </note>
          <note>
            Olle arbetar som busschaufför och har en sjukersättning på 50
            procent. Han berättar att han tvingas säga nej när arbetsgivaren
            har frågat om han kan ta en extra körning någon dag över sina
            50 procent. Men det har Olle inte vågat, även om hälsan den dagen
            hade medgivit det.
          </note>
          <note>
            Risken hade varit att med de regler som finns i dag, fram till
            den 1 januari 2009, bli klassad som helt arbetsför. Dagens regler
            straffar alla dem som trots viss ohälsa vill försöka.
          </note>
          <note>
            I dag är människor rädda att riskera hela sin försörjning. Den
            risken vågade Olle inte ta. Men efter nyår kan Olle, om riksdagen
            beslutar som regeringen hoppas, ta den där extra dagen när han
            känner att han kan jobba utan att riskera sin inkomst. Tvärtom
            kommer han då att kunna tjäna över 42 000 kronor per år utan att
            ersättningen alls minskar.
          </note>
          <note>
            En kvinna frågar om hon med de nya reglerna kan få studera på
            universitetet med sjukersättning. Ja, självklart kommer hon att
            få det. Det kan vara hennes möjlighet att få komma tillbaka till
            arbetsmarknaden. Hon kan till och med få starta eget.
          </note>
          <note>
            Är det då rättvist, frågar någon, att man får studera med sjukersättning?
            Är det rättvist att både få jobba med lön och få behålla sin sjukersättning?
            Visst kan man ställa sig de frågorna. Men ja, jag tycker att det
            är rättvist. Vi har en skuld till många av de människor som förtidspensionerats
            på grund av samhällets och politikernas tillkortakommanden. Man
            har inte fått hjälp. Tiden har bara gått. Insatserna har lyst
            med sin frånvaro. Att få känna sig behövd och vara delaktig är
            en viktig del av våra liv.
          </note>
          <note>
            Fru talman! De som berättar om sina positiva reaktioner är några
            av alla de 600 personer med sjukersättning som jag har mött de
            senaste veckorna. Dessutom har flera hundra personer under denna
            korta tid ringt till departementet för att fråga vidare om sina
            möjligheter. Behovet är enormt.
          </note>
          <note>
            Bakgrunden till att regeringen har lagt fram förslaget om att
            man med sjukersättning ska kunna få arbeta, studera eller engagera
            sig ideellt utan att rätten till sjukersättning någonsin kommer
            omprövas är alliansens absoluta löfte. Det är, förutom kloka synpunkter
            från många människor, också rapporter från bland annat Riksrevisionen
            och Socialförsäkringsutredningen, som tillsattes av den socialdemokratiska
            regeringen.
          </note>
          <note>
            Riksrevisionens rapport heter Förtidspension utan återvändo .
            I den redovisas att mindre än en procent av de nästan 550 000
            personerna med sjukersättning lämnar försäkringen för att arbeta.
            Det är vanligare att man lämnar försäkringen på grund av att man
            går in i ålderspension eller avlider.
          </note>
          <note>
            Socialförsäkringsutredningen, som alltså tillsattes av den förra
            regeringen, hade enligt direktiven i uppdrag att göra en genomgripande
            analys av socialförsäkringarna i ett brett perspektiv och vidare
            analysera socialförsäkringarna, deras brister och förtjänster.
            Den utredningen överlämnades till mig för två år sedan. Jag kan
            bara konstatera att bristerna stod som spön i backen. Förtjänsterna
            lyste med sin frånvaro.
          </note>
          <note>
            Jag läser i utredningen att sjukförsäkringen har tillåtits bli
            en parkeringsplats för problem som den inte var avsedd för. Att
            vara långtidssjukskriven var som att gå ned i ett svart hål av
            väntan. När det gällde att beskriva hur rehabiliteringen fungerade
            jämställer man den med ett lidandets historia. Det är en ohygglig
            sanning som väldigt många i dag tvingas leva med.
          </note>
          <note>
            Med de regler som tidigare rådde skulle alla prövas mot en sådan
            här sjukersättning inom ett år. Detta resulterade i, som vi har
            hört tidigare i debatten här, att 140 personer om dagen i tio
            år fick ett beslut om sjukersättning oftast för att de hade klart
            behov av det och hade en klart nedsatt arbetsförmåga, men andra
            fick det mot sin vilja. Vi kan läsa i Aftonbladet i dag: Kampen
            är över. Eva Borg tvingades till pension nu får hon äntligen jobba
            igen.
          </note>
          <note>
            En sjukersättning innebär att man får 64 procents ersättning.
            Man får inte delta i arbetsmarknadspolitiska åtgärder. Man får
            inte del av någon arbetslivsinriktad rehabilitering. Det är ett
            sakligt skäl för uppsägning. Här fick arbetsgivarna ett redskap
            som säkert många som jobbade och hade ont inte önskade sig. Många
            låstes in i ett permanent utanförskap kom ihåg att det var 1 procent
            av de 550 000 som kom tillbaka och man kastade bort nycklarna.
            Anna i Uppsala sade till Dagens Nyheter i tisdags: Vi är bortglömda.
          </note>
          <note>
            Fru talman! För många har det känts otryggt att ta steget från
            sjukersättning till arbete eller studier. Det handlar självklart
            om ekonomi och trygghet, men också om att man är osäker på vad
            man faktiskt orkar. Tidigare har man inte vågat pröva, med risk
            för att förlora sin ersättning, för så var reglerna, och så var
            det för Olle.
          </note>
          <note>
            Om två veckor kommer förhoppningsvis en enig riksdag att bifalla
            den proposition som regeringen har lagt fram. Det innebär att
            det för alla de drygt 430 000 personerna med permanent sjukersättning
            beviljad före den 1 juli ska vara möjligt att arbeta, studera
            eller engagera sig ideellt med bibehållen rätt till sjukersättning.
            Förslaget är generöst, flexibelt och tryggt.
          </note>
          <note>
            Det handlar om att ge alla dessa personer en ny chans. Det kan
            bli den vändpunkt som så många har efterfrågat. Jag hoppas och
            tror att vi kan få ett klart besked redan i dag i denna kammare,
            så att jag när jag går ut och träffar nya grupper med förtidspensionärer
            ska kunna säga att det står en enad riksdag bakom beslutet.
          </note>
          <note>
            Jag blev orolig när jag hör hur Gunvor G Ericson svävar om att
            detta ska utvärderas. Då säger hon samtidigt: Vi får se vad utvärderingen
            säger.
          </note>
          <note>
            Ge de här grupperna, som har farit så illa, en andra chans!
          </note>
          <note>
            I detta anförande instämde Mikael Cederbratt, Mats G Nilsson,
            Lars-Arne Staxäng och Marianne Watz (alla m), Fredrick Federley
            och Solveig Zander (båda c) samt Ulf Nilsson (fp) och Chatrine
            Pålsson Ahlgren (kd).
          </note>
          <note type="speaker">
            Anf. 269 CHATRINE PÅLSSON AHLGREN (kd) replik:
          </note>
          <note>
            Fru talman! Tack, Cristina Husmark Pehrsson, för ett utomordentligt
            bra anförande! Jag kan bara lägga till att jag har mött de kvinnor
            och män som inte ens har vågat engagera sig ideellt av rädsla
            för att bli av med sin förtidspension. Det är ju hemskt! Vad skulle
            dessa människor göra?
          </note>
          <note>
            Jag vill ta upp en fråga som jag har ägnat mig en del åt. Det
            gäller sjukgymnasternas roll i rehabiliteringen. Vi vet att ju
            tidigare vi kommer in, både förebyggande och behandlande, desto
            bättre är det jämfört med att vänta länge och få rehabilitering
            efter inaktivitet. Min åsikt är att sjukgymnasternas kompetens
            har vi tagit för lite till vara, inte minst på arbetsplatser för
            våra äldre.
          </note>
          <note>
            Min fråga är: Hur ser Cristina Husmark Pehrsson på att förstärka
            sjukgymnasternas ställning på olika sätt?
          </note>
          <note type="speaker">
            Anf. 270 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Tack så mycket för frågan, Chatrine!
          </note>
          <note>
            När det gäller rehabilitering är sjukgymnasterna en väldigt viktig
            aktör. Därför har också regeringen avsatt 3,4 miljarder kronor
            för rehabiliteringsgaranti och företagshälsovård. Jag ser flera
            aktörer, inte minst sjukgymnasterna, som väldigt viktiga i det
            arbetet.
          </note>
          <note>
            Jag har också fått en försäkran från Sveriges Kommuner och Landsting
            om att man arbetar intensivt med att nu implementera rehabiliteringsgarantin
            ute i landstingen. Man har varit ute med en enkät för att se hur
            långt man har kommit och eventuellt vad man kan stödja upp.
          </note>
          <note>
            Jag ser företagshälsovården som ett nav: Man är nära den enskilde
            och har också ett viktigt arbetsmiljöansvar.
          </note>
          <note>
            Chatrine Pålsson och jag är sköterskor båda två. Jag har jobbat
            tolv år som företagssköterska, så jag vet hur viktigt det är med
            ett tidigt ingripande, att koppla ihop ohälsan med arbetsmiljöarbetet.
            Där tror jag att sjukgymnasterna, som är en väldigt viktig grupp,
            kan göra väldigt mycket.
          </note>
          <note type="speaker">
            Anf. 271 CHATRINE PÅLSSON AHLGREN (kd) replik:
          </note>
          <note>
            Fru talman! Tack för svaret! Jag tror också att vi behöver, kanske
            mer nu än förr, se hur olika personalgrupper och professioner
            kompletterar varandra och också hur vi kan underlätta så att vi
            gör det vi är bäst på.
          </note>
          <note>
            Därför vill jag avsluta med att ställa frågan: Kan också Cristina
            Husmark Pehrsson tänka sig att testa att man i högre grad skulle
            kunna delegera? Sjukgymnaster skulle exempelvis kunna sjukskriva
            om någon har ont i ryggen eller vad det kan vara. Det handlar
            både om läkaren, som annars kanske måste göra detta och ha olika
            diskussioner med sjukgymnasten, och om att vi visar på ett ökat
            förtroende. Sjukgymnasten har ju också en legitimation och ett
            eget yrkesansvar. Vi har också sett att det har varit oerhört
            positivt när man till exempel har delegerat uppgiften att skriva
            recept till sjuksköterskor.
          </note>
          <note type="speaker">
            Anf. 272 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Vi diskuterar just företagshälsovårdens nya roll,
            och vi diskuterar denna kraftfulla satsning på rehabilitering,
            inte minst när det gäller kvinnor, rörelseapparaten och lättare
            psykisk ohälsa.
          </note>
          <note>
            Jag vill inte gå in och ge Chatrine Pålsson ett klart besked
            i denna fråga i dag. Vi har däremot sagt att vi kanske ska titta
            på om det ska tillåtas att bli olika modeller i landet, så att
            vi kan titta och göra jämförelser och se vad som kan vara bäst.
            Gör alla lika får vi ingen jämförelse.
          </note>
          <note>
            Teambildningen är väldigt viktig. Sätt patienten i centrum och
            låt alla kompetenser hjälpa till på sitt sätt! Varför inte också
            låta det bli lite olika över landet?
          </note>
          <note type="speaker">
            Anf. 273 GUNVOR G ERICSON (mp) replik:
          </note>
          <note>
            Fru talman! Jag var på SKTF Direkt häromdagen. Dit kan alla medlemmar
            i ST och SKTF samt deras elevorganisation ringa. Flera hör nu
            av sig om vilka regler som gäller för dem, eftersom Försäkringskassan
            har en kampanj med information. Man kan inte svara entydigt på
            frågan om vilka regler som gäller.
          </note>
          <note>
            Hur är det för den man, 63 år, med obotlig cancer som kanske
            har ett eller två år kvar att leva men som nekats sjukpenning?
          </note>
          <note>
            TCO har, som jag sade förut, skrivit till Husmark Pehrsson. Min
            fråga är: Kommer Cristina Husmark Pehrsson att tillgodose TCO:s
            önskemål om att man ska tillsätta en översynsgrupp för att klargöra
            bristerna i dagens regelverk och föreslå ändrade regler som är
            tydliga, rättssäkra och ger rätt ersättning?
          </note>
          <note type="speaker">
            Anf. 274 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Gunvor G Ericson pratar mycket om spelregler och
            att det ska vara klart och tydligt. Det kan jag hålla med om.
            Däremot blir jag lite förvånad när Gunvor Ericson på något sätt
            bollar över frågan till mig.
          </note>
          <note>
            Jag ska gärna svara, men jag tycker att det är märkligt att Gunvor
            Ericson pratar om fasta spelregler. Under den tid som ni har stöttat
            Socialdemokraterna har ni åtta gånger, sedan 1993, ändrat SGI,
            sjukpenninggrundande inkomst. Den var 2003 och 2004 nere i 77
            procent.
          </note>
          <note>
            Detta har tydligen Gunvor Ericson glömt bort. Åtta gånger ändrades
            den sjukpenninggrundade inkomsten under de år som ni stödde regeringen.
          </note>
          <note>
            Jag vet att Gunvor G Ericson också är ansvarig, kan jag säga,
            för alla de 140 personer som blev sjukskrivna, som fick förtidspension
            under tio år.
          </note>
          <note>
            Trasig överrock, sade Gunvor G Ericson. Ja, men varför gjorde
            inte Miljöpartiet någonting åt det?
          </note>
          <note>
            Visserligen är både Gunvor G Ericson och jag sköterskor. Men
            vi ska inte ställa några diagnoser. Det ska vi låta läkarna göra
            tillsammans med patienten. Därför är det väldigt bra att vi nu
            har riktlinjer som Försäkringskassan, läkarna och Socialstyrelsen
            gemensamt har kommit överens om.
          </note>
          <note type="speaker">
            Anf. 275 GUNVOR G ERICSON (mp) replik:
          </note>
          <note>
            Fru talman! Jag är helt överens med Cristina Husmark Pehrsson
            om att det är bra att vi har fått de här riktlinjerna från Socialstyrelsen.
            Det har Miljöpartiet inte haft någonting emot. Det är så med alla
            riktlinjer att man har dem som ett stöd i sin verksamhet. Men
            det är också viktigt att den individ som söker hjälp inte har
            tre olika handlingsplaner, fyra olika handläggare och själv måste
            ta ett jättestort ansvar för att verkligen få den hjälp hon eller
            han behöver.
          </note>
          <note>
            Jag ställer min fråga igen, eftersom jag inte uppfattade att
            Cristina Husmark Pehrsson svarade: Kommer regeringen att tillgodose
            TCO:s önskemål om att man ska tillsätta en översynsgrupp? Och
            när kommer den parlamentariska utredning som vi har varit överens
            om?
          </note>
          <note type="speaker">
            Anf. 276 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Ja, det är en annan fråga som Gunvor G Ericson har
            misslyckats med i sitt samarbete med Socialdemokraterna, att få
            till stånd det.
          </note>
          <note>
            När det gäller propositionen står det väldigt tydligt att de
            som har svåra sjukdomar, tumörsjukdomar, ALS och så vidare, ska
            ha en förlängd sjukpenning på 80 procent, och det finns ingen
            bortre gräns för det. Det står också att regeringen noga följer
            detta arbete.
          </note>
          <note>
            Det är ju lite intressant, med tanke på att vi inte får några
            svar från vare sig Gunvor G Ericson eller övriga oppositionspartier,
            vad ni har att erbjuda alla de här sjuka personerna som alla förfasar
            sig över. Men jag noterar vad Gunvor G Ericson sade: Vid nästa
            val kommer vi att skriva ihop oss med Socialdemokraterna.
          </note>
          <note>
            Tydligen lämnar ni Vänsterpartiet utanför också där.
          </note>
          <note type="speaker">
            Anf. 277 VERONICA PALM (s) replik:
          </note>
          <note>
            Fru talman! Jag vill börja med att tacka ministern för att hon
            är här i kammaren i dag. Jag tycker att det är viktigt. Jag uppskattar
            också att ministern har ett väldigt tydligt och politiskt anförande.
          </note>
          <note>
            Jag kommer inte att ägna de här 46 sekunderna åt att ösa adjektiv
            och förstärkningsord över min syn på de försämringar som har införts
            i sjukförsäkringsreglerna. Det är uppenbart för alla och envar
            var jag står där. Däremot vill jag säga att de här förändringarna
            har inneburit att förutsättningarna blir sämre när det gäller
            att komma fram till en bred överenskommelse om någonting som är
            så viktigt för människors trygghet. Det säger vi allihop. Det
            handlar om fasta spelregler och trygghet.
          </note>
          <note>
            Då är min mycket konkreta fråga: När avser socialförsäkringsministern
            att återkomma för att presentera direktiv och bjuda in till en
            parlamentarisk utredning om socialförsäkringarna?
          </note>
          <note type="speaker">
            Anf. 278 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Ja, som sagt var, hade Socialdemokraterna gjort det,
            precis som Gunvor G Ericson sade, när det beslutades i denna kammare
            att tillsätta en parlamentarisk utredning hade vi kanske varit
            framme nu.
          </note>
          <note>
            Det finns en vetskap om att 140 personer om dagen blev förtidspensionerade,
            en vetskap om att 770 000 totalt var långtidssjukskrivna eller
            förtidspensionerade. Många fick slåss för att komma tillbaka.
            De fick ingen hjälp. Många lämnades i sticket. Med tanke på det
            hade det varit oansvarigt av denna regering att inte göra någonting.
            Det handlar bland annat om att satsa 3,4 miljarder kronor på rehabilitering
            och förstärkt företagshälsovård, som jag vet att också Socialdemokraterna
            har varit emot tidigare.
          </note>
          <note>
            Sedan var det detta med fasta spelregler. Ja, ni tillhör ju dem
            jag har listan här som har ändrat den sjukpenninggrundande inkomsten
            åtta gånger de senaste tolv åren. Åtta gånger ändrade ni den sjukpenninggrundade
            inkomsten. Ni var nere i 77 procent på 2000-talet. Det kan jag
            inte kalla för fasta spelregler.
          </note>
          <note>
            Men jag skulle vilja ställa en fråga till Veronica Palm: Kan
            Veronica Palm och Socialdemokraterna lova landets förtidspensionerade
            att vi aldrig kommer att ompröva deras rätt? Det handlar om att
            de nu får studera, att de nu får arbeta och jobba ideellt.
          </note>
          <note type="speaker">
            Anf. 279 VERONICA PALM (s) replik:
          </note>
          <note>
            Fru talman! Nu blir jag än mer orolig än vad jag var i tisdags
            när vi hade utskottssammanträde.
          </note>
          <note>
            Oppositionen lägger fram ett förslag till tillkännagivande om
            någonting som jag trodde att vi alla var överens om. Jag trodde
            att vi var överens med ministern, med hela Finansdepartementet
            och alla om att det ska tillsättas en parlamentarisk socialförsäkringsutredning.
            Då väljer man att säga nej till det.
          </note>
          <note>
            Då tänker jag: Ja, de kanske inte är så modiga, men de kanske
            ändå vill detta och tycker det i grunden. För den enda skillnad
            som ett tillkännagivande från riksdagen skulle göra är att den
            borgerliga majoriteten i den här kammaren skulle kunna visa att
            det är i det här huset som lagar stiftas. Det är det här som är
            rikets högsta beslutande organ. Men då väljer man i stället att
            låta regeringen göra det.
          </note>
          <note>
            Då ställer jag den enkla frågan: När får vi se direktiv? När
            får vi möjlighet att börja arbeta? För jag vill vara med. Förutsättningarna
            är sämre. Det blir svårare och svårare att komma överens, men
            än så länge är det viktigt för den gemensamma tryggheten.
          </note>
          <note>
            Nu blir jag än oroligare om socialförsäkringsministern inte svarar
            på den frågan.
          </note>
          <note type="speaker">
            Anf. 280 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Veronica Palm blir orolig för att vi inte tillsätter
            en socialförsäkringsutredning, även om den kommer att komma före
            jul. Men det hade varit klädsamt om Veronica Palm i stället hade
            oroat sig för de 770 000 personer som blev sjukskrivna och inte
            fick hjälp under er tid.
          </note>
          <note>
            Det hade varit mer klädsamt om Veronica Palm nu hade gått ut
            till landets förtidspensionerade och sagt: Vi tycker att regeringens
            förslag är fantastiskt generöst, flexibelt och tryggt. Vi kommer
            att stödja det till fullo.
          </note>
          <note>
            Det gör inte Socialdemokraterna och Veronica Palm. Det oroar
            mig våldsamt.
          </note>
          <note>
            Jag läser er rapport som ni arbetar med, Investera i vår välfärd
            . Där står det följande, och det tycker jag är anmärkningsvärt:
            För de under 50 år vill vi helt avskaffa sjuk- och aktivitetsersättning
            som inte är tidsbegränsad. Att döma en ung eller medelålders med
            många år kvar i arbetsför ålder till en livslång passivitet är
            omänskligt för den enskilde och förödande för samhället.
          </note>
          <note>
            Men det är precis detta ni har gjort.
          </note>
          <note type="speaker">
            Anf. 281 KURT KVARNSTRÖM (s) replik:
          </note>
          <note>
            Fru talman! Jag hoppas att under den korta stund vi har vi kan
            ägna oss åt den politik som regeringen är ansvarig för att driva
            nu. Då tänker jag ställa några korta frågor.
          </note>
          <note>
            Varför prioriterar man ned resurserna för Finsam? Det är egentligen
            ett skolexempel på att man samordnat hjälper de allra svagaste
            i vårt samhälle. Varför prioriterar man ned det, i strid vill
            jag påstå med det beslut som den här riksdagen har fattat när
            det gäller Finsam?
          </note>
          <note>
            Den andra frågan som jag skulle vilja ställa handlar om varför
            människor inte har fått stöd. Jag skulle vilja fråga: Varför är
            det så att i de utredningar som gjordes för en tid sedan väldigt
            många säger att de inte känner att de får komma tillbaka till
            arbetsplatsen, att de känner ett motstånd från arbetsgivaren mot
            att få komma tillbaka till det arbete som de har när de är sjukskrivna
            och långt innan de får sin pension?
          </note>
          <note>
            Har inte arbetsgivaren varit huvudansvarig för rehabiliteringen
            under alla år? Varför förstärker man inte det som är den allra
            viktigaste insatsen för att människor ska komma tillbaka?
          </note>
          <note type="speaker">
            Anf. 282 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! När Socialdemokraterna hade makten för tio år sedan
            gjordes det en rehabiliteringsutredning. Den gjorde man ingenting
            åt. Den lade man i papperskorgen. Nu tar man upp Gerhard Larssons
            utredning igen och föreslår den i något som heter Kraftsam tror
            jag. Individen ska få ansöka om att få bli delaktig i Kraftsam.
            Det står det uttryckligen i rapporten.
          </note>
          <note>
            Det tycker jag är fel. Jag tycker att rehabilitering ska kunna
            finnas för alla människor, och det ska vara tidigt i processen.
            Veronica Palm har talat om tidigt i processen, och det kan jag
            instämma i. Men problemet är att rehabilitering inte har förekommit
            förrän långt i slutändan, och då har den nästan inte gjort någon
            nytta.
          </note>
          <note>
            Det handlar om tidig rehabilitering. Därför avsätter vi tillsammans
            med företagshälsovården pengar, 3,4 miljarder kronor.
          </note>
          <note>
            När det gäller Finsam får Försäkringskassan i dag genom det nya
            beslutet lov att köpa rehabiliteringstjänster av landstinget.
          </note>
          <note type="speaker">
            Anf. 283 KURT KVARNSTRÖM (s) replik:
          </note>
          <note>
            Fru talman! Av den kontakt jag har med de personer som arbetar
            med de här frågorna framgår att resurserna inte räcker till Finsam
            i den budget som regeringen har lagt fram.
          </note>
          <note>
            När det gäller den rehabiliteringsgaranti som man pratar om skulle
            jag gärna vilja ha ett exempel. Vad är det för garanti vi pratar
            om egentligen?
          </note>
          <note>
            Jag skulle också gärna vilja ha en dagsrapport. Vad händer med
            den företagshälsovård som man nu har gett resurser för att utveckla?
            Händer det något på det här området i dagsläget?
          </note>
          <note>
            Jag är den första att säga att företagshälsovården borde ha funnits
            långt tidigare. En orsak till det är att det har varit svårt att
            få arbetsmarknadens parter att ställa upp på det gemensamt. De
            skulle vara mycket viktigare när det gäller Finsam och även företagshälsovården.
            I stället lägger man det i sjukvården. Det är ett felaktigt sätt
            att tackla bekymren. Det är ju på arbetsplatsen man löser de allra
            flesta frågorna. Varför ger man inte mer resurser riktade mot
            arbetsplatserna i den budget som man nu lägger fram?
          </note>
          <note type="speaker">
            Anf. 284 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Inte mer resurser? 3,4 miljarder kronor på tre år
            tycker jag är väldigt mycket pengar. Vi säger att vi stärker företagshälsovården.
            Vi har nästan dagliga samtal med Sveriges Kommuner och Landsting
            i de här frågorna. Jag är lika angelägen som Kurt Kvarnström är
            att det nu verkligen händer någonting med utvecklingen av företagshälsovården
            och rehabiliteringsgarantin. Detta ska göras tillsammans med våra
            landsting. Varken Kurt Kvarnström eller jag kan mer än önska,
            påverka och ligga i för att denna utveckling ska ske.
          </note>
          <note>
            När det gäller just rehabilitering kan jag också läsa i den rapport
            som jag hänvisar till, Socialdemokraternas rapport Investera i
            vår välfärd . Där står det så här: Vi vill att det ska finnas
            tydliga tidsgränser för när parternas ansvar för rehabilitering
            upphör.
          </note>
          <note>
            Jag håller inte med Socialdemokraterna och Kurt Kvarnström i
            att det på något sätt ska finnas tydliga tidsgränser när parternas
            ansvar för rehabilitering upphör. Det ansvaret kan inte upphöra.
          </note>
          <note>
            Därför tycker jag att det är så roligt att både LO och Svenskt
            Näringsliv har legat på mycket i frågan om företagshälsovård.
            Jag är, som sagt var, mycket angelägen om att vi snabbar upp den
            här processen, för den behövs.
          </note>
          <note type="speaker">
            Anf. 285 MATILDA ERNKRANS (s) replik:
          </note>
          <note>
            Fru talman! Jag tycker att vi ska vara lite försiktiga när vi
            hänvisar till rapporter av olika slag. Vi ska veta vad vi har
            framför oss. Det ministern hänvisar till är ett öppet rådslag
            som Socialdemokraterna har i partiet. Du är naturligtvis varmt
            välkommen att lämna dina synpunkter.
          </note>
          <note>
            Inga av de där förslagen är klubbade och klara. Vi kommer att
            behandla en del av förslagen. Vi får väl se vad partimedlemmar
            och andra tycker på vår partikongress. Jag kan lugna dig med det.
          </note>
          <note>
            Sedan kan man ställa lite frågor om den politik som du själv
            ansvarar för. Jag undrar om det inte känns lite jobbigt att ge
            olika besked. Å ena sidan menar ni att hårdare krav, sänkta ersättningar
            och mer rättsosäkerhet gör de sjukskrivna mer friska. Å andra
            sidan ska de med förtidspension få behålla pensionen även om de
            studerar och jobbar. För här menar ni att samhället har stängt
            in dem i utanförskap, och de behöver trygghet tillbaka.
          </note>
          <note>
            Det senare är också vi i oppositionen positiva till, för det
            följer vår människosyn att trygga människor vågar. Men ni har
            lite problem. Varför är trygghet bra ibland men ibland inte?
          </note>
          <note type="speaker">
            Anf. 286 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Socialdemokraternas människosyn är att människor
            ska våga. Då kan jag bara fråga varför det bara är 1 procent av
            dem som är förtidspensionerade som har kommit tillbaka, trots
            att vi hela tiden får rapporter och utredningar, från Karolinska
            Institutet och många fler, som säger att de inte vågar gå ut.
          </note>
          <note>
            I måndags träffade jag 300 förtidspensionerade i Helsingborg.
            De kom dit därför att de ville lyssna på vilken chans de har.
            Det ringde ett hundratal personer på telefon efter det mötet,
            de som inte kom dit eller som ville veta mer. De ville komma tillbaka.
          </note>
          <note>
            Jag pratar om Mona. Jag pratar om Olle. Jag skulle kunna fortsätta
            här i timmar och beskriva att människor nu vill våga försöka komma
            ut, för de känner en trygghet.
          </note>
          <note>
            Men de känner ingen trygghet om inte Socialdemokraterna här tydligt
            kan tala om att de kommer att låta dem som var förtidspensionerade
            före den 1 juli får lov att behålla sin sjukersättning och att
            de aldrig kommer att ompröva den. De har rätt att få komma ut.
          </note>
          <note type="speaker">
            Anf. 287 MATILDA ERNKRANS (s) replik:
          </note>
          <note>
            Fru talman! Jag tror att människor är allra mest intresserade
            av att höra vad man får för besked från den regering som nu sitter
            vid makten och styr spakarna. Men det känns bra att du är väldigt
            angelägen om att också Socialdemokraterna ska få komma ut med
            sin politik.
          </note>
          <note>
            Du svarade inte på min fråga. Varför är trygghet bra ibland men
            ibland inte?
          </note>
          <note>
            Jag undrar lite. Det kanske är för att jag har människor i min
            närhet som hör till dem som har förtidspension. Jag undrar om
            ministern anser att det finns några i dag som har förtidspension
            som faktiskt är sjuka, som får stöd via våra trygghetsmodeller
            precis som de ska? Är det deras rätt till pension som är problemet?
          </note>
          <note>
            Det är min enkla fråga. Anser du att några av dem som i dag är
            förtidspensionerade faktiskt är sjuka? De slipper stå med mössan
            i hand och bocka och buga för brukspatron trots att ryggen värker.
            Det fick man göra förr i världen i Sverige i ett hårt och kallt
            klassamhälle. Det handlar om att man får den rätt till välfärd
            som man har också om man är sjuk.
          </note>
          <note type="speaker">
            Anf. 288 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Då är det skönt att de 600 förtidspensionerade som
            jag har träffat inte känner så. De applåderar faktiskt förslaget.
            De känner inte att det är ett klassamhälle. De känner att det
            är ett frivilligt system för dem som kan och vill och orkar.
          </note>
          <note>
            Jag har det i mitt anförande, och jag säger det hela tiden. Jag
            uppmanar till att läsa protokollet där jag säger att det är väldigt
            många som inte orkar vare sig studera, jobba ideellt eller arbeta.
            Men det handlar om dem som kanske gör det.
          </note>
          <note>
            Jag kan bara påminna om vad det stod i Socialdemokraternas egen
            socialförsäkringsutredning, att sjukförsäkring har varit en parkeringsplats
            för problem som den inte var ämnad för. Det har många gånger varit,
            säger analysen i utredningen, en arbetsmarknadspolitisk åtgärd.
          </note>
          <note>
            Jag kan bli förvånad över att jag inte ska ta rådslaget på allvar
            trots att det har varit presskonferens om det och att det inte
            finns någon debatt när jag hör att man vill höja taket för de
            rika och inte gå med på skattesänkning för låginkomsttagare. Det
            säger man är Socialdemokraternas människosyn.
          </note>
          <note type="speaker">
            Anf. 289 JASENKO OMANOVIC (s) replik:
          </note>
          <note>
            Fru talman! Försäkringskassan är en myndighet som de flesta av
            de nio miljoner invånarna i det här landet kommer i kontakt med
            antingen någon gång eller ganska ofta. En del av dem som i somras
            hade kontakt med myndigheten kommer att ha ett minne för livet.
            En del var tvungna att ta lån, att vända sig till socialkontoret
            eller i värsta fall också till kyrkan för att klara av uppehället.
          </note>
          <note>
            Tidigare i debatten med statsrådet har jag påpekat att myndigheten
            i och med den omorganisation man genomför nu till och med har
            varit tvungen att tejpa igen brevlådor för att få bort onödiga
            besök.
          </note>
          <note>
            Jag har en fråga. Det här gäller människor som i somras drabbades
            av att den statliga myndigheten inte kunde leva upp till det som
            den egentligen behöver göra. Kommer statsrådet att agera så att
            samma sak inte händer i fortsättningen?
          </note>
          <note type="speaker">
            Anf. 290 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Som vi alla vet har vi en ordning som den här riksdagen
            har beslutat om att Försäkringskassan är en egen myndighet med
            en självständig styrelse och en ordförande. Det är nog ingen här
            som vill ändra på den ordningen. Vi kan styra med regleringsbrev,
            budget, uppföljning och utvärdering. Det tror jag att vi är helt
            överens om.
          </note>
          <note>
            Jag accepterar självfallet inte väntetider. Det tillhör Försäkringskassans
            kärnuppgifter att se till att människor får den ersättning de
            har rätt till i tid. Vi är helt överens om det.
          </note>
          <note>
            För att på något sätt hjälpa Försäkringskassan i det arbetet
            får de nu mer pengar i budgeten än vad de äskade. Jag måste säga
            att det var en rätt så förvånad styrelse som tog emot det beslutet.
            De har bett om 240 miljoner i tilläggsbudgeten i år; de får 250.
            De bad om 240 miljoner nästa år; de får 250. De får dessutom behålla
            enprocentigt sänkta arbetsgivaravgifter som motsvarar 43 miljoner
            kronor. Vi trodde nämligen inte att de äskanden Försäkringskassan
            gick in med skulle räcka. Jag är helt överens med Jasenko Omanovic
            om att utbetalningar i tid är en kärnuppgift för Försäkringskassan.
          </note>
          <note type="speaker">
            Anf. 291 JASENKO OMANOVIC (s) replik:
          </note>
          <note>
            Fru talman! Det är jättebra att man ökar anslaget till Försäkringskassan.
            Det finns faktiskt många anställda där som upplever att de inte
            räcker till. De räcker inte till för de medborgare de ska stå
            till tjänst för. Därför är det viktigt att man aldrig mer hamnar
            i den här situationen. Medborgare har rätt till en försäkring
            och har bidragit till en försäkring det gör vi ju alla solidariskt
            och sedan faller den inte ut när man behöver den. Medborgare måste
            gå och låna. De måste vända sig till kyrkan och socialkontoret.
            Det tycker jag är mycket anmärkningsvärt.
          </note>
          <note type="speaker">
            Anf. 292 Statsrådet CRISTINA HUSMARK PEHRSSON (m) replik:
          </note>
          <note>
            Fru talman! Jag kan bara tillägga att vi är överens. Jag kan
            också tillägga att med de kontakter jag har med Försäkringskassan
            i frågan, där jag också har framfört de här synpunkterna, är Försäkringskassan
            klart medveten om det. Man jobbar hårt, och man har tagit in extra
            personal.
          </note>
          <note>
            Så här ska det inte vara, och jag har förvissat mig om att inte
            heller Försäkringskassan anser att det här är acceptabelt. Vi
            är alltså helt överens.
          </note>
          <note type="speaker">
            Anf. 293 SOLVEIG ZANDER (c):
          </note>
          <note>
            Fru talman! Det har hänt mycket under de två år som har gått
            sedan alliansen fick svenska folkets förtroende att leda landet.
            Mycket har hänt på sjukförsäkringsområdet. Jag har fått vara med
            om att genomföra det som jag brinner för och det som var anledningen
            till att jag kom till riksdagen. Det är detta som är viktigt för
            mig och för oss i Centerpartiet. Det kan uttalas kort och gott:
            rehabilitering.
          </note>
          <note>
            Vi i alliansen visste vad vi ville ändra på. Vi ville gå människor
            till mötes och förbättra för dem som var sjuka, förtidspensionerade
            och bortglömda av den socialdemokratiska regeringen. Den nuvarande
            regeringen tror på människors förmåga och vill stoppa det som
            gällde sommaren 2006 då, som vi tidigare har hört, 140 personer
            förtidspensionerades varje dag. Det var utsortering. De dumpades.
            Tusentals sjukskrivna hamnade mellan stolarna. De fick inte den
            hjälp och den rehabilitering av sjukvården, Försäkringskassan,
            Arbetsförmedlingen och arbetsgivarna som de behövde. Det var helt
            enkelt katastrof, och helt oförsvarligt.
          </note>
          <note>
            Vad har vi då gjort, vi i alliansen, inom sjukförsäkringsområdet?
            Vi har fått en fungerande sjukförsäkringslagstiftning som innebär
            att människan sätts i centrum. Det är precis det som Veronica
            Palm nyss sade: Människan, individen, ska få en möjlighet. Personens
            förmåga ska tas till vara för att komma tillbaka till jobbet efter
            att man har varit sjukskriven. I ärlighetens namn eller i rättvisans
            namn, kanske man ska säga är vårt generösa välfärdssystem skyldigt
            svenska folket en trygghet och en rättighet att känna sig trygga.
          </note>
          <note>
            Men jag ska vara ärlig och erkänna att det är mycket som återstår
            att göra. Man hinner inte med allt på två år, och Rom byggdes
            inte på en dag. Men framtiden ter sig ljusare nu än den gjorde
            i slutet av 1990-talet när högkonjunkturen blomstrade och sjukskrivningarna
            och förtidspensioneringarna skenade rakt upp. Så är inte fallet
            nu, för vi har vidtagit åtgärder som har gjort att 70 000 människor
            har kommit tillbaka från sjuk- och förtidspensionering.
          </note>
          <note>
            Det är ett helt paket vi har att erbjuda, och det paketet är
            viktigt. Jag har tagit fasta på sex punkter av paketet.
          </note>
          <note>
            Den första är den reformerade sjukskrivningsprocessen, som vi
            har diskuterat. Den möjliggör för människor att i tre steg komma
            tillbaka till jobbet. Socialdemokraterna och Vänsterpartiet har
            drivit en propaganda emot den nya sjukskrivningsprocessen. De
            har talat om hur fruktansvärt dålig den är. Socialdemokraterna
            har stått här i talarstolen och i medierna och riktigt yvts över
            hur förskräckligt det är och hur människor kommer att få det mycket
            sämre. Jag ser fram emot att läsa i budgetpropositionen för 2009
            vad ni har för nya förslag. Men vi har ju hört nu att det inte
            finns några andra förslag. Ni tycks stödja det förslag vi har.
            Jag måste säga att det är mycket prat och lite verkstad. Jag undrar
            givetvis vad det nu är som har fått er att acceptera detta och
            inte komma med några andra förslag. Hur motiverar ni ert ställningstagande
            till den sjukskrivningsprocess som ni nu tycker är bra?
          </note>
          <note>
            Den andra punkten är rehabiliteringsgarantin och att vi ska få
            en evidensbaserad möjlighet till hjälp för rörelseorganen och
            för den psykiska ohälsan. 3,4 miljarder är avsatta till rehabilitering.
          </note>
          <note>
            Den tredje punkten är företagshälsovården, som vi har pratat
            om. Den ska förändras, förbättras och utvecklas.
          </note>
          <note>
            Den fjärde punkten är Finsam, som vi hörde att man ställde frågor
            om här. Också där ska det bli en förändring och förbättring.
          </note>
          <note>
            Den femte punkten jag tar upp är den steglösa avtrappningen för
            förtidspensionärer. Vi har hört hur oerhört välvilligt den tas
            emot av alla dessa förtidspensionärer som inte har haft en chans.
          </note>
          <note>
            Den sjätte och sista punkten som jag tycker är viktig att lyfta
            fram är de alternativa satsningarna som man vill pröva för att
            få de långtidssjukskrivna tillbaka. Det handlar om att stödja
            och pröva terapiinsatser. Det betyder alltså att för framtiden
            ser jag hur kulturen i vården kan få en plats och hur forskningen
            visar att deltagande i kulturlivet är viktigt precis som naturen
            i vården är viktig. Det står just om detta med kulturen i budgetpropositionen
            för 2009. Det är angeläget att lyfta fram.
          </note>
          <note>
            Fru talman! Jag och alliansen fortsätter att lyssna på människor.
            Vi tror på deras förmåga. Vi vill fortsätta att förbättra och
            förändra sjukskrivningslagstiftningen så att den mer svarar mot
            människors behov. Jag ser fram emot att fortsätta jobba med detta.
          </note>
          <note type="speaker">
            Anf. 294 KURT KVARNSTRÖM (s) replik:
          </note>
          <note>
            Fru talman! Jag tänkte ställa några frågor. Jag hade svårt att
            få svar nyss av ministern. Kan Solveig Zander förklara vad rehabiliteringsgarantin
            består av? Min andra fråga är: Vem får garantin i det förslag
            som regeringen har?
          </note>
          <note>
            Min tredje fråga baserar sig på att Solveig Zanders partikamrater
            i olika sammanhang runt om i landet har talat sig varma för att
            Finsam borde få en utökad ram med 10 procent. Det talade man mycket
            om på en del Finsamkonferenser redan i fjol. Varför har Centerpartiet
            accepterat att det till och med blir mindre resurser till Finsam
            än dem riksdagen har beslutat om tidigare?
          </note>
          <note type="speaker">
            Anf. 295 SOLVEIG ZANDER (c) replik:
          </note>
          <note>
            Fru talman! Det var bra att Kurt Kvarnström ställde dessa frågor.
            Jag ska försöka svara på dem.
          </note>
          <note>
            Vad består rehabiliteringen av? Jo, det första är att man från
            dag ett ska få hjälp av sin arbetsgivare att möjliggöra och pröva
            andra jobb inom den nuvarande arbetsgivaren. Det andra är att
            man ska prövas på hela arbetsmarknaden efter en tid. Det tredje
            är att man ska få medicinsk rehabilitering. Kurt Kvarnström känner
            väl till denna sjukskrivningsprocess.
          </note>
          <note>
            Vem har jag skrivit här, men jag kommer inte ihåg varför. Jag
            får ta det i nästa omgång. Din tredje fråga gällde Finsam. Det
            hann jag inte heller svara på. Du får återkomma, Kurt.
          </note>
          <note type="speaker">
            Anf. 296 KURT KVARNSTRÖM (s) replik:
          </note>
          <note>
            Fru talman! Det uppräknade tog inte någon del av de 3,4 miljarder
            som man har omfördelat inom de ekonomiska ramarna. Det är omfördelade
            pengar och inte nya satsningar man talar om.
          </note>
          <note>
            Vem får garantin i rehabiliteringsgarantin? Det som räknas upp
            kostar inga pengar för staten. Det är åtgärder på arbetsplatsen
            som skulle ha gjorts tidigare men som tyvärr inte har blivit gjorda
            på arbetsplatserna av arbetsgivarna. Det var en stor brist tidigare
            att det saknades initiativ från arbetsgivarna.
          </note>
          <note>
            Varför blev det inte 10 procent till finansiell samordning som
            Centern har talat om?
          </note>
          <note type="speaker">
            Anf. 297 SOLVEIG ZANDER (c) replik:
          </note>
          <note>
            Fru talman! De 3,4 miljarder som vi har med i budgeten är nya
            pengar, Kurt Kvarnström. Det är inte några omfördelningar.
          </note>
          <note>
            Vem får garantin? Jo, det är alla människor som blir sjukskrivna.
            De får en garanti att i vår nya rehabiliteringskedja få en möjlighet
            till rehabilitering.
          </note>
          <note>
            Kurt, det du sade att jag inte hade tagit med är det vi nu satsar
            på, nämligen företagshälsovården och förändringarna på det området.
          </note>
          <note>
            Frågan om Finsam vill jag svara på. Det var den socialdemokratiska
            regeringen som införde att 5 procent av sjukskrivningspengarna
            skulle gå till Finsam. Det kvarstår. När nu sjukskrivningarna
            blir färre blir det också mindre pengar till Finsam. Men det finns
            skäl, Kurt Kvarnström, att se över detta. Det vill jag hävda.
          </note>
          <note type="speaker">
            Anf. 298 VERONICA PALM (s) replik:
          </note>
          <note>
            Fru talman! Det var klargörande, Solveig Zander, att en del av
            garantin är att man ska prövas på hela arbetsmarknaden. Det visste
            vi redan. Det vet de som prövas på hela arbetsmarknaden. Det vet
            hela fackföreningsrörelsen och alla remissinstanser.
          </note>
          <note>
            Det för mig osökt in på min fråga. Solveig Zander står i riksdagens
            talarstol och säger att Socialdemokraterna har varit kritiska.
            Ja, det har vi. Tror Solveig Zander att vi har lurat hela fackföreningsrörelsen,
            hela näringslivet, alla remissinstanser, Försäkringskassans personal,
            de organ som behandlar människor när de behöver rehabilitering,
            alla som har varit kritiska? Säg någon förutom de som är medlemmar
            i något av de fyra högerpartierna som styr landet som har varit
            positiv? Tror Solveig Zander att Socialdemokraterna har lurat
            alla andra?
          </note>
          <note type="speaker">
            Anf. 299 SOLVEIG ZANDER (c) replik:
          </note>
          <note>
            Fru talman! Jag tror verkligen att Socialdemokraterna har lurat
            fackföreningsrörelsen och alla människor som du pratar om, Veronica
            Palm. När ni har gått ut och talat om hur förskräckligt detta
            är men inte har något konkret motförslag har ni verkligen lurats.
            I er budgetproposition borde ni ha kommit med massor av nya förslag.
            I stället fortsätter ni att slå på dem som är längst ned, de som
            har lägst inkomster. I ert budgetförslag vill ni höja ersättningen
            och ta bort den bortre gränsen. Det betyder, Veronica Palm, att
            de som tjänar mest tjänar på detta. Alltså är det de som har lägst
            inkomster som förlorar. Ni har lurats.
          </note>
          <note type="speaker">
            Anf. 300 VERONICA PALM (s) replik:
          </note>
          <note>
            Fru talman! Det som om möjligt gör mig mest bedrövad i detta
            är att ni med just det resonemanget har lurat de stackars folkpartisterna.
            Man trodde ju att de hade en liberal ådra någonstans. Vi har några
            här i kammaren. Jag har ett djupt förtroende för det engagemang
            som Folkpartiet tidigare haft i socialförsäkringsfrågor, men här
            har några lurats.
          </note>
          <note>
            Vi är tydliga i vår text med några saker där vi säger att vi
            vill gå vidare. Precis som Solveig Zander säger handlar det om
            en legitimitet för försäkringen, hög ersättning, möjlighet att
            komma tillbaka och inga stupstockar. Vi säger också åtta veckor
            för avstämningsmöten, ökat arbetsgivaransvar, bättre arbetsmiljö,
            tydligare inriktning på tidig rehabilitering och samordnade insatser
            runt individen.
          </note>
          <note>
            Vi har inte lurats. Det finns en massiv kritik mot det som sker
            nu. Det fanns en massiv kritik före beslutet. Det fanns en massiv
            kritik när beslutet togs. Nu finns det en massiv kritik och ett
            massivt utanförskap som ökar genom de beslut som fattades i denna
            kammare.
          </note>
          <note type="speaker">
            Anf. 301 SOLVEIG ZANDER (c) replik:
          </note>
          <note>
            Fru talman! Veronica Palm har fel i att utanförskapet ökar. Det
            sjunker. Du vet lika bra som jag att 180 000 människor har gått
            från arbetslöshet till arbete. Du vet lika väl som jag att 70
            000 människor har gått från sjukersättning och förtidspension
            tillbaka till arbetsmarknaden. Då kan jag inte säga att det är
            tvärtom, som du säger.
          </note>
          <note>
            Det är så intressant att du, Veronica Palm, inte kan försvara
            att ni satsar på dem som har de högsta inkomsterna och slår på
            dem som har de lägsta. Det är den kritik ni har haft mot oss.
            Ändå fortsätter ni att verka på det sättet och gör det ännu mer.
            Då kan jag inte säga annat än att det är att luras. Jag tror att
            de med lägst inkomster hade förväntat sig något annat. De kan
            dock lita på oss i alliansen.
          </note>
          <note type="speaker">
            Anf. 302 GUNVOR G ERICSON (mp) replik:
          </note>
          <note>
            Fru talman! Jag begärde replik för att jag vill ställa två frågor
            till dig, Solveig Zander. Du talar mycket om att värna den enskilda
            människan. Varför har ni då inte gett makt till den enskilda människan
            att begära avstämningsmöten?
          </note>
          <note>
            Vill du, Solveig Zander, ha en bred överenskommelse om direktiven
            till den kommande Socialförsäkringsutredningen?
          </note>
          <note type="speaker">
            Anf. 303 SOLVEIG ZANDER (c) replik:
          </note>
          <note>
            Fru talman! Gunvor G Ericson säger att individen ska ha makt.
            Det är precis det som vi nu säger. De får makten att pröva andra
            jobb utan att mista sin sjukersättning. Det är att ha makten.
            Tidigare hade de inte den makten. Den hade inte den förra regeringen
            gett dem.
          </note>
          <note>
            Ni säger att man ska ha makten. Gunvor G Ericson, ni talar ofta
            om rehabilitering och stöder det. Varför har ni då en motion tillsammans
            med Socialdemokraterna och inte stöder oss i detta med rehabilitering
            och de möjligheter som finns? Det är en fråga.
          </note>
          <note>
            När det gäller den socialförsäkringsutredning som alla väntar
            på fick ni tydliga besked från ministern.
          </note>
          <note type="speaker">
            Anf. 304 GUNVOR G ERICSON (mp) replik:
          </note>
          <note>
            Fru talman! Jag fick inget svar på min fråga, och jag ställer
            den därför igen. Min fråga gällde makt att begära avstämningssamtal,
            inte makt över huvud taget utan just denna specifika fråga.
          </note>
          <note>
            Jag hoppas att Solveig Zander också hinner svara på frågan om
            direktiven och om hon vill ha en bred överenskommelse om direktiven
            till Socialförsäkringsutredningen.
          </note>
          <note type="speaker">
            Anf. 305 SOLVEIG ZANDER (c) replik:
          </note>
          <note>
            Fru talman! Avstämningsmöten gav ju inga resultat. Folk blev
            sjukskrivna och förtidspensionerade tidigare trots att man hade
            avstämningsmöten. De ledde inte till någonting.
          </note>
          <note>
            I stället är det rehabiliteringen från dag ett som möjliggör
            att man kan återgå från sjukskrivning till jobb. Den möjligheten
            får individen, alltså att kräva av sin arbetsgivare att från dag
            ett få en rehabilitering. Det är det som den nya sjukskrivningsprocessen
            innebär. Det är att ge den enskilda människan makt.
          </note>
          <note>
            Ni fick tydliga besked från ministern att Socialförsäkringsutredningen
            kommer. Om jag inte hörde fel lovade sjukförsäkringsministern
            att det skulle komma något förslag före jul. Det litar jag på,
            för jag tror på henne.
          </note>
          <note type="speaker">
            Anf. 306 ULF NILSSON (fp):
          </note>
          <note>
            Fru talman! Det finns verkligen många exempel på människor som
            under de senaste 1015 åren har blivit utestängda från att arbeta
            på grund av en dålig rehabiliterings- och sjukförsäkringspolitik.
          </note>
          <note>
            Jag kan ta ett exempel på en yngre person. Martin som är 28 år
            fick förtidspension när han var 22 år. Han har ett lätt psykiskt
            handikapp, men han har klarat skolan ganska bra. Men när arbetslösheten
            steg i början av 2000-talet tillhörde han dem som nästan automatiskt
            blev förtidspensionerade. Han fick inte längre vara med och tävla
            om de jobb som fanns. Han säger själv att han har problem med
            självkänslan. Han har inget riktigt jobb att gå till. Men han
            är samtidigt inte sjuk.
          </note>
          <note>
            Många unga är i samma situation, men också många medelålders.
            Eva som är 52 år var länge långtidssjukskriven på grund av muskelvärk.
            Det första försöket till rehabilitering kom först efter sju månader.
            Då hade avståndet mellan sjukskrivning och arbete redan ökat,
            och det blir ett jättesteg att försöka ta sig tillbaka till jobbet
            igen. Efter två år erbjöds hon förtidspension och accepterade
            det. Men hon säger att hon hellre hade velat ha behandling och
            rehabilitering än långa sjukskrivningar och i alla fall fått försöka
            komma tillbaka till arbete en gång till.
          </note>
          <note>
            Fru talman! Det är alldeles för många både unga och gamla som
            är i den situationen i dag långa sjukskrivningar, lite behandling,
            lite rehabilitering och till slut förtidspensionering.
          </note>
          <note>
            Vi har haft ett seminarium här i riksdagen, och alla säger att
            det är mycket viktigt med rehabilitering tidigt i processen. Men
            i Sverige har människor ibland fått vänta i år på någon vettig
            rehabilitering. Därför var det i det gamla systemet som vi faktiskt
            hade ett utsorteringssystem, för att använda ett missbrukat ord
            från oppositionen, där man inte mötte människor med respekt, medkänsla
            och uppmuntran.
          </note>
          <note>
            I det nya systemet som riksdagen har beslutat om finns det tydliga
            tidsgränser för uppföljning och avstämning tre, sex och tolv månader.
            Arbetsgivaren ska ha samma rehabiliteringsskyldighet som tidigare.
            Men nu ska det inte vara bara på papperet. Och på begäran ska
            arbetsgivaren kunna visa vilka åtgärder som vidtas.
          </note>
          <note>
            Anställningstryggheten har stärkts, i motsats till vad flera
            från oppositionen här har sagt. Det finns en ny lag om rätt till
            tjänstledighet om man vill pröva ett annat arbete under sjukledigheten.
          </note>
          <note>
            I det gamla systemet var det obligatoriskt att Försäkringskassan
            skulle pröva förtidspensionering redan efter tolv månader. Nu
            kan man få förlängd sjukpenning med betydligt högre ersättning
            än den gamla förtidspensioneringen, eller sjukersättningen som
            den egentligen heter, innebar.
          </note>
          <note>
            Det är alltså två viktiga inslag i regeringens politik som vi
            ser och som jag är väldigt glad över. Det ena är insatsen med
            snabb rehabilitering. Det andra är att hjälpa många av dem som
            har tvingats in i förtidspensionering att komma tillbaka.
          </note>
          <note>
            Vi har en stor grupp människor, som jag nämnde som exempel i
            början, som mer eller mindre ofrivilligt har hamnat i en sådan
            situation att de inte kan pröva att komma tillbaka igen. Därför
            är vi väldigt glada över att vi äntligen har gett förtidspensionerade
            ett frivilligt erbjudande att pröva att öka arbetstiden eller
            att studera utan att förlora sjukersättningen.
          </note>
          <note>
            Man ska inte heller ha de väldigt hårda gränserna när det gäller
            att vara förtidspensionerad på 25, 50, 75 eller 100 procent.
          </note>
          <note>
            Det är många människor som vi är skyldiga att ge denna chans
            eftersom de på ett alltför lättvindigt sätt blev förtidspensionerade
            i det tidigare systemet.
          </note>
          <note>
            Oppositionen har i många fall målat upp skräckbilder av regeringens
            politik. Men man har inte själv visat någon självkritik mot sin
            egen gamla politik som i åratal innebar att människor hamnade
            i utanförskap. Och i verkligheten har ni inte beklagat den låt-gå-attityd
            som lämnade många människor utanför.
          </note>
          <note>
            Det viktigaste för mig och för Folkpartiet med regeringens nya
            politik är just att fler människor nu får möjlighet att komma
            tillbaka till arbete och att fler människor får möjlighet att
            komma tillbaka till ett aktivt liv i gemenskap med andra människor.
          </note>
          <note type="speaker">
            Anf. 307 KURT KVARNSTRÖM (s) replik:
          </note>
          <note>
            Fru talman! Det finns några saker som Ulf Nilsson och jag egentligen
            är överens om. Tidig rehabilitering är vi alla överens om. Den
            allra viktigaste funktionen i detta sammanhang är arbetsgivarens
            agerande på arbetsplatsen.
          </note>
          <note>
            Kan Ulf Nilsson peka på något som har medfört att situationen
            förbättras för människor i det förslag som ni har lagt fram jämfört
            med det som har gällt tidigare?
          </note>
          <note>
            Under tidigare perioder har Ulf Nilssons partikamrater agerat
            kraftfullt för att utveckla Finsam som ett väldigt bra sätt att
            hjälpa dem som har de kanske svåraste bekymren att komma tillbaka.
            Det var precis dessa personer som Ulf Nilsson beskrev. Varför
            faller Folkpartiet undan i diskussionen om att faktiskt utveckla
            en rehabilitering nära människorna utifrån deras förutsättningar
            genom att ge mindre resurser till Finsam nu än tidigare?
          </note>
          <note type="speaker">
            Anf. 308 ULF NILSSON (fp) replik:
          </note>
          <note>
            Fru talman! Rehabiliteringen har förbättrats på så sätt att vi
            nu får tydliga krav på avstämningar. Försäkringskassan har rätt
            att kräva in en redovisning av vad arbetsgivaren har gjort för
            att åstadkomma förändringar på arbetsplatsen så att man kan prövas
            mot denna. Man får också en aktivare rehabilitering mot arbetslivet
            i och med att man får rätt till tjänstledighet för att pröva annat
            arbete.
          </note>
          <note>
            Detta med Finsam, den finansiella samordningen över de gamla
            gränserna med Försäkringskassan, sjukvården och så vidare, har
            verkligen varit en hjärtefråga för oss i Folkpartiet. Socialdemokraterna
            var i många år obegripligt oförstående till att de här gränserna
            borde rivas och till att resurser kunde föras emellan.
          </note>
          <note>
            Vi fortsätter nu med det som Socialdemokraterna till sist gick
            med på och lade in en summa för detta. Jag instämmer med Solveig
            Zander om att vi naturligtvis framöver får pröva om den resursen
            ska öka i budgeten. Vi är i alla fall överens om att Finsam är
            en viktig verksamhet som ska fortsätta.
          </note>
          <note type="speaker">
            Anf. 309 KURT KVARNSTRÖM (s) replik:
          </note>
          <note>
            Fru talman! Jag tackar så mycket för det konkreta beskedet, men
            verkligheten är väldigt påtaglig i det här sammanhanget. Det vi
            inom vår ram satte av 5 procent av sjukförsäkringsanslaget har
            i och för sig sjunkit. Men det där var väldigt kraftfullt riktat
            i det riksdagsbeslut som fattats här just för att samordnat jobba
            med alla de olika samhällsnivåerna med den enskilde i centrum.
          </note>
          <note>
            Nu är signalen att det inte räcker med den prioritering som även
            Folkpartiet står bakom. Pengarna räcker inte till att nästa år
            bedriva Finsamverksamhet på samma nivå som i år. Hur kan man då
            fortsätta att föra en diskussion om att höja nivån till 10 procent?
          </note>
          <note>
            Den viktigaste rehabiliteringen för mig är ändå arbetsgivarens
            insats. Den kommer väldigt långt före tremånadersgränsen den första
            gränsen vi satt. Sedan är det väl ändå så att det inte finns något
            krav i lagstiftningen på att arbetsgivaren ska redovisa något
            som helst skäl. Det enda arbetsgivaren har att redovisa är om
            det finns tillgång till arbete utifrån den enskildes förmåga.
          </note>
          <note type="speaker">
            Anf. 310 ULF NILSSON (fp) replik:
          </note>
          <note>
            Fru talman! Vi är, som sagt, överens om att detta med Finsam
            är en viktig fråga. Vi har gjort jättestora satsningar i vår budget.
            Vi talar om 3,4 miljarder till sjukvård och företagshälsovård
            exempelvis. Allt kan dock inte få utrymme samtidigt. Men jag ser
            fram emot att nu för tiden få Socialdemokraternas stöd med att
            framöver utveckla den här finansiella samordningen, för den diskussionen
            kommer att fortsätta.
          </note>
          <note>
            Arbetsgivaren har samma rehabiliteringsansvar i dag som tidigare.
            Skillnaden är att det nu blir tydliga avstämningspunkter, att
            arbetsgivaren kan avkrävas att lämna information om vad arbetsgivaren
            har gjort. Arbetsgivaren har till exempel skyldighet att betala
            ut lön fastän en person inte kan arbeta hos honom om det går att
            visa att arbetsgivaren inte har försökt pröva olika typer av arbetsplatsförändringar.
            Alla de skyldigheterna finns kvar precis som i det gamla systemet.
          </note>
          <note type="speaker">
            Anf. 311 JASENKO OMANOVIC (s) replik:
          </note>
          <note>
            Fru talman! Jag tolkar Ulf Nilssons anförande som att han är
            för arbetslinjen. Då blir det, fru talman, lite konstigt för mig
            att Ulf har röstat för någonting som kallas för vårdnadsbidrag,
            alltså för en bidragslinje. Samtidigt har Ulf partikamrater i
            Järfälla som faktiskt vill avskaffa vårdnadsbidraget. De känner
            att det är en kvinnofälla. I Härnösand, min hemkommun, finns det
            även några kloka moderater som säger att vårdnadsbidraget är en
            kvinnofälla.
          </note>
          <note>
            Ulf pratar så mycket om arbetslinjen och om att man måste göra
            sitt yttersta för att folk ska komma ut på arbetsmarknaden. Därför
            undrar jag hur Ulf kunde ställa upp på ett bidrag för att faktiskt
            hålla kvinnor borta från arbetsmarknaden.
          </note>
          <note type="speaker">
            Anf. 312 ULF NILSSON (fp) replik:
          </note>
          <note>
            Fru talman! Jasenko Omanovic får nog inse att man ibland måste
            ha flera bollar i luften samtidigt. Det är viktigt att föräldrar
            kan utforma tillvaron med sina barn på ett sätt som passar dem.
            Samtidigt är det viktigt att människor har en plats på arbetsmarknaden.
            Nu är det ju sjukförsäkringar som den här debatten handlar om.
            Men jag kan inte se någon motsättning i sammanhanget. Det är ungefär
            som om jag frågade om Jasenko Omanovic tycker att garantidagarna
            i föräldraförsäkringen strider mot arbetslinjen. Så är det naturligtvis
            inte.
          </note>
          <note>
            Självklart har vi olika system för olika saker. Valfrihet för
            föräldrar är viktigt. Föräldraförsäkringen är viktig. Jämställdhetsbonusen
            i föräldraförsäkringen är viktig. Sjukförsäkringen är viktig.
            Man ska inte blanda ihop de sakerna.
          </note>
          <note type="speaker">
            Anf. 313 JASENKO OMANOVIC (s) replik:
          </note>
          <note>
            Fru talman! Ja, man kan ha flera bollar i luften. Man kan bolla
            med både arbetslinjen och bidragslinjen. Men Ulf verkar inte svara
            helhjärtat nu. Jag noterade att Ulf i sitt anförande var för arbetslinjen
            och för att göra allt för att människor ska komma tillbaka till
            arbetsmarknaden.
          </note>
          <note>
            Förvisso kan det ibland passa att unga mammor kan vara hemma
            med sina barn och inte vara med på arbetsmarknaden. Visst är det
            mycket viktigt att diskutera den frågan i samband med försäkringar
            eftersom det kan leda till sämre pension och karriärutveckling
            för kvinnor och också till en sämre SGI. Allt detta påverkar faktiskt
            även försäkringen för dem som nu väljer att ha nämnda möjlighet.
          </note>
          <note>
            Det finns, som sagt, kloka folkpartister och andra som vill avstå
            från vårdnadsbidraget. Jag hoppas att Ulf Nilsson lite närmare
            kan svara på frågan om hur han tänker. Har han omprövat sin tanke?
          </note>
          <note type="speaker">
            Anf. 314 ULF NILSSON (fp) replik:
          </note>
          <note>
            Fru talman! Precis som Jasenko Omanovic säger finns det väldigt
            mycket i alliansregeringens politik som på ett mycket klokt sätt
            stöder arbetslinjen. Men det hindrar naturligtvis inte lika lite
            som det har hindrat Socialdemokraterna att man inför olika möjligheter,
            till exempel att vara föräldraledig, utan att det är ett brott
            mot arbetslinjen generellt.
          </note>
          <note>
            Vårdnadsbidraget är en ganska begränsad reform som ger de allra
            flesta föräldrar möjlighet att under en kort tid överlappa några
            veckor kanske i väntan på en dagisplats eller när semestern på
            sommaren drar över och så vidare. Man får en något större frihet
            att anpassa hur man vill vara hemma med sina barn, men det är
            absolut ingenting som hindrar den massiva politiska satsning på
            arbetslinjen som vi gör inom a-kassan, inom sjukkassan och över
            huvud taget. Dessutom handlar det om lågskattepolitik.
          </note>
          <note type="speaker">
            Anf. 315 MATILDA ERNKRANS (s):
          </note>
          <note>
            Fru talman! Jag vill lyfta in barnen i den här debatten, för
            jag blir bara inte riktigt klok på borgerligheten och dess nonchalans
            mot barnen.
          </note>
          <note>
            Man har infört ett kommunalt vårdnadsbidrag. Föräldrar mammor
            förväntas ersätta full lön med ett bidrag på 3 000 spänn. Trots
            att man inte ens vågade göra en barnkonsekvensanalys av vårdnadsbidraget
            har det här höjts till skyarna av flera borgerliga företrädare.
            Man försöker hävda att man gör detta för barnen. Men samtidigt
            sänker samma borgerlighet ersättningen för de föräldrar som vårdar
            sjukt barn. Vad ger det för konsekvenser för barnen?
          </note>
          <note>
            I budgetpropositionen skriver borgerligheten att barnfamiljers
            inkomster i huvudsak kommer från förvärvsarbete och att konjunkturläget
            har stor betydelse för barnfamiljerna. Jag vet och håller med.
          </note>
          <note>
            Men om vi samtidigt kan konstatera sedan länge kända tecken på
            en lågkonjunktur med nästan 10 000 varsel bara i september och
            mer därtill att lågkonjunkturen redan är här blir det helt orimligt
            att den borgerliga regeringen inte på något sätt tar ansvar för
            just barnfamiljerna, inte ens nu när lågkonjunkturen rullar in
            över landet. I stället lämnas barnen åt sitt öde i ett hårdare
            och kallare Sverige där barnen nu med all tydlighet är de som
            hårdast drabbas av regeringens orättvisa politik.
          </note>
          <note>
            Fru talman! Sedan den borgerliga regeringen tillträdde har en
            halv miljon lämnat a-kassan. Ersättningen i arbetslöshetsförsäkringen
            har markant sänkts. I en familj där båda föräldrarna görs arbetslösa
            vilket faktiskt kan bli verklighet, inte minst i Västra Götaland
            är risken stor att man får gå från två heltidsinkomster till en
            arbetslöshetsersättning motsvarande bara en inkomst, om man ens
            har någon a-kassa alls. Det kommer att påverka barnen.
          </note>
          <note>
            Familjer kan komma att tvingas flytta därför att de inte har
            råd med sitt boende. Barn kan komma att tvingas sluta med hockeyn,
            i kulturskolan eller i andra fritidsverksamheter därför att familjen
            inte längre har råd med sådant.
          </note>
          <note>
            Hur hjälper regeringens skattesänkningspolitik alla dem som riskerar
            att bli eller som redan har blivit uppsagda? Jag frågar mig också:
            Vem i den borgerliga riksdagsgruppen eller regeringen känner ett
            ansvar för barnen till de föräldrar som är eller som görs arbetslösa?
            Vad är egentligen poängen med den reform som så fundamentalt slaktade
            vår gemensamma arbetslöshetsförsäkring? Var det någon som anlade
            ett barnperspektiv på de allt hårdare tagen i arbetslöshetsförsäkringen?
          </note>
          <note>
            Fru talman! Det är ovärdigt och skamligt att det är barnen som
            får ta den största smällen för borgarnas utsorteringspolitik.
            Det blir inte minst tydligt när vi pratar om de nya och rättsosäkra
            sjukreglerna. Oron är stor inte minst hos dem som är eller blir
            sjuka en längre tid. Oron är stor inte minst hos de barn vars
            föräldrar är eller riskerar att bli utförsäkrade. Bara hemma i
            min kommun i Hallsberg kan vi räkna med att 111 personer riskerar
            att bli utförsäkrade. Det känns hårt, och det känns svårt. Försäkringskassan
            har rapporterat att 50 000 människor riskerar att utförsäkras.
            Det känns än allvarligare när jag frågar mig hur många av dessa
            50 000 personer som har barn. Vad blir konsekvenserna för barnen?
            Jag frågar mig: Varför ska barnen drabbas bara för att de råkar
            vara barn till en mamma eller en pappa som blir utförsäkrad?
          </note>
          <note>
            Jag tycker att det skulle vara ansvarsfullt om någon från den
            borgerliga kanten kunde svara på frågan om man ens har brytt sig
            om att ta reda på hur många barn som finns hos de personer som
            riskerar utförsäkring. Känner ni något ansvar för de barnen?
          </note>
          <note>
            Fru talman! Jag tror att det svenska folket har genomskådat borgerlighetens
            politik, och det är jag mycket glad för. Sverige har råd med jobb,
            solidaritet och rättvisa. Vi socialdemokrater vill investera i
            människors kraft. Det ska löna sig att våga, och det ska märkas
            att Sverige är ett välfärdsland. Vi utgår ifrån att människor
            vill och kan försörja sig genom arbete. Våra trygghetsförsäkringar
            ska vara broar mellan jobb. De ska vara en standardtrygghet som
            garanterar att den som är sjuk eller arbetslös kan koncentrera
            sig på att bli frisk eller att få ett nytt jobb. De ska garantera
            att barnen inte drabbas, för barn har rätt till trygghet även
            med föräldrar som är sjuka eller arbetslösa.
          </note>
          <note>
            Den generella välfärden ska stärkas till förmån för barnen. Vi
            vill vidareutveckla vår mycket bra föräldraförsäkring där inkomst
            ges utifrån det inkomstbortfall du haft. Vi vill ge barnbidrag
            till alla barn, och vi menar att barnbidraget ska höjas med 100
            kronor. Det är rätt i en lågkonjunktur. En höjning av barnbidraget
            går direkt till alla barn och blir en direkt stöttning till konsumtion
            för barnens skull, och det behövs i en lågkonjunktur.
          </note>
          <note>
            Vi ser att ensamstående med barn behöver mer av vårt stöd. Därför
            ska underhållsstödet höjas med 100 kronor. Studerande med barn
            behöver också mer av vårt engagemang. Därför ska studerandetillägget
            för studenter med barn höjas rejält.
          </note>
          <note>
            Utöver detta tänker vi stärka kvaliteten i förskolan. Vi vill
            ge föräldrar rätt att få barnomsorg den tid de behöver oavsett
            tid på dygnet. Vi ser barnen, alla barn, och vi ser konsekvenserna
            av borgerlighetens nonchalans gentemot barnen. Sverige, föräldrar
            och barn tjänar på rättvisa.
          </note>
          <note type="speaker">
            Anf. 316 SOLVEIG ZANDER (c) replik:
          </note>
          <note>
            Fru talman! Det var intressant att höra Matilda Ernkrans inledning
            på det här anförandet där hon sade föräldrar, hör mammor. Det
            är att leva kvar i en förgången tid. För mig är föräldrar både
            pappor och mammor. Det betyder att vårdnadsbidraget, som är en
            del i alliansens paket med fyra ingredienser, har ett barnperspektiv.
            När föräldrarna får bestämma över hur barnen ska ha det mår de
            bäst. I det sammanhanget håller jag inte med Matilda Ernkrans
            om att det här är fientligt.
          </note>
          <note>
            Ni satsar på bidrag, bidrag och bidrag som ska göra allting.
            Vilka fler jobb skapas då? Det betyder ju färre jobb. Om fler
            ska leva på bidrag får vi mindre pengar till välfärden. Hur går
            det ihop, Matilda Ernkrans?
          </note>
          <note type="speaker">
            Anf. 317 MATILDA ERNKRANS (s) replik:
          </note>
          <note>
            Fru talman! Solveig Zander säger att om föräldrar själva får
            bestämma blir det bäst för barnen. Det är jättebra, men varför
            låter ni inte de föräldrar som riskerar att bli arbetslösa eller
            sjuka bestämma? Ni drar ju undan mattan för de föräldrarna. De
            kommer inte att kunna bestämma själva hur de vill ha det för sig
            och sina barn eftersom ni ändrar förutsättningarna för de föräldrarna.
          </note>
          <note>
            Vi som kan och vet hur föräldraförsäkringen ser ut vet att 80
            procent av föräldraförsäkringen tas ut av mammor. Vi vet att de
            pappor som tar ut föräldraförsäkringen gör det dag för dag allteftersom
            de får ersättning utifrån det inkomstbortfall de har haft.
          </note>
          <note>
            Berätta för mig, Solveig Zander, hur många pappor och, vilket
            också är intressant, hur många mammor som kan ersätta en full
            heltidslön med 3 000 spänn i månaden! Det känns oerhört konstigt
            att en kvinna kan stå här i kammaren och hävda någonting sådant.
          </note>
          <note type="speaker">
            Anf. 318 SOLVEIG ZANDER (c) replik:
          </note>
          <note>
            Fru talman! Jag står gärna här och talar om det finns någonting
            i alliansens förslag när det gäller familjepolitik som heter jämställdhetsbonus.
            Den talar sitt tydliga språk. Den syftar till att få jämställdhet
            mellan pappor och mammor när det gäller att ta hand om barnen.
            Det är en oerhörd stimulans till föräldrarna.
          </note>
          <note>
            Dessutom sade Matilda Ernkrans att 50 000 personer riskerar att
            utförsäkras. Ja, så hade det varit om man hade fortsatt att driva
            den linje som Socialdemokraterna drev. Men nu när vi tror på människors
            förmåga och satsar mer pengar på Arbetsförmedlingen och tror på
            människors kreativitet kommer det att bli tvärtom, Matilda Ernkrans.
            Men hur många människor tror du, med er bidragspolitik, kommer
            att gå till ett jobb om de vet att de får en ersättning utan att
            man tar till vara deras kreativitet?
          </note>
          <note type="speaker">
            Anf. 319 MATILDA ERNKRANS (s) replik:
          </note>
          <note>
            Fru talman! Det finns många grundläggande skillnader, Solveig
            Zander. Du talar om att du tror att människor blir mer kreativa,
            mer friska och mer arbetsföra om man rycker undan pengarna för
            dem och gör dem fattigare. Jag tror inte det. Jag tror att det
            handlar om trygga människor som vågar, vill och kan vara nyfikna.
          </note>
          <note>
            Jag blir oerhört upprörd när du säger bidrag, bidrag och bidrag.
            Jag pratade om arbetslöshetsförsäkringen, sjukförsäkringen och
            föräldraförsäkringen. Det är pengar som löntagarna har avstått
            i lön för att finansiera en försäkring som ska finnas där när
            man får barn, när man blir sjuk och när man blir arbetslös. Det
            är inga bidrag, Solveig Zander. Det är ovärdigt att säga det.
          </note>
          <note>
            Det är Försäkringskassan som har räknat ut att 50 000 människor
            riskerar att utförsäkras. Det är ingenting som jag står här och
            hittar på.
          </note>
          <note>
            Det går faktiskt att finansiera jobb, solidaritet och rättvisa.
            Det handlar om att man beskattar efter bärkraft och ger tillbaka
            efter behov, tvärtemot vad ni gör.
          </note>
          <note type="speaker">
            Anf. 320 GUNNAR AXÉN (m) replik:
          </note>
          <note>
            Fru talman! När den här debatten började ställde jag en fråga
            till Matilda Ernkrans partikamrat Veronica Palm. Jag fick tyvärr
            inte svar på frågan, så jag hoppas att Matilda Ernkrans kanske
            kan svara på frågan i stället. Jag undrade varför Socialdemokraterna
            införde en automatisk förtidspensionering av den som hade varit
            sjukskriven i ett år. Varför förpassade man ut 140 människor per
            dag i förtidspension med 64 procents ersättningsnivå och ett permanent
            utanförskap? Varför, för att använda Veronica Palms vokabulär,
            förde man fram de här 140 personerna varje dag till stupstocken?
          </note>
          <note type="speaker">
            Anf. 321 MATILDA ERNKRANS (s) replik:
          </note>
          <note>
            Fru talman! Jag tror faktiskt att det bara är Gunnar Axén som,
            för sin historieskrivning, är intresserad av detta. Jag tror inte
            ens att människor funderar på det i dag. Jag tror att man funderar
            på och är orolig över vad som sker här och nu med en moderatledd
            regering vid rodret. Vad är det som händer mig här och nu? Jag
            blir bekymrad.
          </note>
          <note>
            Jag ställde en fråga till socialförsäkringsministern och fick
            inte heller något svar. Jag funderar ärligt på om det finns någon
            av de människor som är förtidspensionerade som ni anser är sjuka.
            Jag tycker att det är en högst väsentlig fråga. Finns det någon
            som har rätt till och kan kräva vårt gemensamma stöd? Är det pensionen
            det är fel på? Är det samma diskussion som vi hade här i riksdagen
            långt bakåt i tiden när vi började diskutera pensioner för arbetare
            och vi, inte minst från moderat håll, kunde höra att man inte
            var mycket för det där med ålderspension för arbetare, för hur
            skulle det då gå med arbetsmoralen?
          </note>
          <note type="speaker">
            Anf. 322 GUNNAR AXÉN (m) replik:
          </note>
          <note>
            Fru talman! Jag har noterat att inte heller Matilda Ernkrans
            vill svara på frågan varför man införde en automatisk förtidspensionering
            efter ett års sjukskrivning. Och jag förstår att Socialdemokraterna
            kanske skäms för vad de ställde till med, för när man förtidspensionerade
            bort människor efter ett års sjukskrivning i permanent utanförskap
            gav man också personens arbetsgivare rätt att säga upp personen.
            Man fråntog personen all rätt till arbetslivsinriktad rehabilitering.
            Man ställde personen utanför med 64 procent i ersättning i stället
            för 80 procent i sjukpeng.
          </note>
          <note>
            Jag är inte den enda som undrar varför man införde den automatiska
            förtidspensioneringen. Det är många av landets förtidspensionärer
            i dag som undrar varför de ställdes utanför alla rättigheter till
            rehabilitering av Socialdemokraterna bara för att de hade varit
            sjukskrivna i ett år och inte fått rätt till tidiga, aktiva rehabiliteringsinsatser.
          </note>
          <note type="speaker">
            Anf. 323 MATILDA ERNKRANS (s) replik:
          </note>
          <note>
            Fru talman! Det beror väl på hur man ser på detta att ta ansvar
            för sin politik, lära av historien och se framåt. Vi ser framåt.
            Vi har båda fötterna på jorden här och nu och ser framåt: Vad
            kan vi förändra och vad kan vi förbättra? Men Gunnar Axén får
            gärna fortsätta att grotta tillbaka i vad som hände tidigare,
            varför och varför inte. Du kan ju också fundera på att gå lite
            längre tillbaka.
          </note>
          <note>
            Vi hade ett 1990-tal då vi fick ägna all vår kraft och tid åt
            att sanera svensk ekonomi. Det kan ha varit en del saker som vi
            socialdemokrater inte orkade med under den tiden men som vi faktiskt,
            när vi hade fått ordning på ekonomin, tog krafttag för att förändra.
            Vi var de som satte upp som mål att halvera ohälsotalet. Vi var
            de som gav redskapen för att jobba med det. Vi har nu också sett
            resultatet. Eller menar du att det är era förändrade sjukregler
            sedan den 1 juli som har gett det här resultatet i septemberoktober,
            en månad efteråt? Det kan du ju inte svara på, eftersom du inte
            har någon mer replik.
          </note>
          <note type="speaker">
            Anf. 324 GUNNAR AXÉN (m):
          </note>
          <note>
            Fru talman! Nej, men den här debatten är inte slut. Och jag tror
            att det är bra att den fortgår, för debatten om våra trygghetssystem
            är viktig för många människor som vill känna en trygghet i att
            det finns en sjukförsäkring som fungerar och finns till hands
            när man har behov av den.
          </note>
          <note>
            Jag tror, fru talman, att vi alla härinne vet hur tungt det är
            att vara sjuk ni vet den där frustrerande känslan av att inte
            kunna prestera sitt allra bästa eller att helt enkelt inte kunna
            arbeta alls, att under en tid inte vara en del av den sociala
            gemenskapen vare sig på jobbet eller på fritiden. För över en
            halv miljon människor är det inte någonting som drabbar dem då
            och då under kortare perioder. För över en halv miljon människor,
            de som är förtidspensionerade, varav de flesta kvinnor, är detta
            en vardag.
          </note>
          <note>
            Många av de här människorna har det väldigt svårt. De är sjuka,
            de har funktionsnedsättningar och kan inte jobba eller delta i
            samhällslivet på annat sätt. De måste kunna känna en trygghet
            i att förtidspensionen finns där för att stötta dem när de inte
            kan arbeta.
          </note>
          <note>
            Många har också som sin allra högsta önskan att kunna få komma
            ut och jobba igen, engagera sig ideellt eller studera, om så bara
            någon timme i veckan. Dessa personer har Socialdemokraterna fullständigt
            vänt ryggen i åratal. I stället för att ge dem en hjälpande hand
            och rehabilitering i ett svårt skede i livet har Socialdemokraterna
            diskvalificerat dem nästan fullständigt från allt fortsatt arbete
            och förpassat dem till ett liv i utanförskap. Och, som Matilda
            Ernkrans var inne på i sin avslutande replik, detta gjorde man
            för att man ville halvera ohälsotalen. Det var den cyniska politiken
            som Socialdemokraterna genomförde. För att få ned antalet sjukskrivna
            införde man en automatisk förtidspensionering efter ett års sjukskrivning.
            På det sättet minskade antalet sjukskrivna. Men antalet förtidspensionerade
            ökade drastiskt, med 140 personer om dagen under hela tiden som
            Socialdemokraterna satt vid makten. De sorterades ut därför att
            Socialdemokraterna och deras stödpartier inget av dem är kvar
            här i kammaren nu, tyvärr inte hade förmåga att genomföra de reformer
            som kunde ge de här människorna verkningsfulla, tidiga rehabiliteringsinsatser
            under sjukskrivningstiden. För att återigen använda Veronica Palms
            vokabulär, fördes 140 personer om dagen fram till stupstocken
            av Socialdemokraterna. De förpassades ut i permanent utanförskap
            utan rätt till arbetslivsinriktad rehabilitering, från 80 procent
            i sjukpeng till 64 procent i förtidspension.
          </note>
          <note>
            Inget land i världen har så många förtidspensionerade medborgare
            som Sverige har i dag, och det är på grund av den cyniska politik
            som Socialdemokraterna och deras stödpartier förde. Samtidigt
            är vi ett av de länder i världen som har bäst hälsa och högst
            medellivslängd. Det borde vara uppenbart för alla att någonting
            gick helt fel under Socialdemokraternas styre.
          </note>
          <note>
            Jag och mina kolleger i Allians för Sverige kan inte acceptera
            att det ser ut på det här sättet. Vi sträcker nu ut en hjälpande
            hand till de hundratusentals människor som Socialdemokraterna
            ställde utanför för att hjälpa dem att finna en väg tillbaka till
            arbetsgemenskap, till social gemenskap.
          </note>
          <note>
            Vi genomför nu en reform så att människor som är förtidspensionerade
            får möjlighet att arbeta, engagera sig ideellt och utbilda sig
            utan att deras rätt till förtidspension ifrågasätts. I stället
            för att tvinga människor till passivitet och utanförskap öppnar
            vi nu en möjlighet för dem att förvärvsarbeta, engagera sig ideellt
            eller studera i den omfattning de vill med fortsatt rätt till
            förtidspension. Vi vill ge dem en möjlighet att bryta sitt utanförskap
            utan att de ska behöva vara oroliga för sin framtida försörjning.
          </note>
          <note>
            För de förtidspensionärer som väljer att förvärvsarbeta kommer
            inte de första 42 000 kronorna som de tjänar att påverka förtidspensionen
            alls. För varje krona därutöver räknas förtidspensionen ned med
            50 öre. Det betyder att det blir lönsamt för den som vill arbeta
            att göra det, om så bara någon timme i veckan, några timmar i
            månaden. Dessutom, och framför allt, behöver han eller hon inte
            vara rädd för att Försäkringskassan ska dra in rätten till förtidspension,
            för vi ser inte det här som ett tillfälligt försök som man från
            oppositionen säger att man gör.
          </note>
          <note>
            Jag skulle verkligen vilja vädja till oppositionen: Lugna nu
            dem som är på väg att ta steget tillbaka till arbetsgemenskap,
            till social gemenskap, genom att ge besked om att ni inte kommer
            att riva upp den här reformen om ni, vilket jag hoppas aldrig
            kommer att ske, skulle få en möjlighet att göra det. Lugna de
            här människorna och säg: Vi har en skuld till er. Vi ställde er
            utanför. Nu är vi generösa och skapar en trygg och flexibel sjukersättning
            som ger er möjlighet att på ett tryggt sätt ta er tillbaka till
            en social gemenskap, till en arbetsgemenskap.
          </note>
          <note type="speaker">
            Anf. 325 GÖTE WAHLSTRÖM (s) replik:
          </note>
          <note>
            Fru talman! Gunnar Axén är ordförande i socialförsäkringsutskottet
            och därigenom utskottets kanske främste företrädare. Då har jag
            en vädjan till Gunnar Axén att vara lite mer försiktig med vokabulären.
          </note>
          <note>
            Att prata om att 140 personer fördes fram av socialdemokratin
            till stupstocken är förnedrande, inte minst för Gunnar Axén själv.
            Jag möter många av dessa människor som har fått sjukersättning
            som ser detta som en möjlighet att leva. De som har fått partiell
            sjukersättning ser det som en förutsättning för att finnas kvar
            på arbetsmarknaden på den övriga delen av sin tjänst. Att kalla
            detta för att föra fram människor till stupstocken är förnedrande.
          </note>
          <note>
            Jag upplever att det är mest förnedrande för Gunnar Axén själv
            som den främste företrädaren i socialförsäkringsutskottet.
          </note>
          <note>
            Det kanske är så vi ska föra debatten när vi ska möta en eventuell
            parlamentarisk socialförsäkringsutredning.
          </note>
          <note type="speaker">
            Anf. 326 GUNNAR AXÉN (m) replik:
          </note>
          <note>
            Fru talman! Nu var det inte jag som förde in begreppet stupstock
            i den här debatten. Jag hade aldrig tagit det begreppet i min
            mun om det inte hade varit så att utskottets vice ordförande,
            socialdemokraten Veronica Palm, börjat tala om stupstock inom
            socialförsäkringarna.
          </note>
          <note>
            Jag tycker att det är drastiskt. Jag har använt mig av det begreppet
            just av den anledningen att jag tycker att det var ett drastiskt
            begrepp. Kan vi rensa debatten och hyfsa den framöver ser jag
            gärna att vi gör det. Men då vill jag också att man från Socialdemokraternas
            sida visar prov på att inte ta till den typen av överdrifter i
            debatten någon mer gång framöver.
          </note>
          <note>
            Jag kan försäkra Göte Wahlström att jag kommer att slå vakt om
            att sjukersättningen, förtidspensionen, är en trygg försäkring
            för den som inte kan arbeta på grund av funktionsnedsättningar,
            sjukdom eller andra skador. Det kommer jag att slå vakt om. Men
            jag vill också öppna dörren för dem som vill försöka ta sig tillbaka
            till en social gemenskap att få den möjligheten.
          </note>
          <note type="speaker">
            Anf. 327 GÖTE WAHLSTRÖM (s) replik:
          </note>
          <note>
            Herr talman! Gunnar Axén försäkrar. Jag har lyssnat till Gunnar
            Axén vid ett antal tillfällen då vi har diskuterat dessa frågor.
            Det är exakt samma argumentation, exakt samma siffror han använder
            sig av vid varje tillfälle för att slå undan benen på de människor
            som jag försökte beskriva ser sjukersättningen, eller förtidspensioneringen,
            som en möjlighet att leva vidare.
          </note>
          <note>
            Jag tycker att det är förnedrande av Gunnar Axén att fortfarande
            använda detta och åberopa att det skulle vara andra partier som
            skulle ha lyft fram frågeställningen. Jag har lyssnat till Gunnar
            Axén. Vi kan plocka fram protokollen där Gunnar Axén har använt
            precis den här argumentationen, eller som alldeles nyligen att
            hundratusentals människor ställdes utanför och andra begrepp.
            Jag vädjar till Gunnar Axén att vara något mer försiktig med de
            siffror och den argumentation han använder sig av om han ska företräda
            socialförsäkringsutskottet och om vi sedan ska kunna föra en bra
            diskussion i en socialförsäkringsutredning.
          </note>
          <note type="speaker">
            Anf. 328 GUNNAR AXÉN (m) replik:
          </note>
          <note>
            Herr talman! Det är lite synd att den här debatten ska komma
            att handla om begreppet stupstock, ett begrepp som infördes i
            debatten av socialdemokratiska vice ordföranden Veronica Palm
            lite tidigare i kväll. Jag kan lova att jag inte kommer att använda
            det begreppet igen. Men då vill jag inte heller höra det begreppet
            någon mer gång från oppositionens sida, åtminstone inte från Socialdemokraternas
            sida.
          </note>
          <note>
            Att jag använder samma siffra i debatt efter debatt 140 personer
            om dagen som under Socialdemokraternas tid förtidspensionerades
            bort i ett permanent utanförskap utan rätt till rehabilitering,
            som blev uppsagda från sina arbeten och som ställdes utanför bara
            för att Socialdemokraterna inte hade förmåga att se till så att
            de fick tidiga, aktiva rehabiliteringsinsatser beror på att det
            var den siffran som uppstod under den tiden. Därför kommer jag
            att fortsätta att använda den siffran.
          </note>
          <note type="speaker">
            Anf. 329 MATILDA ERNKRANS (s) replik:
          </note>
          <note>
            Herr talman! Om vi ska koncentrera oss på det som Gunnar Axén
            och den borgerliga alliansen har ansvar för just nu, det är ju
            ni som förändrar villkoren för människor just nu i Sverige, kan
            vi väl fundera lite till mans på om en förtidspension för en människa
            som är sjuk är att förpassas till ett permanent utanförskap eller
            om det är en rättighet att faktiskt kunna få ett värdigt liv även
            om man har råkat drabbas av en kronisk sjukdom.
          </note>
          <note>
            Med det sagt vill jag tillägga, som vi har sagt tidigare i den
            här debatten, att vi är positiva till den del av förslaget som
            alliansen lägger fram som handlar om att ge möjlighet för människor
            i förtidsersättning att gå tillbaka till arbetet. Vi är däremot
            mycket kritiska till att ni inte lägger något ansvar på arbetsgivaren
            och arbetsplatsen. Många säger att det faktiskt är där som de
            behöver mera stöd för att komma tillbaka. Hur kommer det sig att
            arbetsgivarna går fria?
          </note>
          <note type="speaker">
            Anf. 330 GUNNAR AXÉN (m) replik:
          </note>
          <note>
            Herr talman! Jag är glad för att Socialdemokraterna stöder den
            reform som vi kallar Från sjukersättning till arbete och som öppnar
            möjligheter för förtidspensionerade att söka sig tillbaka till
            social gemenskap och arbetsgemenskap. Jag skulle bara uppskatta
            om Socialdemokraterna också kunde säga: Detta ser inte vi som
            ett tillfälligt försök utan som en permanent möjlighet för alla
            dem som har förtidspensionerats bort under Socialdemokraternas
            tid vid makten.
          </note>
          <note>
            När det gäller arbetsgivarnas ansvar för rehabilitering måste
            jag säga att vi har förstärkt det genom de reformer vi nu har
            genomfört. Jag är oroad över det som Socialdemokraterna nyligen
            presenterade i en rapport en välfärdsgrupp som Socialdemokraterna
            har där man säger att man ska dra en bortre gräns för när arbetsgivaren
            inte längre ska ha ansvar för rehabilitering. Med införandet av
            rätt till tjänstledighet och borttagandet av den automatiska förtidspensionen
            efter ett års sjukskrivning har vi snarare stärkt arbetsgivarnas
            ansvar för rehabilitering.
          </note>
          <note type="speaker">
            Anf. 331 MATILDA ERNKRANS (s) replik:
          </note>
          <note>
            Herr talman! Jag fortsätter att prata om det som faktiskt är
            politik här och nu så får människor besked om vad som gäller för
            dem här och nu med en borgerlig regering vid makten.
          </note>
          <note>
            Jag försökte lyfta in barnen i mitt anförande. Det var inte så
            många från den borgerliga kanten som hakade på. Det förstärker
            det jag känner, att det finns en nonchalans gentemot barnen. Man
            tar dem faktiskt inte på allvar och bryr sig inte riktigt om de
            barn som blir mest utsatta i ert Sverige. Därför ställer jag frågan
            igen: Vet ni hur många av de 50 000 personer som riskerar att
            utförsäkras som har barn? Har ni tänkt något på hur det ska gå
            för de här barnen? Känner ni något ansvar för dem över huvud taget?
          </note>
          <note type="speaker">
            Anf. 332 GUNNAR AXÉN (m) replik:
          </note>
          <note>
            Herr talman! Vi har nu genomfört den största rehabiliteringsreformen
            på kanske 1520 år. Vi inför en rehabiliteringskedja som syftar
            till att ersätta långa, passiva sjukskrivningar med tidiga, aktiva
            rehabiliteringsåtgärder så att människor inte ska behöva fastna
            i sjukskrivningar eller än värre gå vidare till förtidspension.
            Man ska få en möjlighet att tidigt få de åtgärder man har behov
            av för att kunna komma tillbaka till arbetslivet.
          </note>
          <note>
            Om man inte lyckas med rehabiliteringen, om man permanent inte
            har någon arbetsförmåga ska man vara trygg i förvissningen om
            att vi har en sjukersättning som tar vid och fungerar för dem
            som har behov av den.
          </note>
          <note>
            Några siffror på hur många som skulle komma att bli utförsäkrade
            är bara antaganden och påståenden. Det har vi inte sett någonting
            av än. Jag hoppas med de tidigare rehabiliteringsinsatser som
            vi föreslår och genomför att det inte ska gå så långt i sjukskrivningarna
            för de allra flesta.
          </note>
          <note type="speaker">
            Anf. 333 VERONICA PALM (s) replik:
          </note>
          <note>
            Herr talman! Gissningar, påståenden och vi vet ingenting. Det
            vi kan luta oss mot, det vi brukar luta oss mot när vi diskuterar
            i den här kammaren är ju kvalificerade myndigheters prognoser.
            Försäkringskassans senaste prognos pekar på 33 000 sjukskrivna
            som 2010 kommer att försäkras ut och på 19 000 människor med tidsbegränsad
            sjukersättning som kommer att bli av med den när den försvinner
            2010. Det blir 52 000 människor som kommer att stå utanför försäkringssystemet.
          </note>
          <note>
            Då måste jag ju ställa frågan till Gunnar Axén: Vad händer med
            dem?
          </note>
          <note type="speaker">
            Anf. 334 GUNNAR AXÉN (m) replik:
          </note>
          <note>
            Herr talman! Den rehabiliteringsreform som vi har genomfört syftar
            ju till att man ska få tidiga, aktiva rehabiliteringsåtgärder
            så att man inte ska behöva fastna så länge i sjukskrivning.
          </note>
          <note>
            Vi har satsat 3,4 miljarder kronor på en förstärkt företagshälsovård
            och en rehabiliteringsgaranti. Man kan fråga sig hur det ser ut
            när väl de första eventuellt når upp till 30 månaders sjukskrivning.
            Jag hoppas att det inte ska behöva gå så långt för någon utan
            att man ska få möjlighet att komma tillbaka till arbetsgemenskapen
            i stället.
          </note>
          <note>
            Vi har sagt att det ska finnas lösningar för dem inom ramen för
            jobb- och utvecklingsgarantin. De ska få möjlighet till aktivitet,
            sysselsättning och en fortsatt rehabilitering i syfte att komma
            tillbaka till arbetsgemenskap i framtiden. Några antaganden om
            hur många som det kommer att vara aktuellt för när vi väl är där
            tror jag inte går att göra i dag.
          </note>
          <note type="speaker">
            Anf. 335 VERONICA PALM (s) replik:
          </note>
          <note>
            Herr talman! Ska jag tolka Gunnar Axén så att han inte litar
            på Försäkringskassans prognoser? Jag gör det. Låt oss säga att
            det inte är 33 000 eller 52 000 totalt. Låt oss säga att det är
            40 000 eller till och med 60 000 oavsett måste du kunna svara
            dessa människor vad som händer. Det är symtomatiskt för den majoritet
            som styr riket nu att den slarvar, hafsar och gör ideologiska
            överväganden. Det sker kraftiga försämringar för dem som har det
            tuffast i samhället. Vi kan ta skattesänkardiskussionen någon
            annan gång, men man har inte svar på vad som händer.
          </note>
          <note>
            Gunnar Axén säger att man ska lösa detta eller hitta någon form
            av åtgärd eller aktivitetsersättning. Ministern har tidigare sagt
            att man kommer att ha någon form av aktivitet kopplad till någon
            form av ersättning. Det funkade inte så i det här landet. I det
            här landet hade man jobb, en trygg välfärd och lön efter kollektivavtal.
            Nu är det något annat.
          </note>
          <note>
            Låt oss säga att det inte är fråga om 52 000 oavsett hur många
            det är, vad händer med dessa människor? Du måste också få frågorna.
          </note>
          <note type="speaker">
            Anf. 336 GUNNAR AXÉN (m) replik:
          </note>
          <note>
            Herr talman! Det är beklagligt att Veronica Palm och Socialdemokraterna
            med den här debatten bidrar till att oroa så många människor.
            Det sker bland annat genom att förespegla dem att det inte finns
            något trygghetssystem som tar vid om de trots tidiga aktiva rehabiliteringsåtgärder
            har varit sjukskrivna i 30 månader. Vi har sagt att det kommer
            att finnas på plats till årsskiftet 2009/10. Det ligger en bit
            fram i tiden. Vi kommer att presentera åtgärderna.
          </note>
          <note>
            Genom att lyfta fram dessa siffror och göra människor osäkra
            tror jag att ni bidrar till att öka ohälsan ute i samhället. Många
            människor oroar sig över vad de får höra från er som inte är sant.
          </note>
          <note>
            En annan sak som oroar många förtidspensionärer är om den reform
            som ska genomföras kommer att bestå eller kommer att rivas upp
            om Socialdemokraterna vilket jag inte hoppas får möjlighet att
            styra landet.
          </note>
          <note type="speaker">
            Anf. 337 JASENKO OMANOVIC (s):
          </note>
          <note>
            Herr talman! Under den annalkande lågkonjunkturen och den ekonomiska
            krisen har bland annat statsministern upptäckt den svenska modellen.
            Regeringen pratar om den men verkar inte riktigt förstå vad det
            handlar om. Att det finns jämbördiga parter på arbetsmarknaden
            som sedan 70 år tillbaka avtalar om villkoren på arbetsmarknaden
            verkar vara okänt. Lika okänt är det att löntagare på den svenska
            arbetsmarknaden ställer solidariskt upp för varandra.
          </note>
          <note>
            Den svenska modellen är fantastisk. Vi har i samförstånd byggt
            upp vårt välfärdssamhälle. Den svenska modellen är vida omtalad
            ute i världen där den ses med beundran. Det är välkommet att också
            regeringen har upptäckt den, men det är synd att regeringen inte
            respekterar denna goda ordning. I stället omyndigförklarar regeringen
            arbetsgivarna och de fackliga organisationerna genom att sätta
            förhandlingsresultat ur spel. Löntagare har avstått från löneutrymme
            för att skapa sig en trygghet i händelse av arbetslöshet eller
            sjukdom. Detta löneutrymme används till det som officiellt kallas
            arbetslöshets- och sjukförsäkringen. Det är vad ni borgerliga
            kallar bidrag.
          </note>
          <note>
            Ni har ingen respekt för löntagarnas sätt att solidariskt ta
            riskerna i arbetslivet. Trots högkonjunkturen valde regeringen
            och den borgerliga majoriteten i riksdagen att införa stora begränsningar
            i dessa försäkringar. De behövde ha råd med skattesänkningar för
            de friska, som dessutom är de mest förmögna i Sverige. Detta är,
            herr talman, att inte visa respekt för löntagare.
          </note>
          <note>
            Ytterligare exempel på avsaknad av respekt för arbetsmarknadens
            parter är begränsningsregeln i sjukersättningen. Avtalet om att
            komplettera gällande försäkring anser regeringen är för mycket
            för den sjuke, och därför ska den begränsas. Återigen är det fråga
            om att omyndigförklara den svenska modellen.
          </note>
          <note>
            Bakom dessa förändringar ligger synen på den svenska arbetaren
            som en fuskare. Försämrade villkor i försäkringen ska leda till
            att fusket minskar, säger regeringen. Därför har man valt att
            bestraffa sjuka och arbetslösa kollektivt. Om försäkringen erbjuder
            mindre trygghet blir fuskare både friskare och hungrigare på att
            jobba.
          </note>
          <note>
            Herr talman! Det som regeringen missade i sammanhanget var att
            de som fuskar i våra trygghetssystem är en försvinnande minoritet.
            Undersökning efter undersökning visar att det faktiskt är så.
          </note>
          <note>
            Riksdagens borgerliga ledamöter har beslutat om betydande försämringar
            och dessutom helhjärtat applåderat sig själva och det mod de visar
            med att bekämpa fusket. Nu när Försäkringskassan ska tillämpa
            den nya lagstiftningen blir den statliga myndigheten omyndigförklarad
            av socialförsäkringsministern. Försäkringskassan måste göra sin
            läxa, brukar det låta när ministern kommenterar i medierna när
            det gäller cancerpatienter och andra allvarligt sjuka som riskerar
            att förlora sin sjukpenning och försäkring.
          </note>
          <note>
            Försäkringskassan har fått mindre personalresurser samtidigt
            som arbetsbördan har ökat. Detta har nästan lett till kaos under
            sommaren. Sjuka och föräldralediga fick inte sin ersättning i
            tid. För att kunna betala hyran och köpa mat till barnen har många
            tvingats låna pengar eller vända sig till socialkontoret. Det
            är hög tid att regeringen och riksdagens borgerliga majoritet
            tar ansvar för egna beslut. Det är ynkedom att skylla på myndigheter.
            Deras uppgift är att genomföra beslut även om de drabbar enskilda
            och familjer som är i behov av stöd och som framför allt har rätt
            till de försäkringar som de redan har betalt för.
          </note>
          <note type="speaker">
            Anf. 338 GUNNAR AXÉN (m) replik:
          </note>
          <note>
            Herr talman! Jag förstår att jag kan upplevas som lite tjatig
            i kväll, men jag har försökt att få svar från de socialdemokratiska
            ledamöterna om varför man införde den automatiska förtidspensioneringen
            efter ett års sjukskrivning. Jag vill ge Jasenko Omanovic en möjlighet
            att ge mig ett svar på den frågan.
          </note>
          <note type="speaker">
            Anf. 339 JASENKO OMANOVIC (s) replik:
          </note>
          <note>
            Herr talman! Gunnar Axén är ordförande i socialförsäkringsutskottet.
            Men efter den här debatten känns det som om han aspirerar på att
            bli programledare i Jeopardy.
          </note>
          <note>
            Jag kommer från, Gunnar Axén, det som ni i Moderaterna brukar
            kalla Bidrags-Sverige.
          </note>
          <note>
            Jag har träffat väldigt många och har många runt omkring mig
            som är beroende av förtidspension och som faktiskt är sjuka. Tidigare
            talare, bland annat Matilda Ernkrans, har också sagt det. För
            dem är det den enda utvägen för att de ska kunna ha ett drägligt
            liv.
          </note>
          <note type="speaker">
            Anf. 340 GUNNAR AXÉN (m) replik:
          </note>
          <note>
            Herr talman! Jasenko Omanovic utnämnde mig till programledare
            i Jeopardy. Då ska jag göra så att jag säger svaret, och så får
            Jasenko Omanovic ställa frågan.
          </note>
          <note>
            Den automatiska förtidspensioneringen efter ett års sjukskrivning
            infördes av Socialdemokraterna för att man ville få ned sjukskrivningstalen.
          </note>
          <note type="speaker">
            Anf. 341 JASENKO OMANOVIC (s) replik:
          </note>
          <note>
            Herr talman! Svaret är att Gunnar Axén, ordförande i socialförsäkringsutskottet,
            försöker fly från sanningen, försöker fly från ansvaret. Det är
            han, som är ordförande i socialförsäkringsutskottet och som står
            som främste man för majoriteten i riksdagen, som inte vill ta
            ansvar för det som görs i dag. Han har applåderat besluten här.
          </note>
          <note>
            Vi har en socialförsäkringsminister som måste göra brandkårsutryckningar
            varenda gång när Försäkringskassan, den statliga myndigheten,
            ska tolka den lagstiftning som Gunnar Axén har varit med om att
            rösta igenom och applåderat. Nu är vi i den situationen att socialförsäkringsministern
            måste göra brandkårsutryckningar för att rätta till det beslut
            som Gunnar Axén har varit med om att fatta.
          </note>
          <note type="speaker">
            Anf. 342 SOLVEIG ZANDER (c) replik:
          </note>
          <note>
            Herr talman! Jag lyssnade med stort intresse för att höra vad
            Jasenko Omanovic sade om den svenska modellen, som går ut på att
            man ska kunna leva på sin lön. Det är ju väldigt viktigt att man
            ska kunna göra det. Du nickar och håller med mig.
          </note>
          <note>
            Både du och jag har träffat många låginkomsttagare som önskar
            att deras lön ska bli högre. Vi har infört jobbskatteavdraget,
            som gör att lönen blir högre för dem som jobbar, och det är viktigt.
          </note>
          <note>
            Då undrar jag hur du förklarar det för dem när ni nu höjer inkomsttaket
            i sjukförsäkringen och låter den vara hur länge som helst, det
            vill säga att de som är sjuka får en högre inkomst än de som jobbar
            och sliter. Hur förklarar du den svenska modellen för dem?
          </note>
          <note type="speaker">
            Anf. 343 JASENKO OMANOVIC (s) replik:
          </note>
          <note>
            Herr talman! Här kommer det fram som jag tog upp i mitt anförande.
            Hur länge som helst man ska ha sjukförsäkring hur länge som helst.
            Man får sjukförsäkring när man saknar arbetsförmåga. Det är då
            man får sjukförsäkringen. Det är inga fuskare vi pratar om som
            vill ha försäkringen hur länge som helst, utan det är folk som
            är sjuka.
          </note>
          <note>
            Säg det till de cancersjuka och andra som nu håller på att bli
            utförsäkrade från sjukförsäkringen att de vill ha försäkringen
            hur länge som helst, Solveig Zander!
          </note>
          <note>
            De vill inte ha försäkringen hur länge som helst. De vill ha
            en försäkring när de behöver det, när de är sjuka. Och alla vi
            i den här salen, hoppas jag, vill erbjuda svenska medborgare,
            9 miljoner invånare i det här landet, en försäkring när de är
            sjuka. Det är det den svenska modellen går ut på.
          </note>
          <note type="speaker">
            Anf. 344 SOLVEIG ZANDER (c) replik:
          </note>
          <note>
            Herr talman! Jag har inte hittat på det här. Det är ni själva
            som har skrivit det i ert budgetförslag. Ni har skrivit att ni
            vill höja sjukförsäkringen, att ni inte vill nedtrappa och inte
            har någon bortre gräns. Det betyder att man kan leva på en sjukpenning
            hur länge som helst utan att få någon nedtrappning.
          </note>
          <note>
            Då frågar jag igen: Vad säger du till den låginkomsttagare som
            jobbar och sliter varje dag men som inte får en högre inkomst
            än den som är sjuk, som ju får mycket mer? Hur förklarar du för
            honom att ni inte heller vill ha jobbskatteavdraget? Det är en
            dubbel bestraffning.
          </note>
          <note type="speaker">
            Anf. 345 JASENKO OMANOVIC (s) replik:
          </note>
          <note>
            Herr talman! Ja, vi säger att du ska kunna nyttja försäkringen
            så länge du behöver den. Så länge du saknar arbetsförmåga ska
            du ha försäkringen. Det är det som är skillnaden mellan oss och
            er, Solveig. Ni vill föra bort folk från försäkringen. Försäkringskassan
            säger själv att det är flera tusentals människor som kommer att
            bli utförsäkrade på grund av att ni inte accepterar att folk kan
            behöva nyttja försäkringen när de behöver den. Det är det som
            är skillnaden.
          </note>
          <note>
            Hos oss är grundideologin i politiken att man ska bidra efter
            sin förmåga och få efter behoven. Det är grundskillnaden. Ni vill
            att folk inte ska ha tryggheten så länge de behöver den. Det är
            grundskillnaden mellan oss och er, Solveig.
          </note>
          <note type="speaker">
            Anf. 346 MATS G NILSSON (m):
          </note>
          <note>
            Herr talman! Jag ska väl inte försöka summera debatten, men ibland
            känner man sig lockad att göra det när man är siste talare.
          </note>
          <note>
            Jag hoppas att jag inte ska provocera Matilda Ernkrans alltför
            mycket, men jag tror att vi ska titta tillbaka lite på historien
            ändå. Det förklarar en hel del av den debatt vi har hört i dag
            och de olika utgångspunkter vi har. Jag tänkte göra det.
          </note>
          <note>
            Nu tror jag inte att Matilda Ernkrans blir alltför provocerad
            av två bilder av det sjukförsäkringssystem som vi lämnar bakom
            oss om man så vill den sjukförsäkring som gällde under Socialdemokraternas
            tid. Lyssna nu, för ni kommer inte att bli så upprörda. Den första
            beskrivningen lyder så här:
          </note>
          <note>
            Sverige har under en lång tid haft en av världens bästa och mest
            effektiva sjukförsäkringsmodeller. Den bygger på den grundläggande
            principen om att alla är med om alla bidrar och alla får ta del
            av nyttan. Då skapas den bästa tryggheten för var och en av oss.
            Det skapar en stabil och hållbar modell som är effektiv och som
            alla kan lita på träder in när man behöver. Den är bra för samhällsekonomin.
            Den stimulerar till arbete och ger trygghet för förändring i ett
            arbetsliv som präglas av snabba omställningar och högt arbetstempo.
          </note>
          <note>
            Det kanske låter ironiskt, men det här var alltså en beskrivning
            av den sjukförsäkringsmodell som vi hade.
          </note>
          <note>
            Det finns en annan verklighetsbeskrivning av samma sjukförsäkringsmodell
            som låter så här:
          </note>
          <note>
            Alltför många blev kvar i sjukersättning för länge, utan att
            få stöd för att snabbt komma tillbaka. För alltför många blev
            sjukförsäkringen en långvarig försörjning i stället för en väg
            vidare. Alltför många fick förtidspension utan att först ha fått
            en verklig chans att delta i arbetslivet. Dålig samverkan, byråkratier
            och krångliga regelverk gjorde att människor kom i kläm och inte
            fick det stöd de har rätt till.
          </note>
          <note>
            Beroende på vilken verklighetsbild man har landar man i olika
            slutsatser om vad som behöver göras. Då tror jag att det är rätt
            viktigt att man går tillbaka och funderar: Hur såg det ut i Sverige?
            Hur såg det ut när det var 140 personer per dag? Det kanske var
            någonting som var bra det kanske man inte ska bli upprörd över.
            Men man ska nog bestämma sig för vilken verklighetsuppfattning
            man har.
          </note>
          <note>
            Den första beskrivningen som jag läste upp kommer, kanske föga
            förvånande, från Socialdemokraternas Rådslag Välfärd , s. 22.
          </note>
          <note>
            Den andra beskrivningen som jag läste upp, som är diametralt
            motsatt, som mer eller mindre slaktade systemet och sade att det
            här inte fungerar, kommer från Socialdemokraternas Rådslag Välfärd
            , s. 22.
          </note>
          <note>
            Det är alltså diametralt motsatta beskrivningar som finns på
            samma sida i samma dokument.
          </note>
          <note>
            Vad är då skillnaden? Någon skillnad måste det väl vara? Ja,
            det är det faktiskt. I den första beskrivningen, där allting är
            guld och gröna skogar, vill man visa hur de hemska borgarna vill
            förstöra och rasera det system som fungerar. Den andra beskrivningen,
            några rader ned, är en beskrivning av det system som man själv
            skriver att det egna partiet skapade, och man vill ha det som
            utgångspunkt för att förändra ett system som har misslyckats.
          </note>
          <note>
            I ett och samma dokument finns diametralt motsatta uppfattningar.
          </note>
          <note>
            Jag tror att det är rätt bra. Jag ska inte raljera för mycket
            om att man inte har landat, att det här är ett rådslag och att
            det är en arbetsgrupp. Det finns ett ordspråk, ordo ab chaos ,
            ur kaos kommer ordning. Då ska man nog ha klart för sig att man
            just nu befinner sig i ett väldigt kaotiskt tillstånd och att
            det förhoppningsvis kommer en ordning.
          </note>
          <note>
            Då tror jag att det är rätt viktigt att Matilda Ernkrans faktiskt
            försöker fundera över varför Socialdemokraterna ville ha automatisk
            förtidspensionering efter ett år. Det är oerhört centralt. Om
            inte annat slipper hon det genanta påståendet att vi tar bort
            arbetsgivarens ansvar när det i själva verket visar sig vara exakt
            tvärtom.
          </note>
          <note>
            Jag tror att den verklighetsuppfattning som man har kommer att
            ligga till grund för de åtgärder man vill föreslå. Om man inte
            klarar av att säga att ett system på sju steg där 70 procent efter
            ett år fortfarande är kvar på första steget inte fungerar kommer
            man heller inte att förstå poängen med vare sig rehabiliteringskedja
            eller rehabiliteringsgaranti.
          </note>
          <note>
            Dock förstår inte jag hur man i sin budgetmotion kan skriva att
            det här är en utsorteringskedja och att det hela är så dåligt
            samtidigt som man faktiskt föreslår att det ska finnas kvar.
          </note>
          <note type="speaker">
            Anf. 347 MATILDA ERNKRANS (s) replik:
          </note>
          <note>
            Herr talman! Jag och Mats G Nilsson vet att socialdemokratin
            är ett reellt regeringsalternativ. Det är därför som han så noga
            läser vår politik på det här området. Vi uppskattar det.
          </note>
          <note>
            Vi tycker att det här är så viktigt att vi under hela den här
            debatten har hävdat att allt inte var bra förut. Vi är beredda
            att ompröva delar av vår politik, och vi är mitt uppe i det arbetet:
            vi har ett öppet, brett rådslag där vi samtalar med så många människor
            vi kan om hur vi kan göra det här bättre. Men under tiden sitter
            Mats G Nilssons parti tillsammans med tre andra borgerliga riksdagspartier
            och förändrar och försämrar som vi uppfattar det våra standartrygghetsmodeller
            varje dag. Det måste vara vår uppgift att opponera oss mot det.
          </note>
          <note type="speaker">
            Anf. 348 MATS G NILSSON (m) replik:
          </note>
          <note>
            Herr talman! Matilda Ernkrans berömmer oss mer än vi förtjänar.
            Vi förändrar inte riktigt varje dag. Vi försöker hålla ett högt
            tempo, men inte riktigt så högt.
          </note>
          <note>
            Huruvida ni är ett regeringsalternativ eller inte är en diskussion
            som jag inte ska dra i gång. Den blir väl lite genant efter de
            senaste veckorna. Men ja, jag läser vad oppositionen tycker. Jag
            läser alla oppositionspartiers förslag. Det tycker jag att man
            ska göra inför debatten om man har detta som heltidsjobb.
          </note>
          <note>
            Jag raljerar inte över att ni inte har landat, tvärtom tycker
            jag att det är bra. Nu har du väl sista chansen, Matilda Ernkrans.
            Kan du svara ja eller nej på frågan: Är du beredd att ompröva
            den socialdemokratiska hållningen om obligatorisk förtidspensionering
            efter ett år?
          </note>
          <note type="speaker">
            Anf. 349 MATILDA ERNKRANS (s) replik:
          </note>
          <note>
            Herr talman! Ja, jag tar chansen att ge en kommentar.
          </note>
          <note>
            Kanske kan det ha varit så att vi litade på de läkare som sade
            att de här människorna är sjuka, inte har arbetsförmåga och inte
            kan ta sig ut på arbetsmarknaden. Det kan ha varit så att en del
            av dessa människor faktiskt var sjuka. Är man sjuk har man också
            rätt till en pension i det socialdemokratiska svenska välfärdslandet.
          </note>
          <note>
            Du får nu ta chansen att svara på min fråga. Jag har också sagt
            flera gånger att vi samtidigt välkomnar det initiativ som den
            borgerliga regeringen nu tar för att ge människor en trygghet
            att våga komma tillbaka från förtidspension och sjukersättning.
            Vi tycker att det är bra, för det är klart att det finns människor
            där som kan och vill göra mer. Det ska vi ta till vara.
          </note>
          <note>
            Då har du nu sista chansen att svara: Tycker ni att det finns
            någon bland alla de människor som är förtidspensionerade som faktiskt
            är sjuk?
          </note>
          <note type="speaker">
            Anf. 350 MATS G NILSSON (m) replik:
          </note>
          <note>
            Herr talman! Svaret på den frågan är mycket enkelt: Ja. Men vi
            tror inte att det var 550 000 personer 2006. Anledningen är mycket
            enkel: Varje dag får vi per e-post eller telefon höra människor
            berätta att de vill komma från sin förtidspension och komma ut
            i arbetslivet igen.
          </note>
          <note>
            Jag litar också på läkare, men jag tror att det är rätt mycket
            i historieskrivningen som Matilda Ernkrans behöver läsa på. Jag
            repeterar: 70 procent var kvar i första steget. Det är tusentals
            människor som aldrig fick den läkarkontakt eller den vård eller
            rehabilitering som de borde ha fått innan ditt parti förtidspensionerade
            bort dem. Det är där det stora problemet ligger.
          </note>
          <note>
            Den nya rehabiliteringskedjan ser till att de får denna kontakt
            och möjlighet. Därför finns det heller inget skäl att systematiskt
            förtidspensionera bort någon.
          </note>
          <note>
            Utbildning och forskning
          </note>
          <note type="speaker">
            Anf. 351 MIKAEL DAMBERG (s):
          </note>
          <note>
            Herr talman! Sverige saknar en framtidsstrategi för högre utbildning.
            Om detta vill jag tala i dag. Sverige har tyvärr en högskoleminister,
            Lars Leijonborg, som helt verkar sakna ambitioner och visioner
            om hur Sverige ska möta kunskapssamhället.
          </note>
          <note>
            Regeringen har uppenbarligen ingen tanke på att erbjuda fler
            människor möjlighet att studera vid universitet och högskolor
            för att möta framtiden starkare och friare. I stället handlar
            regeringens politik konsekvent om att ransonera högre utbildning.
          </note>
          <note>
            Inte ens i dag, då varslen står som spön i backen, då ungdomskullarna
            växer och söktrycket ökar, vill regeringen ändra inriktning. Jag
            tror att detta kommer att visa sig vara ett historiskt misstag.
          </note>
          <note>
            Lika uppseendeväckande är nog att det i den senaste budgeten
            från regeringen inte finns en enda krona mer till kvalitet i utbildningarna.
            Vilket historiskt svek av alla de löften som gavs i valrörelsen!
            Och det är ett märkligt besked till alla de studenter som undrar
            vart föreläsningar och handledare egentligen tagit vägen.
          </note>
          <note>
            Det finns inte ett enda förslag från regeringen som minskar snedrekryteringen
            till högre utbildning, tvärtom. Arbetslivserfarenhet värderas
            inte längre, och kunskapskraven i gymnasieskolan ska sänkas för
            alla som studerar vid praktiska program.
          </note>
          <note>
            Det finns inte ett enda förslag för att öka internationaliseringen
            genom att fler svenska studenter också ska kunna studera utomlands.
            Det finns inte ett enda förslag som ökar arbetslivskopplingen
            i utbildningarna. Listan kan göras lång.
          </note>
          <note>
            Varför vill högskoleministern så lite? Tror ministern verkligen
            att Sverige kommer att klara konkurrensen bättre med en sämre
            utbildad arbetskraft? Vilket är egentligen det föregångsland man
            vill apa efter? Vilket annat industriland drar ned på utbildningsmöjligheter
            och försvårar ett livslångt lärande för sina medborgare? Jag har
            svårt att hitta något internationellt exempel på detta.
          </note>
          <note>
            Sverige är i behov av ett tydligt ledarskap och en högskolepolitisk
            vision inför framtiden. Vi socialdemokrater har en tydlig sådan
            vision och dessutom en sammanhängande och långsiktig politik för
            att investera i människor, för att utveckla samhället, frigöra
            människan, fördjupa demokratin och klara jobben. Utgångspunkterna
            för en sådan framtidsinvestering är följande.
          </note>
          <note>
            Den första punkten är en öppen högskola. Sverige ska vara en
            ledande kunskapsnation. Då måste också målet för högskolepolitiken
            sättas högt. Alla människor som har behörighet och som vill studera
            borde få möjlighet att studera vidare vid universitet och högskolor
            i framtiden. Sverige har ingenting att vinna på att ransonera
            kunskap.
          </note>
          <note>
            I sin budget föreslår Socialdemokraterna fler högskoleplatser.
            Vi är tydliga med att vi vill styra dessa utbildningar till de
            områden där söktrycket är högt och där det råder bristsituation
            på arbetsmarknaden.
          </note>
          <note>
            Den andra punkten är att investera i högre kvalitet i utbildningarna.
            Resursfördelningssystemet måste göras om. Där pågår ett arbete
            som regeringen kommer att återkomma till. Men det krävs också
            ökade resurser för att garantera kvalitet i undervisningen och
            säkra vetenskaplig grund.
          </note>
          <note>
            Socialdemokraterna och Miljöpartiet har presenterat ett kvalitetspaket
            där 400 miljoner kronor varje år ska avsättas i syfte att öka
            andelen lärarledd tid. Vår utgångspunkt är att studenterna har
            rätt till fler föreläsningar, fler disputerade lärare, fler seminarier
            och mer tid med sina handledare. Satsningen riktas särskilt mot
            samhällsvetenskap, humaniora, teologi och juridik. Det är en omfattande
            satsning som skulle kunna ge studenterna bara för att ta ett räkneexempel
            60 ytterligare föreläsningar varje år.
          </note>
          <note>
            Den tredje punkten är att förbättra utbildningarnas arbetslivskoppling.
            För att öka kvaliteten i grundutbildningen och samtidigt ge fler
            studenter bättre kontakter och nätverk i arbetslivet föreslår
            vi en riktad satsning på praktik under studietiden.
          </note>
          <note>
            Vi vill erbjuda 10 000 nya praktikplatser varje år, som också
            kommer att underlätta för dessa studenter att få jobb efter sin
            examen.
          </note>
          <note>
            Det fjärde är att vi vill bredda rekryteringen till högskolan.
            Fortfarande är det tyvärr långt vanligare att barn till högutbildade
            studerar vidare än barn till vanliga arbetare. Det är ett stort
            slöseri att inte ta vara på alla människors begåvningar och talanger.
          </note>
          <note>
            Jag är övertygad om att ökad mångfald och mer blandade studentgrupper
            också berikar utbildningskvaliteten. Självklart ska därför arbetslivserfarenhet
            vara meriterande vid antagningen till högre utbildning.
          </note>
          <note>
            Självklart måste vuxenutbildningen rustas upp igen, efter regeringens
            neddragningar. Men det måste också bli lättare att välja rätt
            utbildning. Det borde ske genom öppna och tydliga jämförelser
            av både kvalitet och inriktningar på jämförbara utbildningar.
          </note>
          <note>
            Det femte handlar om att se högskolor och universitet som tillväxtmotorer.
            Därför måste bra utbildning och viktig forskning bedrivas i hela
            Sverige. Alla högskolor kan och ska inte bli universitet med bred
            forskningsbas, men alla högskolor kan och ska profilera sig för
            att bli riktigt duktiga inom sina profilområden.
          </note>
          <note>
            Vi socialdemokrater kommer att slå vakt om starka och profilerade
            högskolor som utgör motorn i det regionala utvecklingsarbetet.
          </note>
          <note>
            Det sjätte handlar om att förbättra de ekonomiska villkoren för
            studenterna. Många studenter har svårt att få ekonomin att gå
            ihop. Särskilt utsatta är de allt fler studenter som har eller
            skaffar barn under sin studietid. Därför föreslår vi ett höjt
            studiemedel och kraftigt förstärkta barntillägg, för att högskolestudier
            ska vara en möjlighet för alla.
          </note>
          <note>
            Avslutningsvis, sist men inte minst, handlar det om att investera
            i forskning. Grundutbildningens kvalitet handlar också om att
            satsa på forskning. Men vi väntar med stor spänning, och också
            viss oro, på den forskningspolitiska propositionen. Därför har
            jag valt att inte koncentrera mitt inlägg här i dag på forskningspolitiken.
            Den återkommer vi till om ett par veckor.
          </note>
          <note>
            Herr talman! Så här kan man beskriva några av de viktigaste delarna
            i en socialdemokratisk framtidsstrategi för högre utbildning i
            Sverige.
          </note>
          <note>
            Tyvärr har vi en högskoleminister och regering som uppenbarligen
            saknar visioner och ambitioner på detta område.
          </note>
          <note>
            Herr talman! Sverige kan bättre.
          </note>
          <note type="speaker">
            Anf. 352 SOFIA LARSEN (c) replik:
          </note>
          <note>
            Herr talman! Det låter väldigt fint när Mikael Damberg står i
            talarstolen och pratar. Men jag undrar hur det kommer sig att
            Socialdemokraterna nu plötsligt har gjort en sådan vändning när
            det gäller den högre utbildningen.
          </note>
          <note>
            Sedan gäller det den kvalitetsförstärkning som Mikael Damberg
            pratar om. De hål i fråga om kvalitetsförstärkningar som finns
            i dag i landets lärosäten är det ju Mikael Damberg och hans socialdemokratiska
            parti som står för. Så är det därför att Socialdemokraterna under
            alldeles för lång tid hade stora skygglappar och bara hade kvantitet
            framför ögonen i stället för att se att det ska gå hand i hand
            med kvalitetsförstärkningar.
          </note>
          <note>
            Varför satsar Socialdemokraterna nu så stort på enbart en ytterligare,
            hypotetisk, kvantitetsförstärkning i stället för att satsa på
            kvalitet?
          </note>
          <note type="speaker">
            Anf. 353 MIKAEL DAMBERG (s) replik:
          </note>
          <note>
            Herr talman! Det var lite svårt att få det där att gå ihop. Antingen
            var det båda delarna som du först kritiserade mig för, eller så
            var det det ena före det andra.
          </note>
          <note>
            Vi har bådeoch. Det finns i vår budget. Det är en satsning för
            att förbereda dagens ungdomsgeneration för framtiden men också
            en kvalitetssatsning.
          </note>
          <note>
            Det som jag kritiserar regeringen och högskoleministern för är
            att det saknas bådeoch. Man offrar en generation ungdomar, krasst
            uttryckt, som inte får de chanser till högre utbildning som andra
            har fått tidigare. Samtidigt sviker man sitt vallöfte om satsningar
            på kvalitet.
          </note>
          <note>
            Än så länge har vi sett väldigt lite kvalitetssatsningar från
            den här regeringen. Det har varit tricksande med anslag, mellan
            olika poster i budgeten.
          </note>
          <note>
            Universitet och högskolor har varit ute och förklarat: Det här
            är inga kvalitetspengar. Räknar vi igenom det här är det minus
            i budgeten på slutet, därför att kostnadsökningarna är större
            än de extrapengar vi får från regeringen, som de har tagit från
            oss från början.
          </note>
          <note>
            Vi visar att det finns en annan väg för Sverige, att man kan
            bygga Sverige starkt genom att satsa på kvalitet men också ge
            unga människor chansen att studera.
          </note>
          <note type="speaker">
            Anf. 354 SOFIA LARSEN (c) replik:
          </note>
          <note>
            Herr talman! Det som har hänt under många år, under socialdemokratisk
            regering, är att vi har byggt ut den högre utbildningen, vilket
            är bra. Det har Centerpartiet stått bakom.
          </note>
          <note>
            Men vi har ju försökt trycka på för att man samtidigt skulle
            stärka kvaliteten. Det lyckades inte Socialdemokraterna med. Det
            gör den här regeringen. Hittills har regeringen stärkt med närmare
            400 miljoner kronor. Socialdemokraterna lyckades inte under sina
            år.
          </note>
          <note>
            Det den nuvarande regeringen gör det är också något som Socialdemokraterna
            inte lyckades med är att se till att fler får möjligheten att
            komma vidare till högskolan, att vi får en bättre grundskola,
            en bättre gymnasieskola. Då får fler möjligheten att komma in
            på högre utbildning. Det är inte den utslagning som Socialdemokraterna
            står för.
          </note>
          <note>
            Varför vill ni fortsättningsvis ha era skygglappar på er och
            inte se att vi behöver en bra gymnasieskola och en bra kvalitetsstärkning
            i stället för enbart kvantitet?
          </note>
          <note type="speaker">
            Anf. 355 MIKAEL DAMBERG (s) replik:
          </note>
          <note>
            Herr talman! Jag återkommer gärna till gymnasieskolan när Sofia
            Larsen har haft sitt inlägg. Det kan vi tala om då.
          </note>
          <note>
            Jag talade nu om högskolan och påtalade bristerna i er gymnasiepolitik,
            som kommer att leda till att ännu färre ungdomar kommer att söka
            till universitet och högskolor framöver och att den sociala snedrekryteringen
            kommer att växa ännu mer. Det är ett problem i sig.
          </note>
          <note>
            Sedan är det detta med kvalitetssatsningar. Ni har lite problem
            med det här, ärligt talat, eftersom Sveriges universitetslärarförbund
            har sagt att regeringens påstådda satsningar på kvalitet inom
            högre utbildning och forskning bara är tomma ord. Det var den
            förra satsningen ni gjorde. SFS sade: Det går inte att fiffla
            med kvaliteten. Det är långsiktighet som krävs, inte kreativ bokföring.
          </note>
          <note>
            I vår budget visar vi hur man kan bedriva utbildningspolitik
            när det gäller högre utbildning genom att satsa på kvalitet. Det
            handlar inte bara om att öka med de här 400 miljoner kronorna
            utan också om att satsa 100 miljoner kronor på ökad praktik och
            arbetslivskoppling och dessutom coachning för att ge unga människor
            en chans att lättare få jobb efteråt.
          </note>
          <note>
            Det här går att göra om man menar allvar med en högskolepolitik
            som ger unga människor chansen att studera och där man också satsar
            på kvalitet. Tyvärr gör regeringen ingetdera.
          </note>
          <note type="speaker">
            Anf. 356 BETTY MALMBERG (m) replik:
          </note>
          <note>
            Herr talman! Det är mycket intressant att höra att man tänker
            på ett mer strategiskt sätt än vad man har gjort tidigare. Det
            vill jag ge en eloge för, att man faktiskt tar till sig det.
          </note>
          <note>
            Men precis som Sofia Larsen var inne på finns det en stor diskrepans
            mellan hur man tidigare har agerat, med bara kvantitet, och hur
            det är nu, då man gör en viss satsning på kvalitet. Det du inte
            nämner är att man också har den här kvantitativa ökningen även
            i år eller du kanske nämnde det. Den finns ju kvar.
          </note>
          <note>
            Det vill jag ställa en fråga om. Vi vet i dag att det finns oändligt
            många tomma platser på våra högskolor. Det handlar om i storleksordningen
            1 miljard i kostnad för sådant som inte nyttjas. Då vill jag fråga
            varför det är så viktigt att i det skedet ändå plussa på och öka
            antalet platser på högskolan.
          </note>
          <note type="speaker">
            Anf. 357 MIKAEL DAMBERG (s) replik:
          </note>
          <note>
            Herr talman! Förra regeringen gjorde också kvalitetssatsningar
            i paritet med, kan jag säga, de kvalitetssatsningar, netto, som
            den här regeringen har lyckats prestera under den här mandatperioden.
            Det är inte så mycket pengar ni har lyckats plussa på. Ni har
            tricksat mellan kontona.
          </note>
          <note>
            Det här är en kvalitetssatsning utöver någonting av det vi har
            sett tidigare. Det är egentligen ½ miljard i kvalitetssatsningar
            på både utbildning och arbetslivskoppling. Det är ett lyft som
            vi inte har sett i Sverige på väldigt länge.
          </note>
          <note>
            Vi gör detta därför att vi tror att det behövs, för att kvaliteten
            behöver det. Det är en fortsättning på den förra mandatperioden
            men en utveckling av vår politik. Vi omprövar, och vi tänker till,
            och vi går vidare.
          </note>
          <note>
            Moderaterna har alltid motarbetat utbyggnaden av högskolan. Det
            är ingenting nytt. Det är samma politik jämt. Det är aldrig så
            att fler människor ska få chansen att förverkliga sina utbildningsdrömmar.
            På något sätt måste man ransonera kunskap för att det ska fungera
            i Moderaternas högskolepolitik. Vi har aldrig köpt den varianten.
          </note>
          <note>
            Men det finns också en brist. Det är en brist på arbetsmarknaden,
            och det finns ett högt söktryck till exempel när det gäller sjuksköterskor,
            ingenjörer, beteendevetare och biomedicinska analytiker. Det vi
            säger i vår motion är: Var lite nytänkande! Använd nya styrmedel!
            Rikta platserna dit, och ge fler människor möjlighet att förverkliga
            sina drömmar!
          </note>
          <note type="speaker">
            Anf. 358 BETTY MALMBERG (m) replik:
          </note>
          <note>
            Herr talman! Jag noterar att jag inte får något riktigt svar
            på varför man väljer att öka ytterligare när det finns så mycket
            tomma platser.
          </note>
          <note>
            Jag tycker inte att du är riktigt ärlig, för vi har i alla fall
            lagt 360 miljoner på kvalitetssatsningar, under ett och ett halvt
            år. Du beskriver att högskoleförbund säger att det inte är tillräckligt.
            Det beror ju på den utarmning av anslagen som ni genomförde under
            de föregående tio åren. Man talade ju om en utarmning på 20 procent
            mellan år 1995 och 2006. Det är klart att vi inte kan bygga tillbaka
            allt detta på en gång.
          </note>
          <note>
            Men låt mig återkomma till de platser som du talar om. Om det
            nu är viktigt att helt plötsligt öka dem där det faktiskt finns
            behov av nya yrkesverksamma jag tänker till exempel på läkartrycket,
            som är så enormt hårt undrar jag: Hur har ni stillatigande kunnat
            sitta och se alla som vänder sig utomlands för att få den utbildningen?
          </note>
          <note type="speaker">
            Anf. 359 MIKAEL DAMBERG (s) replik:
          </note>
          <note>
            Herr talman! Vi får återgå till det. Ni får argumentera mot högskolorna,
            inte mot oss, när man pratar om att ni inte har genomfört några
            kvalitetssatsningar av något större mått. Det har blivit mindre
            satsningar än de kostnadsökningar man har. Det är väl ert problem.
            Det är inte mitt problem.
          </note>
          <note>
            Det handlar om att man måste investera nu i högskolesektorn brett.
            Då tror jag att man måste se vad Svenskt Näringsliv har sagt,
            att de har gjort jättemånga misslyckade rekryteringsförsök. Företag
            har inte kunnat rekrytera den arbetskraft de behöver i Sverige.
            Det bromsar Sveriges utvecklingsmöjligheter samtidigt som det
            gör att människor stannar kvar i arbetslöshet.
          </note>
          <note>
            Nu rasar konjunkturen, och varslen står som spön i backen. Tyvärr
            kommer unga människor, tror jag, att stå först i kön att gå ut
            i arbetslöshet eller att inte få nya jobb. Då gäller det att vara
            lite smart som politiker. Hur rustar man de unga människorna bäst
            inför framtiden?
          </note>
          <note>
            Öppna de bristutbildningar som nu finns, där vi ser att det finns
            behov inför framtiden, där söktrycket är högt! Gör något för de
            här unga människorna så att de kan få studera vidare! Det handlar
            inte bara om att räkna utbildningsplatser. Det handlar om att
            räkna utbildningsplatser som faktiskt ger jobb och där ungdomar
            vill studera.
          </note>
          <note type="speaker">
            Anf. 360 FINN BENGTSSON (m) replik:
          </note>
          <note>
            Herr talman! Med 22 sekunder kvar av sin talartid väljer Mikael
            Damberg att inte kommentera forskningspolitiken med motivet att
            man väntar på den kommande forskningspropositionen. Det är väl
            i sig ett klokt besked med tanke på att det enda vi vet är att
            det är den största finansiella satsningen i modern tid på forskning
            med 15 miljarders tillskott. Det kan leda till att man kan fundera
            lite grann själv.
          </note>
          <note>
            Däremot tycker jag att det är intressant om Mikael Damberg trots
            allt vill reflektera lite över socialdemokratisk forskningspolitik
            som har varit. Att en sådan här forskningsproposition kommer fram
            över huvud taget är ju resultatet av att Sverige kroniskt har
            halkat efter jämförbara länder i forskningsligan under de år som
            Socialdemokraterna har styrt.
          </note>
          <note>
            Då är min fråga: Vad är det som Mikael Damberg ser har varit
            problemet med att vi har halkat efter i forskning under den tid
            som Socialdemokraterna har lett och lagt fram forskningspropositioner
            för det här landet? Och har du några förslag, så vi kan stämma
            av det när forskningspropositionen kommer, om hur du vill se framtiden?
            Någonting måste ni ha tänkt efter misslyckandet.
          </note>
          <note type="speaker">
            Anf. 361 MIKAEL DAMBERG (s) replik:
          </note>
          <note>
            Herr talman! Sverige är ett land som har satsat oerhört mycket
            på forskning. Mycket av den forskningen bedrivs i stora och framgångsrika
            svenska företag. En mindre del bedrivs som statlig forskning.
          </note>
          <note>
            Jag tror att det är oerhört viktigt att se att den socialdemokratiska
            regeringen satte upp ett ambitiöst mål och började tala om enprocentsmålet
            som var någonting nytt i svensk debatt. Jag är glad att allt fler
            partier nu ansluter sig till det och säger att det är en målsättning
            för Sverige att komma upp i de nivåerna för att kunna bedriva
            en framgångsrik forskning igen.
          </note>
          <note>
            Varför väntar jag med att diskutera forskning i dag? Varför väntar
            jag med det? Jo, därför att det är väldigt oklart vad den forskningspolitiska
            propositionen ska innehålla. När jag pratar med människor som
            är aktiva i forskningsvärlden verkar det fortfarande bedrivas
            full dragkamp om pengarna. Man vet inte om det kommer att hamna
            i branschprogrammen, i den näringslivsinriktade forskningen eller
            om alla pengar ska hamna på fakulteterna.
          </note>
          <note>
            Vi får väl se vad den borgerliga regeringen presenterar för forskningsproposition
            innan vi kan diskutera ifall den är bra eller dålig. Jag väntar
            med spänning, och jag ser fram emot många och långa debatter om
            forskning. Om det är något som är viktigt för Sverige är det att
            satsa på forskning och utveckling.
          </note>
          <note type="speaker">
            Anf. 362 FINN BENGTSSON (m) replik:
          </note>
          <note>
            Herr talman! Det var ett elegant sätt att undvika min fråga.
            Här talar Mikael Damberg just om kvantitet och försummar kvalitet.
            Det faktum som kvarstår är att den proposition som nu läggs fram
            läggs mot bakgrund av att vi successivt har förlorat mark i forskningen.
            Det bygger kanske på att man primärt har haft ett kvantitetstänkande
            som enligt min bedömning och även alliansregeringens bedömning
            inte har slagit väl ut. Konsekvenserna är att vi halkar efter
            i forskning. Så alla de argument som Mikael Damberg just nu nämnde
            kan rimligtvis inte vara giltiga.
          </note>
          <note>
            Jag undrar lite grann som forsknings- och utbildningspolitiskt
            ansvarig om Mikael Damberg ändå har någon filosofi om att fylla
            denna kvantitet, hans en procent, med något innehåll, det vill
            säga kvalitet. Kan vi få höra några fräscha förslag som vi kan
            ta upp och diskutera när väl forskningspropositionen kommer med
            alla sina fräscha förslag? Eller behöver du läsa in dem först
            för att kunna stämma av de idéer du kanske inte har om du inte
            ger oss dem här och nu?
          </note>
          <note type="speaker">
            Anf. 363 MIKAEL DAMBERG (s) replik:
          </note>
          <note>
            Herr talman! Nej, jag behöver inte läsa in mig på någonting.
            Däremot tror jag att man ska konstatera att i forskningsvärlden
            är inte kvantitet i statliga forskningssatsningar oväsentligt.
            Det är inte den signal jag får när jag möter forskare ute på fältet:
            Det spelar ingen roll hur mycket ni i riksdagen avsätter till
            forskning. Den reaktionen möter jag väldigt sällan, ska jag säga,
            i forskarvärlden.
          </note>
          <note>
            Därför är jag glad över att den socialdemokratiska budgetmotionen
            innehåller 3 miljarder kronor mer under de här åren för forskningssatsningar.
            Så det är väl bra.
          </note>
          <note>
            När det handlar om innehållet hade vi en diskussion i Sverige
            under flera år där vi gick längre och längre i att försöka konkurrensutsätta
            medel, att verkligen värna kvalitet i forskningen, att dra ut
            projekten och göra dem längre så att det inte blev så mycket småsökande
            i forskning som innebar att forskarna i stället för att forska
            ägnade sig åt att skriva ansökningar om att få medel till forskningen.
          </note>
          <note>
            Vi gjorde också något nydanande som jag förstår är lite hotat
            nu i de här tiderna av borgerliga forskningspropositioner. Vi
            startade ett samarbete med Svenskt Näringsliv om strategiska forskningsprogram
            för att bygga Sverige starkt och skapa jobb. Jag tror att det
            är viktigt med båda delarna.
          </note>
          <note type="speaker">
            Anf. 364 MATS PERTOFT (mp):
          </note>
          <note>
            Herr talman! Jag får tacka alla åhörare denna ganska sena timme.
            Eftersom vi har högskoleministern här tänkte jag uppehålla mig
            mycket kring högskole- och studentfrågor.
          </note>
          <note>
            Jag börjar med att ta upp en fråga som även Mikael Damberg, föregående
            talare, var inne på, nämligen frågan hur vi får den miljö som
            gör att vi får våra framtida forskare. Hur får vi högpresterande
            studenter på våra högskolor? Om skolan är till för eleverna är
            högskolan till för studenterna, för framtidens skull.
          </note>
          <note>
            Det är en viktig bit. Om vi återgår till frågan om kvalitet skulle
            jag vilja säga: Som man bäddar får man ligga. Det som förra året
            gjorde högskolevärlden besviken på alliansregeringens budget var
            delvis det som Mikael Damberg var inne på, den omfördelning av
            medel som man gjorde det var inga nya pengar av outnyttjade platser,
            och delvis utnyttjade platser, vilket orsakade ännu mer vrede
            i högskolevärlden. Den kvalitetssatsningen föregicks av betydligt
            större löften. Man pratade om miljarder och så vidare, lite lättsamt,
            tyvärr lite väl lättsamt.
          </note>
          <note>
            För det konfronterades då med en ekonomisk verklighet hos budgetministern.
            Det verkar inte som om budgetministern gillar högskolan något
            vidare, för någon större kvalitetssatsning blev det ju inte.
          </note>
          <note>
            Därför är jag väldigt glad över att vi i Miljöpartiet tillsammans
            med Socialdemokraterna nu har föreslagit 400 fräscha miljoner,
            inte omfördelade från outnyttjade platser. Det är dessutom väldigt
            bra vid en tidpunkt då avgångskullarna från gymnasieskolan blir
            större och större och när varslen duggar tätt.
          </note>
          <note>
            Det var väldigt tacksamt för alliansregeringen att inte alla
            platser utnyttjades, eftersom man då kunde omfördela dem till
            Västra Götalandsregionen. Så ni använde dem ändå. Det kommer tyvärr
            att behövas ännu fler.
          </note>
          <note>
            Som man bäddar får man ligga. Hur den moderatledda regeringen
            hanterar ekonomin är intressant också när det gäller en annan
            bit som handlar om studenterna. Det har jag debatterat många gånger
            med Lars Leijonborg. Det handlar om studiebidragen.
          </note>
          <note>
            Nu utlovade faktiskt statsministern i tisdags i tv att det skulle
            komma någon höjning någon gång. Det var ju trevligt att höra,
            får jag säga. Tidigare har han sagt att det var så roligt för
            honom att leva på ravioli och halvt om halvt på hungerlön när
            han själv studerade. Anders Borg har sagt liknande saker.
          </note>
          <note>
            Det är märkligt när personerna på de två poster som har störst
            betydelse i en regering, statsministern och finansministern, hänger
            sig åt minnen av sin egen studietid i stället för att fundera
            på hur man ska kunna ge våra studenter i dagens läge rimliga studieförutsättningar
            så att de inte måste jobba bredvid studierna, så att de kan ägna
            sig åt dem på heltid.
          </note>
          <note>
            I stället ger man dem en bonus som gör att de kanske får jobba
            ännu mer för att uppnå den bonusen. Det vore vettigare att ge
            dem en rimlig ersättning så de kan koncentrera sig på sina studier.
          </note>
          <note>
            Vi i Miljöpartiet har gjort det. I tre budgetar i rad har vi
            lagt fram ett konkret förslag om 900 kronor i månaden i studiebidragshöjning.
            Vi tycker att studenterna är värda det. Det oroar mig ännu mer
            när man helt enkelt lite nostalgiskt utgår från sina egna gamla
            erfarenheter i stället. Jag kan också vara nostalgisk över min
            studietid och tänka att jag levde ungefär på luft och kärlek.
            Men det främjar inte studierna i dag. Det främjar inte våra studenters
            möjligheter.
          </note>
          <note>
            Våra studenter i Sverige i dag behöver kvalitet. De behöver mer
            lärarledd undervisning som finansieras rakt av och inte genom
            indragna studieplatser. De behöver rimliga ekonomiska förutsättningar.
            Swedbank räknade ut att de behöver 898 kronor till i månaden.
            Det stämmer ganska väl med Miljöpartiets satsning som vi bestämde
            oss för redan för tre år sedan 900 kronor. SFS säger samma sak.
          </note>
          <note>
            När kommer alliansregeringen att uppfylla de löften som tre av
            fyra partier gav? Med statsministerns medgivande är det nu kanske
            fyra. Men måste studenterna vänta tills det blir valfläsk? Varför
            kom det inte i år? Det kommer inte att bli mer pengar, snarare
            mindre med den nu anstormande lågkonjunkturen.
          </note>
          <note type="speaker">
            Anf. 365 YVONNE ANDERSSON (kd) replik:
          </note>
          <note>
            Herr talman! Mats Pertoft börjar sitt anförande med att fråga
            hur vi får en miljö för duktiga framtida forskare och högpresterande
            studenter i vårt högskolesystem. Då skulle jag vilja fråga Mats
            Pertoft: Hur tror egentligen ni att man får dessa högpresterande
            forskare?
          </note>
          <note>
            Det som är det stora problemet är faktiskt inte pengarna i sig
            utan hur de fördelas. Vi har ett högskolesystem som innebär fler
            högskolor och lärosäten per invånare än i de flesta andra länder.
            Det säger sig självt att vi inte får fram pengar som kan skapa
            de kreativa miljöerna, utan vi måste i stället ge pengar till
            forskningsmiljöer som kan lyfta fram och producera de framtida
            duktiga forskarna.
          </note>
          <note type="speaker">
            Anf. 366 MATS PERTOFT (mp) replik:
          </note>
          <note>
            Herr talman! Vad vi från Miljöpartiet vill göra är just att satsa
            på studenterna i första hand. Jag ansluter även där till Mikael
            Dambergs argumentation.
          </note>
          <note>
            När det gäller forskningsmiljöer kommer vi från Miljöpartiet
            att ta ställning till det när vi ser forskningspropositionen och
            då gå vidare in på det. För oss är det dock grundläggande att
            studenterna får rimliga förutsättningar i alla högskolemiljöer
            och att de kan ägna sig åt de studier de har valt i stället för
            att vara tvungna att sidofinansiera dem med halvtidsarbeten på
            olika sätt. Det kan inte vara rimligt att studierna bara ska bedrivas
            på halvtid.
          </note>
          <note type="speaker">
            Anf. 367 YVONNE ANDERSSON (kd) replik:
          </note>
          <note>
            Herr talman! Jag var inne på frågan om hur man får bra miljöer
            för de här studenterna. Ni var med i majoriteten i åtminstone
            tolv år. Aldrig någonsin presenterades en fördelningsmodell för
            pengar till de olika lärosätena så att studenter får lika möjligheter
            oavsett var i landet de studerar det har varit långt ifrån en
            verklighet.
          </note>
          <note>
            Forskningspropositionens innehåll är fortfarande en hemlighet,
            men ambitionen har ändå varit att råda bot och få en rättvisa
            i högskolesystemet. Hur tänker ni fördela de extra pengar ni lägger
            på så att det verkligen ska bli rättvist?
          </note>
          <note type="speaker">
            Anf. 368 MATS PERTOFT (mp) replik:
          </note>
          <note>
            Herr talman! Framför allt satsar vi på kvalitet. Vi har under
            flera år satsat på extra lärarledd timtid, och det menar vi skapar
            miljöer. Å ena sidan får nämligen studenterna möjlighet att faktiskt
            koncentrera sig på sina studier, å andra sidan finns det utbildade
            lärare, forskare och så vidare som kan ge dem det stöd och den
            vägledning de behöver. Detta är det på tok för lite av i dag,
            det kan jag hålla med om.
          </note>
          <note>
            Vi hade gärna gjort dessa satsningar tidigare, men det är faktiskt
            de sista åren högkonjunkturen har kommit, och jag är besviken
            över att alliansregeringen inte har gjort dessa satsningar på
            ett vettigt sätt. En och en halv sida finns det skrivet om kvalitet
            i den senaste budgeten, men inga pengar. Man radar bara upp vad
            man har gjort, och det är på tok för lite.
          </note>
          <note type="speaker">
            Anf. 369 BETTY MALMBERG (m) replik:
          </note>
          <note>
            Herr talman! Mats Pertoft nämner studiemedlen och höjningen av
            studiemedlen. Det väljer jag att inte kommentera eftersom det
            faktiskt sitter en studiesocial utredning som diskuterar dessa
            frågor just nu.
          </note>
          <note>
            Däremot vill jag kommentera det du nämner om att de 360 miljoner
            som vi tillförde under ett och ett halvt år inte var någon satsning
            med friska kvalitetspengar. Du talar om en omfördelning av resurserna.
            Men faktum är att det sker en avräkning av antalet helårsprestationer
            som genomförs under ett år, så bara för att man har förskotterat
            de här pengarna är det inget som säger att man därmed har lämnat
            dem vind för våg. Det är ju ett lån man ger till högskolorna,
            så det tycker jag att du bör dra tillbaka.
          </note>
          <note>
            Arbetslivskopplingen tycker jag är positiv, men det är faktiskt
            också ett uppdrag som ligger i högskolornas arbete. Det står i
            regleringsbreven att de ska väga in detta, och det finns många
            högskolor som är duktiga på det.
          </note>
          <note>
            Jag vill ställa frågan: Hur når vi de högpresterande studenterna?
            Kan du också gå ned på grundskolenivå?
          </note>
          <note type="speaker">
            Anf. 370 MATS PERTOFT (mp) replik:
          </note>
          <note>
            Herr talman! När det gäller kvalitetspengarna kan jag notera
            att man förra året omfördelade pengar av icke utnyttjade, som
            jag sade. Det är klart att det var icke utnyttjat. Men i år finns
            ingenting i den riktningen, trots en och en halv sida, s. 113,
            i budgetpropositionen.
          </note>
          <note>
            När det gäller arbetslivskoppling är jag naturligtvis också väldigt
            glad över den del där vi och socialdemokraterna är överens om
            att faktiskt införa en praktik, en prövning av en rättighet för
            studenterna att ha praktik. Det finns högskolor i Sverige där
            man har gjort det här Kristianstad är ett mycket gott exempel.
            Där tror jag att vi kommer att komma mycket längre.
          </note>
          <note>
            Jag får ursäkta mig, min talartid räcker inte till att gå in
            på grundskolan.
          </note>
          <note type="speaker">
            Anf. 371 BETTY MALMBERG (m) replik:
          </note>
          <note>
            Herr talman! Det var ju skönt att vi blev överens om kvalitetsfrågan.
          </note>
          <note>
            Jag skulle vilja komma tillbaka till de högpresterande studenterna
            och hur vi når dit, för det handlar om att börja i tid. Jag skulle
            vilja att Mats Pertoft förklarar lite hur ni ser på skolpolitiken
            och hur vi ska nå bättre resultat och ge eleverna redskapen för
            att nå bättre resultat. Eller ska vi vara tillfreds med resultaten
            i dag?
          </note>
          <note>
            Socialdemokraterna har här gjort en markant omsvängning. De går
            mer och mer i våra ledband och följer i dag till kanske 90 procent
            de reformförslag som vi har lagt fram. Vi läser inte ut samma
            sak från era rapporter, och jag tycker att det vore intressant
            att höra om det.
          </note>
          <note>
            Jag har också en fråga om förkunskapskraven till högskolan. Anser
            Miljöpartiet att de ska skärpas i den nivå vi har i dag eller
            ska man göra en återställare?
          </note>
          <note type="speaker">
            Anf. 372 MATS PERTOFT (mp) replik:
          </note>
          <note>
            Herr talman! Jag ska åtminstone försöka hinna med någon av dessa
            frågor på den resterande tiden.
          </note>
          <note>
            När det gäller grundskolepolitiken är Miljöpartiets främsta målsättning
            just nu att ställa skolpolitiken på en vetenskapligt baserad forskningsgrund.
            Jag, Peter Eriksson och Maria Wetterstrand har haft ett antal
            debatter med utbildningsministern i den frågan där han tyvärr
            har avböjt att ställa utbildningspolitiken på en vetenskaplig
            grund. Om man till exempel tar belöningssystem och utvärderingssystem
            finns det ett flertal forskare som pratar om skriftliga omdömen
            och betyg som instrument för att gallra inför avslutningsklasserna.
            Det är också vad Miljöpartiet har sagt: Vi vill ha skriftliga
            omdömen. Vi vill ha betyg i årskurs 9 och sista året i gymnasiet.
          </note>
          <note type="speaker">
            Anf. 373 FINN BENGTSSON (m) replik:
          </note>
          <note>
            Herr talman! Mats Pertoft manar till mer kvalitetstänkande i
            reformeringen av högskolan. Det är mycket bra. I mitt meningsutbyte
            med samarbetspartnern Socialdemokraterna fick vi höra att när
            det gäller forskning står kvantitetstänkandet i fokus, och enprocentsmålet
            är heligt trots att vi halkar efter i forskningsligan internationellt.
          </note>
          <note>
            Mats Pertoft och jag besökte nyligen Island tillsammans med Sällskapet
            riksdagsledamöter och forskare. Vi blev då varse att där satsar
            man hela 3 procent av sin bruttonationalprodukt på forskning.
            Det är tragiskt när man har en belåning av tio gånger sin bruttonationalprodukt.
            Att leva upp till 3-procentsmålet ter sig just i dagsläget inte
            realistiskt. Det liknar mest de låtsaspengar som nu utlovas av
            Socialdemokraterna i skuggbudgeten.
          </note>
          <note>
            Min fråga till Mats Pertoft i samarbete med Socialdemokraterna
            blir: Betonar Miljöpartiet lika mycket det kvantitativa måttet
            på den här procenten eller tänker ni även där i kvalitetstermer,
            precis som när det gäller högskolan, för utbildningssyftet?
          </note>
          <note type="speaker">
            Anf. 374 MATS PERTOFT (mp) replik:
          </note>
          <note>
            Herr talman! I den frågan har vi ännu inte satt ned foten helt.
            Vi är dock mycket intresserade av kvalitetstanken. Däremot är
            frågan hur man gör detta. Det har varit en lång debatt i högskolevärlden
            om hur man skapar ett kvalitetssystem när det gäller fördelningsmodeller
            och så vidare. Det är inte helt enkelt. Jag är mycket nyfiken
            på vilka förslag regeringen kommer att lägga fram. Det verkar
            som om vad man än väljer har man ändan bak i den frågan. Det finns
            rejäla faror om man främjar de miljöer som i dag är framstående.
            Då kanske man försvårar för nya miljöer att växa fram.
          </note>
          <note>
            Detta går inte att besvara på en minut. Jag skulle vilja ha en
            längre debatt i frågan. Det hoppas jag att vi får när förslaget
            äntligen kommer.
          </note>
          <note type="speaker">
            Anf. 375 FINN BENGTSSON (m) replik:
          </note>
          <note>
            Herr talman! Jag tackar Mats Pertoft för ett mycket klargörande
            svar trots att det var under minuten. Man hör tydligt hur ni satsar
            och tänker på kvalitet, samtidigt som resurserna sätts av. Min
            förhoppning är att med den satsning på 15 miljarder den största
            i modern tid som nu kommer i forskningspropositionen har vi en
            mycket ljus framtid att tillsammans med Miljöpartiet diskutera
            kvalitetsfrågorna där uppenbarligen er samarbetspartner verkar
            stänga dörren.
          </note>
          <note type="speaker">
            Anf. 376 MATS PERTOFT (mp) replik:
          </note>
          <note>
            Herr talman! Vad ska man säga efter en sådan vänlig replik? Jag
            är intresserad av vad regeringen kommer att föreslå. Däremot har
            vi inte diskuterat innan vad ni kommer att föreslå. Det är därför
            svårt för oss att ta ställning till det. En förhandling sker knappast
            efter det att regeringen har lagt fram sin proposition.
          </note>
          <note>
            För att återgå till min inledning tycker jag att det är märkligt
            att det inte har skett mer satsning på kvalitet på studentsidan.
            Det hoppas jag att den moderatledda regeringen kommer tillbaka
            till senast nästa år eftersom det nu saknas helt.
          </note>
          <note type="speaker">
            Anf. 377 SOFIA LARSEN (c) replik:
          </note>
          <note>
            Herr talman! Mats Pertoft sade i sitt anförande att det inte
            går att leva på enbart luft och kärlek. Det verkar dock som att
            Miljöpartiet ändå försöker med det. Tittar man i er budgetmotion
            ökar ni antalet platser inom vuxen- och högskolan, men ni ökar
            inte studiemedlet i den takt som ni ökar antalet platser. Det
            gör att ni inte gör den ökning som ni säger er göra. Hur står
            det till med det egentligen? Är det studiemedlet som ska ökas
            eller antalet platser?
          </note>
          <note type="speaker">
            Anf. 378 MATS PERTOFT (mp) replik:
          </note>
          <note>
            Herr talman! Jag förutsätter att studiemedlet ska öka. Vi står
            också bakom en ökning av antalet platser. Om det har skett en
            felräkning på den punkten får vi rätta till det. Jag litar helt
            på Mikaela Valtersson och vår finanspolitiska avdelning. Vi har
            länge drivit frågan om studiemedel.
          </note>
          <note>
            Vi driver nu också, tillsammans med Socialdemokraterna, frågan
            om en utökning av platser. Vi har en speciell situation med större
            avgångsklasser från gymnasiet än någonsin tidigare. Vi har också
            en mycket allvarlig arbetsmarknadssituation där vi måste vara
            beredda att ställa upp i stället för att stänga dörren.
          </note>
          <note type="speaker">
            Anf. 379 SOFIA LARSEN (c) replik:
          </note>
          <note>
            Herr talman! Det är positivt att Miljöpartiet vill stärka studiemedlen.
            Centerpartiet arbetar också för detta. Det är en viktig del. Det
            blir dock lite konstigt när det enligt våra beräkningar fattas
            ungefär 1,7 miljarder i er budget. Det stämmer inte överens.
          </note>
          <note>
            Socialdemokraterna gjorde likadant förra året. Nu ökar man på
            studiemedlen men höjer samtidigt budgettaket. Jag hoppas att Miljöpartiet
            inte gör det inför nästa år utan ser till att öka studiemedlen
            i stället. Jag hoppas att vi kan nå en överenskommelse om detta.
          </note>
          <note type="speaker">
            Anf. 380 MATS PERTOFT (mp) replik:
          </note>
          <note>
            Herr talman! Det vore trevligt om vi kunde komma överens om en
            ökning av studiemedlen. Det skulle vara glädjande, för det har
            jag saknat i åtminstone två år från de partier som utlovade det
            i valrörelsen. Studenterna är inte precis glada över att det har
            dröjt så länge och att det har hänvisats till den studiesociala
            utredningen när det tidigare fanns ett löfte till studentföreningarna
            att man inte skulle behöva avvakta utredningen när det gällde
            höjning av studiemedlen. Det fanns inte ens riktigt med i direktiven
            till utredningen. Här verkar det som att ni i den borgerliga majoriteten
            har dragit fötterna efter er. Det beklagar jag mycket. Jag tar
            med mig frågan och ska se över siffrorna.
          </note>
          <note type="speaker">
            Anf. 381 Statsrådet LARS LEIJONBORG (fp):
          </note>
          <note>
            Herr talman! Efter veckor av hysterisk finanskris är det uppfriskande
            att få delta i en debatt som handlar om hur vi ska stärka Sveriges
            kunskapsbas och rationaliteten och långsiktigheten i samhället.
          </note>
          <note>
            Mot den bakgrunden är det tillfredsställande att kunna notera
            att alliansregeringen har offentliggjort ambitionen att lägga
            ett forskningsprogram för de kommande fyra åren som höjer nivån
            för svensk forskning med 5 miljarder kronor. Som redan nämnts
            är det den i särklass största forskningssatsning som någonsin
            har gjorts i Sverige. Jag kan också säga att det är den största
            utgiftsreform som alliansregeringen, i varje fall hittills, har
            presenterat under denna mandatperiod.
          </note>
          <note>
            Frågan är vad man ska jämföra med. Oppositionen framför nu sina
            skuggbudgetar som alternativet till detta. Det blir en vidsträckt
            debatt där vi får svara med skattechock och sådant. Vad gäller
            Socialdemokraterna ligger det ändå närmare till hands att jämföra
            med vad ni presterade när ni verkligen hade möjlighet att åstadkomma
            något. Jämför man med det är det ganska patetiskt att framställa
            den jättesatsning som för liten. Denna forskningsproposition är
            större än alla de forskningspropositioner som ni lade fram under
            era tolv år under den period ni senast hade makten.
          </note>
          <note>
            En detalj i sammanhanget som är nog så viktig är också att vi
            gör den största satsningen det första året. Det innebär att de
            ackumulerade resurserna till forskningsfältet blir långt större
            än med den modell som Socialdemokraterna ofta valde, nämligen
            att göra den största satsningen det sista året i perioden.
          </note>
          <note>
            Det var bra att Mikael Damberg fokuserade så mycket på begreppet
            kvalitet. Det är fullständigt centralt i det vi nu talar om. Det
            blir alltmer så i världen att det är en jakt på de mest begåvade
            hjärnorna. Begåvade studenter, duktiga lärare och framstående
            forskare erbjuds mycket goda villkor om de vill flytta till andra
            länder. Det är på en kunskapsmarknad vi konkurrerar. Är man inte
            är redo att göra väldigt mycket för att nå kvalitet, eller excellens
            som det brukar heta i dessa sammanhang, är man illa ute.
          </note>
          <note>
            Vi jobbar med kvalitetssystem i både forskningen och grundutbildningen
            och räknar med att i propositioner inom en snar framtid presentera
            modeller på båda dessa fält.
          </note>
          <note>
            Mats Pertoft sade att vi inte har satt ned foten, att detta är
            besvärligt och att man hur man än vänder sig har ändan bak. Jag
            håller med om att det är besvärligt. Men det är inte likgiltigt
            om man gör detta eller ej, och det är inte precis som förut när
            man har gjort det, vilket menas med denna metafor om ändan bak.
            Jag är övertygad om att detta i stor utsträckning handlar om att
            gå framåt, nämligen att inte nöja sig med att man mobiliserar
            nya ekonomiska resurser utan också inse att dessa satsningar måste
            kombineras med systemlösningar som driver fram kvalitet.
          </note>
          <note>
            Den första modellen kommer i forskningspropositionen. Den som
            gäller grundutbildning kommer i en högskoleproposition om ett
            antal månader. Båda modellerna bygger på att en del av de anslag
            som utgår blir beroende av vad man presterar i form av kvalitet.
          </note>
          <note>
            Jag ska i detta sammanhang också skjuta in att jag är väldigt
            glad över den stora forskningssatsningen i Lund som vi vill göra
            på en partikelaccelerator European Spallation Source. Det arbetet
            går framåt. Det som har skett på sistone är att EU har gjort en
            utvärdering av de tre aktuella alternativen. Det är Lund, Bilbao
            och en stad i Ungern. Denna utvärdering kan bara läsas på ett
            sätt. Även om man uttrycker sig diplomatiskt och försöker vara
            snäll mot alla kandidaterna kan man bara läsa rapporten som ett
            klart förord för Lund. Även det ser jag som en delframgång för
            regeringens forskningspolitik. Men på det området kvarstår huvudmatchen
            att verkligen få fram ekonomiska resurser från andra länder så
            att vi kan trycka på knappen och starta detta byggprojekt.
          </note>
          <note>
            Jag har lite svårt att hänga med i Mikael Dambergs argumentation
            om kvalitetssatsningar. I och för sig är det naturligtvis så att
            om man har obegränsat med pengar, som oppositionen tycks ha det
            har man tack vare att man vill genomföra en skattechock kan man
            naturligtvis göra vad som helst. Det är klart att det är strålande
            att lägga mycket pengar på kvalitet. Men gör man egentligen det?
            Man påstår att de 360 miljoner som vi har tillfört bara är felräkningspengar.
            Sedan hänvisar man till att intressenter säger att det inte motsvarar
            pris- och löneomräkningen. Men vi gör en riktig satsning, säger
            Mikael Damberg.
          </note>
          <note>
            Då måste jag för tydlighetens skull fråga er: Vill ni gå ifrån
            det system som en socialdemokratisk regering införde en gång i
            tiden och som innebär att man gör en pris- och löneomräkning men
            också ställer krav på ökad effektivitet i offentlig verksamhet?
            Om Mikael Damberg här säger att ni fredar högskolorna från effektivitetskravet,
            då har ni något att komma med som bemöter kritiken från till exempel
            SFS. Men om ni inte gör det är era 400 miljoner inte så förfärligt
            mycket mer värda än våra 360.
          </note>
          <note>
            Det sägs att vi skulle ha tagit fram dessa pengar genom att ha
            färre platser. Men det är ju fler och fler platser som står tomma.
            Det är så att säga som bespisningsundret. Vi satsar på kvalitet.
            Det stämmer att vi det första året använder pengar som kommer
            från tomma platser. Men det är ännu fler platser efteråt. Så det
            är i så fall fantastiskt.
          </note>
          <note>
            Jag håller med de alliansföreträdare som har ställt följande
            fråga här: När det nu finns minst 14 000 tomma platser inom högskolan,
            varför är det då ett angeläget krav i det korta perspektivet att
            tillföra fler? Vi ska naturligtvis kunna omfördela, vilket vi
            gjorde senast i helgen då vi gjorde en satsning på platser i Västsverige,
            så att till exempel personer som har blivit uppsagda från Volvo
            och som har behörighet ska kunna plugga på högskolan. Men totalt
            sett behövs det i det korta perspektivet inte fler platser.
          </note>
          <note>
            När det gäller kvalitet har jag också tagit ett steg som har
            direkt bäring på kvalitet, nämligen att deklarera att vi är redo
            att införa avgifter för utomeuropeiska studenter. I dag kostar
            dessa studenter 200, 300 eller 400 miljoner beroende på hur man
            räknar. Jag räknar med att dessa avgifter ska tillföras högskolan
            för kvalitetssatsningar.
          </note>
          <note>
            Dessutom är det så att när vi sjösätter det nya fördelningssystemet
            är det en väldigt rimlig tanke att man underlättar det genomförandet
            med ett resurstillskott så att inga lärosäten behöver gå på minus.
            Som det står i budgetpropositionen är det två reformer i faggorna
            som sannolikt kommer att innebära att lärosätena får ökade medel
            för kvaliteten.
          </note>
          <note>
            Sammantaget är det en oerhört bred reformverksamhet på gång på
            högskoleområdet. Jag är mycket stolt över det som vi hittills
            har gjort. Forskningspropositionen kommer att innebära ett trendbrott.
            Vi når enprocentsmålet. Vi bryter en växande modstulenhet ute
            i Forskar-Sverige. Vi siktar framåt, och det känns oerhört bra
            att få vara med om detta.
          </note>
          <note>
            I detta anförande instämde Gunnar Andrén, Hans Backman och Ulf
            Nilsson (alla fp) Finn Bengtsson och Marianne Watz (båda m) samt
            Yvonne Andersson (kd).
          </note>
          <note type="speaker">
            Anf. 382 MAGDALENA STREIJFFERT (s) replik:
          </note>
          <note>
            Herr talman! Statsminister Fredrik Reinfeldt kallar höstens budgetproposition
            för ett superpaket. Jag håller inte med, och jag kan lova högskoleministern
            att Sveriges studenter inte heller håller med om detta.
          </note>
          <note>
            De borgerliga partierna lovade nämligen dyrt och heligt i valrörelsen
            2006 att om man vann valet skulle man höja studiemedlen, ta bort
            fribeloppet och göra stora kvalitetssatsningar. I höstens budgetproposition
            ser vi resultatet inte en enda krona till detta. Detta sker trots
            att studenterna har det svårt ekonomiskt och har svårt att få
            ekonomin att gå ihop.
          </note>
          <note>
            Min fråga är: Varför sviker högskoleministern landets studenter?
            Tycker han att de har det bra ekonomiskt? Eller är det kanske
            så, om man tänker på den skolpolitik som alliansen för fram, att
            studenter som inte har stöd hemifrån inte ska plugga?
          </note>
          <note type="speaker">
            Anf. 383 Statsrådet LARS LEIJONBORG (fp) replik:
          </note>
          <note>
            Herr talman! Sveriges studenter får de studiemedel som Socialdemokraterna
            gav dem 2006, indexuppräknade. Detta belopp ligger inte still,
            utan det har höjts år från år.
          </note>
          <note>
            Vi har sagt att vi ska höja studiemedlen under mandatperioden.
            Men det är två år kvar av mandatperioden. Innan man talar om svek
            och löftesbrott måste man väl ändå låta den tid gå under vilken
            vi har lovat att göra detta?
          </note>
          <note>
            Jag håller med om att Sverige ska ha ett bra studiemedelssystem.
            Vi har tillsatt den studiesociala utredningen. Det kommer att
            komma en höjning. Vi har hittills prioriterat till exempel ett
            jobbskatteavdrag som har fått fart på jobben, så att de som pluggar
            vet att chansen är stor att de får ett jobb när de är färdiga.
          </note>
          <note type="speaker">
            Anf. 384 MAGDALENA STREIJFFERT (s) replik:
          </note>
          <note>
            Herr talman! De borgerliga partierna har alltså prioriterat dem
            som redan har det bra i stället för dem som kanske skulle behöva
            en extra slant per månad.
          </note>
          <note>
            Vi socialdemokrater föreslår en höjning av studiemedlen med 375
            kronor i månaden. Vi föreslår också en höjning med 50 procent
            av tillägget för studenter med barn och en höjning med 10 procent
            av fribeloppet.
          </note>
          <note>
            Även om mandattiden är fyra år har Sveriges studenter svårt att
            få ekonomin att gå ihop. En höjning av studiemedlen skulle också
            vara en kvalitetssatsning med tanke på att över hälften av landets
            studenter faktiskt också jobbar vid sidan av. Jag tror att det
            är viktigt att man kan fokusera på sina studier och därmed kanske
            också uppnå ett bättre studieresultat.
          </note>
          <note>
            Jag vill därför fråga högskoleministern igen: När kommer höjningen
            av studiemedlen? Jag tycker att det har lovats ganska mycket ganska
            länge, och jag vill ha ett svar.
          </note>
          <note type="speaker">
            Anf. 385 Statsrådet LARS LEIJONBORG (fp) replik:
          </note>
          <note>
            Herr talman! Jag tycker inte att man ska jobba så mycket att
            man inte klarar sina studier. Jag tycker samtidigt att den enskilda
            individen ska kunna göra det valet: Jag klarar mina studier och
            vill utnyttja min fritid antingen till att förbättra min ekonomi
            eller också till att skaffa mig kontakter på arbetsmarknaden.
          </note>
          <note>
            Mikael Damberg som sitter bredvid Magdalena Streijffert har tidigare
            i dag här talat om vikten av bryggor mellan studierna och arbetslivet.
            Att jobba medan man pluggar är en sådan brygga. Jag skulle gärna
            se att vi i en studiemedelsreform också kunde ha med en rejäl
            höjning av fribeloppet eftersom jag tycker att individen ska kunna
            välja att jobba under studietiden.
          </note>
          <note type="speaker">
            Anf. 386 PETER HULTQVIST (s) replik:
          </note>
          <note>
            Herr talman! Socialdemokraternas alternativa budget går ihop.
            Den har till och med ett bättre saldo än regeringens. Pratet från
            ministerns sida om en skattechock är bara trams. Det är en typ
            av propaganda som väl inte ens ministern själv tror på.
          </note>
          <note>
            Ministern kommer aldrig undan det faktum att vi har 3 miljarder
            mer till forskning än vad regeringen har.
          </note>
          <note>
            Den förra regeringen jobbade med branschprogram kring flyg- och
            rymdindustrin och metallurgiindustrin. Dessutom gällde det fordon,
            skog och trä, läkemedel, bioteknik, medicinsk teknik samt IT och
            telekom. De här branscherna står för ungefär 80 procent av det
            svenska näringslivets satsning på forskning och utveckling och
            ger 550 miljarder i exportinkomster och innebär 600 000 arbetstillfällen.
          </note>
          <note>
            Blir det någon satsning på branschprogram, och kommer du, Lars
            Leijonborg, att kanalisera forskningspengar till sådant här och
            att stödja den här typen av utvecklingsarbete? Det är en mycket
            viktig fråga.
          </note>
          <note type="speaker">
            Anf. 387 Statsrådet LARS LEIJONBORG (fp) replik:
          </note>
          <note>
            Herr talman! Den tillämpade företagsnära forskningen den behovsstyrda
            forskningen, som man ibland säger är oerhört viktig. I regeringen
            är det statsrådet Olofsson som har ansvaret för den, men som övergripande
            ansvarig för all FoU-aktivet har jag ett så kallat 5 §-förordnande.
            Vi i regeringen står gemensamt för att den delen av Forsknings-Sverige
            är oerhört viktig.
          </note>
          <note>
            Man kan ha en del kritik mot branschprogrammen. Vi kommer att
            komma med vad vi kallar för strategiska satsningar som är mycket
            större och mycket uthålligare men som delvis, till exempel när
            det gäller fordonsindustrin, har samma effekt som branschprogrammen.
            Vi är alltså helt överens om att grundforskningen är viktig, men
            tillämpad forskning samt företagsnära forskning och utveckling
            är också viktiga.
          </note>
          <note type="speaker">
            Anf. 388 PETER HULTQVIST (s) replik:
          </note>
          <note>
            Herr talman! Jag finner en viss otydlighet i ministerns beskrivning.
            Jag möter nämligen synpunkter på det här från branscher och från
            människor och aktiva inom sektorn. Man känner en stark oro inför
            vad regeringen kommer att göra. Man känner inte alls att det är
            en trygg situation när det gäller den här typen av arbete.
          </note>
          <note>
            Jag tycker inte att ministerns mer allmänna formuleringar om
            uthållighet och strategiska satsningar ger särskilt mycket av
            vägledning om eller hänvisning till vilken framtid vi har att
            vänta oss. Jag skulle därför vilja ge ministern ytterligare en
            chans att här utveckla sina formuleringar och sin argumentation
            och att möjligen vara något mer konkret så att det finns ett budskap
            från denna debatt, inte bara ett töcken.
          </note>
          <note type="speaker">
            Anf. 389 Statsrådet LARS LEIJONBORG (fp) replik:
          </note>
          <note>
            Herr talman! När man har 5 miljarder att fördela kan man göra
            de flesta glada. Jag kan också göra Peter Hultqvist glad. Vi gör
            nämligen satsningar till exempel på Vinnova som ju ansvarar för
            mycket av den företagsnära forskningen. Vi förstärker forskningsråden
            och fakulteterna. Många fakulteter har ett bra samarbete med olika
            företag. Vi lägger 1,8 miljarder på strategiska satsningar. Ett
            av motiven för dessa är just att stödja svenskt näringsliv. Jag
            är övertygad om att de blir mycket glada när de läser propositionen.
          </note>
          <note type="speaker">
            Anf. 390 MATS PERTOFT (mp) replik:
          </note>
          <note>
            Herr talman! Jag vill ställa en fråga till högskoleministern.
            Frågan anknyter till en fråga som jag för en stund sedan fick
            av Betty Malmberg. Hon frågade vilken grund som Miljöpartiets
            skolpolitik står på.
          </note>
          <note>
            Under de senaste månaderna har jag konfronterats med ett problem
            när man i det här landet debatterar skolpolitik, nämligen att
            det finns väldigt olika uppfattningar om vad den pedagogiska forskningen
            egentligen kommer fram till. Vi politiker så att säga slår varandra
            om öronen med olika resultat.
          </note>
          <note>
            Det kunde vara lämpligt att högskoleministern tar initiativ till
            en sammanställning av forskningsrapporterna så att man kan se
            var den större andelen forskningsresultat finns, vad forskningen
            leder till detta för att få en mer saklig debatt. Det är väl någonting
            som högskoleministern lite grann har i sin hand. Till exempel
            kan Utbildningsvetenskapliga kommittén ges i uppdrag att göra
            en sammanställning.
          </note>
          <note type="speaker">
            Anf. 391 Statsrådet LARS LEIJONBORG (fp) replik:
          </note>
          <note>
            Herr talman! Om den utbildningsvetenskapliga forskningen kommer
            Sigbrit Franke att ha ett förslag när hon om några veckor presenterar
            sin lärarutbildningsutredning, så hur den framöver ska utformas
            vill jag återkomma till.
          </note>
          <note>
            Det har varit en del kritik kring utbildningsministerns bedömningar
            av läget i den svenska skolan. Men jag kan säga att han och jag
            gemensamt har skrivit boken Skolstart . Den kom för ett par år
            sedan, och där har vi ett kapitel om vår bedömning av läget i
            den svenska skolan i och för sig läget för ett par år sedan, men
            det gäller fortfarande i rätt stor utsträckning. Den enkla slutsatsen
            där är att resultaten är för dåliga i förhållande till vad Sverige
            satsar på sitt skolväsen.
          </note>
          <note type="speaker">
            Anf. 392 MATS PERTOFT (mp) replik:
          </note>
          <note>
            Herr talman! Jag är säker på att boken är mycket intressant.
            Däremot tror jag inte att jag instämmer i slutsatserna där. Problemet
            är att vi här, liksom när det gäller högskoleministerns svar,
            har olika åsikter.
          </note>
          <note>
            Jag är väldigt intresserad av en översikt av de forskningsresultat
            som forskarna kommer fram till. I stället för att ta än den ena
            forskaren, än den andra forskaren vore det, tror jag, för samhällsdebatten
            ett positivt tillskott om man kunde få fram en sammanställning
            av utbildningsvetenskapliga resultat och då på en mer saklig grund
            än vad vi förtroendevalda med våra olika åsikter kan ta fram.
            Det är vad jag efterfrågar, inte en bok till av två folkpartister.
          </note>
          <note type="speaker">
            Anf. 393 Statsrådet LARS LEIJONBORG (fp) replik:
          </note>
          <note>
            Herr talman! Utbildningsminister Björklund har gett Skolverket
            i uppdrag att göra en sådan sammanställning. Jag hoppas att Mats
            Pertoft med stort intresse tar del av den sammanställningen och
            motverkar alla försök att pricka utbildningsministern för detta
            i KU. Olyckligtvis har det tagits initiativ till det här i riksdagen.
            Men det är väl bra att få den kunskapssammanställning som Mats
            Pertoft efterlyser.
          </note>
          <note type="speaker">
            Anf. 394 MIKAEL DAMBERG (s) replik:
          </note>
          <note>
            Herr talman! Jag kan förstå att högskoleministern blir lite stressad
            av debatten om kvalitet. I mitt inledningsanförande sade jag att
            utbildningsministern saknar visioner och någon form av idé om
            vart Sverige ska i kunskapssamhället.
          </note>
          <note>
            Problemet för dig, Lars Leijonborg, är att du lovade väldigt
            mycket. Du lovade att man skulle satsa 1 procent på civil forskning.
            Det var ni i Folkpartiet ensamma om att kräva. Ni ligger långt
            ifrån det. Jag tror att det var ett ganska orimligt löfte. Problemet
            är, som sagt, att du i valrörelsen gav det löftet.
          </note>
          <note>
            Du lovade också att göra en miljardsatsning på kvalitet i högskoleutbildningen,
            men det har inte blivit någon miljardsatsning.
          </note>
          <note>
            Du lovade Sveriges studenter att de skulle få höjda studiemedel,
            men det har inte blivit någon höjning av studiemedlen.
          </note>
          <note>
            Det problemet möter du nu. När vi visar att det går att göra
            en kvalitetssatsning 400 miljoner kronor för att få höjd kvalitet
            och 100 miljoner för en ökad arbetslivskoppling och för att studenterna
            ska få större möjligheter att få jobb blir du lite stressad. Du
            vill hellre ha en debatt om begreppet kvalitet. Jo, det kan man
            nog ha, men jag tror att de ute på högskolorna också vill se lite
            konkreta åtgärder.
          </note>
          <note type="speaker">
            Anf. 395 Statsrådet LARS LEIJONBORG (fp) replik:
          </note>
          <note>
            Herr talman! Jag tycker inte att Mikael Dambergs inlägg här tillförde
            särskilt mycket. 360 miljoner kronor är ändå 360 miljoner kronor.
            Det har lett till kvalitetsförbättringar ute på våra lärosäten.
            Det kan finnas saker som gör mig stressad men definitivt inte
            socialdemokratisk kritik om att vi gör för lite för kvaliteten.
          </note>
          <note>
            Min debattposition är ganska tacksam därför att det är ett etablerat
            faktum i Högskole-Sverige att ni socialdemokrater under åratal
            satsade på kvantitet och glömde kvaliteten. Det var motiverat
            under ett långt skede att bygga ut antalet högskoleplatser. Men
            när man gjorde det borde man också ha sett till att studentpengen
            hängde med så att kvaliteten kunde bevaras. Det är ni som har
            skapat de svarta hål som har nämnts tidigare i debatten.
          </note>
          <note type="speaker">
            Anf. 396 MIKAEL DAMBERG (s) replik:
          </note>
          <note>
            Herr talman! Om man inte tricksar med siffrorna utan räknar nettopengar
            till sektorn blir det väldigt lite kvar av de högskolesatsningar
            som du talar om. Då ligger era satsningar i paritet med den förra
            regeringens satsningar, och det kanske inte är så mycket att yvas
            för eftersom du hävdar att det inte var några satsningar på kvaliteten.
          </note>
          <note>
            Det vi gör i vårt omprövningsarbete är att visa hur man kan bygga
            en strategi som är mer långsiktig för Sverige, en vision om hur
            Sverige ska ta sig an kunskapssamhället. Där ingår det att möta
            de många människor som i dag, ganska stora ungdomskullar, går
            ut från gymnasieskolan och möter en arbetsmarknad som tvärstannar.
            Hur ska man möta den situationen? Ni gör ingenting.
          </note>
          <note>
            Ni gör heller ingenting i budgetpropositionen åt kvaliteten i
            högskoleutbildningarna, något ni lovade i valrörelsen. Det är
            klart att det blir lite jobbigt att möta en opposition som klarar
            av att göra båda delarna därför att vi väljer att prioritera det
            som är viktigt för Sverige.
          </note>
          <note type="speaker">
            Anf. 397 Statsrådet LARS LEIJONBORG (fp) replik:
          </note>
          <note>
            Herr talman! Innan man anklagar någon för ett löftesbrott bör
            man vara ganska noga med vad som har utlovats och framför allt
            huruvida den tid som löftesställaren har på sig att infria löftena
            har löpt ut. Vi har lovat saker som vi ska åstadkomma under denna
            mandatperiod. Det är fortfarande fullt möjligt att vi, med de
            360 miljoner som vi redan har satsat, med avgift för utländska
            studenter, med de tillskott som kan komma i samband med det nya
            resursfördelningssystemet, når till de nivåer som Mikael Damberg
            talar om.
          </note>
          <note>
            Vad gäller enprocentsmålet ville Folkpartiet gå ännu längre.
            Nu når regeringen det enprocentsmål som Europeiska unionen har
            satt upp enligt Lissabondeklarationen. Det har ingen annan regeringen
            i det här landet gjort.
          </note>
          <note type="speaker">
            Anf. 398 LARS-IVAR ERICSON (c) replik:
          </note>
          <note>
            Herr talman! Det är mycket positivt att ministern i sitt anförande
            nämner ESS-anläggningen, som ju är en viktig anläggning för Sverige
            och som vi hoppas ska kunna lokaliseras till Lund. Där finns alldeles
            utomordentliga förutsättningar för att en sådan anläggning ska
            fungera.
          </note>
          <note>
            Ministern sade också att det snart kan bli dags att trycka på
            knappen.
          </note>
          <note>
            Min fråga blir om ministern har någon uppfattning om tidtabellen
            framöver. När kan vi trycka på knappen i Lund?
          </note>
          <note type="speaker">
            Anf. 399 Statsrådet LARS LEIJONBORG (fp) replik:
          </note>
          <note>
            Herr talman! Jag önskar att jag kunde svara på den frågan. Vi
            arbetar nu och jag är glad att kunna säga att min främsta medarbetare
            i detta avseende är den förra socialdemokratiska finansministern
            Allan Larsson med att värva europeiskt stöd. Den här anläggningen
            kostar 13 miljarder kronor. Ett enskilt land kan inte bygga den
            själv, utan många måste komma samman. Lika irriterad som jag var
            på Allan Larssons envishet när han var min motståndare, lika glad
            är jag över denna envishet när han för min räkning åker som en
            skottspole i Europa för att värva de länders stöd vi behöver.
          </note>
          <note>
            Jag ska själv på tisdagen delta i invigningen av den nya anläggningen
            i Cern. Den är visserligen trasig, så jag vet inte hur det påverkar
            stämningen vid invigningen, men jag ska dock vara där. Mitt huvudsyfte
            med att åka till denna trasiga maskin är att få bidrag till ESS.
          </note>
          <note type="speaker">
            Anf. 400 LARS-IVAR ERICSON (c) replik:
          </note>
          <note>
            Herr talman! Vi är glada för att regeringen har denna insikt
            att Lund är den bästa platsen. Jag kommer ihåg att vi hade en
            debatt om detta för några år sedan. Då nämnde ministern att Arlanda
            var ett alternativ, men nu förstår jag att ministern också insett
            att Lund är det verkliga alternativet.
          </note>
          <note type="speaker">
            Anf. 401 Statsrådet LARS LEIJONBORG (fp) replik:
          </note>
          <note>
            Herr talman! Det är väl det enda realistiska alternativ som kvarstår.
          </note>
          <note type="speaker">
            Anf. 402 LARS-ARNE STAXÄNG (m):
          </note>
          <note>
            Herr talman! Det är många elever som inte klarar de grundläggande
            kunskapsmålen efter att ha gått nio år i grundskolan. Det finns
            forskare som menar att det är ända upp mot 25 procent av eleverna
            i den svenska skolan som har bristfälliga färdigheter när de går
            ut ur grundskolan.
          </note>
          <note>
            Det gäller tyvärr inte bara den svenska grundskolan utan i högsta
            grad även fortsättningen på utbildningen, nämligen gymnasieskolan.
            I dagarna har det kommit fram en rapport från Skolverket som visar
            på kunskapsbrister. Det gäller ända upp mot 30 procent av de elever
            som går ut från gymnasieskolan.
          </note>
          <note>
            Hur kunde det bli så här? Alltsedan grundskolereformen, som infördes
            på 1960-talet, har det funnits en vision om att alla elever ska
            ha samma förutsättningar och möjligheter att få utbildning och
            kunna få läsa vidare i sanning en bra och god vision. Men när
            på denna resa sedan 1960-talet kom man på denna befängda tanke
            att alla människor är stöpta i samma form och ska utbildas på
            samma sätt i ungefär samma ämnen?
          </note>
          <note>
            En skola för alla är enligt mitt förmenande en skola som tar
            hänsyn till de individuella olikheterna och intressena, som ser
            olikheter hos människor som tillgång i stället och som skapar
            en nyfikenhet att gå vidare på de områden varje elev är bäst på.
            Jag blir så arg när jag hör vuxna människor som är ansvariga för
            skolverksamheten det kan vara politiker här eller lokala politiker
            bara skylla på hemförhållanden och dåliga lokaler. Detta har naturligtvis
            betydelse, men tv-serien om klass 9 A visar väl om något vikten
            om skolans eget inre arbete.
          </note>
          <note>
            Vi vet att det som gör skillnad om man har välutbildade och pedagogiska
            lärare. Vi vet att det gör skillnad med professionellt ledarskap,
            kontinuerliga utvärderingar redan tidigt, gott samarbete med hemmen,
            höga förväntningar på eleverna, program mot mobbning och positivt
            arbetsklimat. Detta borde inte vara en nyhet för någon, men ändå
            finns många skolor som definitivt inte lever efter denna sanning.
          </note>
          <note>
            Vi moderater har flera gånger påpekat att antalet mål i skolan
            är alldeles för stort. Man kan inte fokusera på allting, för då
            tappar man kanske det viktigaste. Fokus ska vara på kunskap, och
            det ska det vara redan i förskolan. Där ska lärarna, förutom den
            självklara pedagogiska omsorgs- och lekdelen, också tänka på läsinlärning,
            tänka på skrivinlärning och tänka på matteinlärning och mer än
            nu ta till vara små barns förmåga och lust att vilja lära. Redan
            i årskurs 1 kan så gott som alla lära sig läsa om bara läraren
            har fokus på det och inte på en massa annat. Förr kunde de flesta
            barnen läsa före jul i årskurs 1. Varför är det inte så i dag
            på alla skolor?
          </note>
          <note>
            Det har alltid förvånat mig att det är så viktigt hur många minuter
            varje elev får ha matte på schemat, men egentligen bryr man sig
            om hur mycket matte eleven lär sig. Man har inte gjort uppföljningar,
            eller haft det, under de tidigare åren.
          </note>
          <note>
            Alla måste rätta sig efter timplaner, alla ska börja skolan på
            hösten det året de fyller sju år. Vem vet hur lång tid det tog
            för oss som sitter här inne att lära oss läsa, cykla och åka skidor?
            Huvudsaken är inte hur lång tid det tog utan att vi lärde oss.
          </note>
          <note>
            Hur ofta pratar vi om det livslånga handikapp många människor
            har som inte fick de här grunderna i att läsa, skriva och räkna?
            Hur ofta samtalar vi om vilka politiska företrädare eller skolor
            som ansvarar för att vi faktiskt släpper igenom barn och ungdomar
            utan att dessa fått de grundläggande kunskaperna? Hur ofta pratar
            vi om vilka medel vi ska använda för att i grunden ändra på detta?
          </note>
          <note>
            Herr talman! För ett par veckor sedan skrev tidningen Dagens
            Samhälle om hur Haninge kommun lyft eleverna på ett mycket påtagligt
            sätt genom att införa nationella prov och kontroller av läskunnighet.
            Den tidigare ordföranden i barn- och utbildningsnämnden, socialdemokraten
            Robert Noord, är mycket nöjd och vill att statsrådet Jan Björklund
            fortsätter på den inslagna vägen att till och med att göra kontroller
            redan i förskolan.
          </note>
          <note>
            Det finns många andra positiva exempel från hela Sverige som
            visar det egentligen helt självklara, att ju tidigare man har
            riktiga uppföljningar av våra barn, desto bättre är det. Det kan
            vara betyg, det kan vara någon annan typ av skriftlig uppföljning.
            Namnet är inte så viktigt, bara det görs.
          </note>
          <note>
            Därför är jag mycket nöjd med att den nya alliansregeringen äntligen
            börjar göra förändringar till det bättre på många områden, alltifrån
            en mer pedagogisk förskola till fler kunskapsuppföljningar och
            betyg i den vanliga skolan så tidigt som möjligt och en förbättrad
            lärarutbildning, som vi hörde är på gång, och även till speciallärare.
            Gymnasieskolan kommer att göras om från grunden. Det kommer äntligen
            att bli en tydlig yrkes- och lärlingsutbildning.
          </note>
          <note>
            Det är bra att Socialdemokraterna närmat sig alliansens förslag
            inom skolområdet. Jag tror att det är oerhört viktigt att grunderna
            i skolpolitiken har ett stöd hos en bred majoritet i riksdagen
            som håller i många år. Detta är självklart inte minst viktigt
            för Sveriges barn och ungdomar men också för Sveriges framtid.
          </note>
          <note type="speaker">
            Anf. 403 MIKAEL DAMBERG (s) replik:
          </note>
          <note>
            Herr talman! Det var mycket som var självklart i inlägget från
            min kollega här, så det var mycket som jag kunde hålla med om.
            Men det var en sak som jag reagerade lite på när han talade om
            Haninge, den kommun som jag bor i, och jag känner Robert Noord
            som intervjuades i tidningen.
          </note>
          <note>
            Det är ganska intressant att följa utvecklingen i Haninge på
            det sättet att man skapar positiva förväntningar när det gäller
            barn och ser ganska omedelbara positiva resultat. Man gör systematiska
            utvärderingar av hur rektorer och lärare fungerar i skolan, som
            kan påverka resultaten otroligt mycket. Det är den positiva sidan.
          </note>
          <note>
            Men vi ska inte glömma bort att det råder en ganska stor politisk
            strid i Haninge, som handlar om att Moderaterna just nu genomför
            ganska kraftiga nedskärningar i skolorna. Haninge kommun är en
            av de kommuner där barngrupperna i förskolan ökar mest i hela
            Sverige. Det går inte att bara fokusera på de delar som man vill
            se. Man måste också ge lärare och skolor förutsättningar att jobba
            med barnen och nå resultat. Om det är vi inte överens i Haninge
            och uppenbarligen inte i Sveriges riksdag.
          </note>
          <note type="speaker">
            Anf. 404 LARS-ARNE STAXÄNG (m) replik:
          </note>
          <note>
            Herr talman! Jag tycker att Haninge kommun är ett intressant
            exempel, men det finns många andra intressanta exempel i hela
            Sverige. Haninge kommun hade mycket dåliga resultat i skolutbildningen
            innan de startade upp detta, och det vet Mikael Damberg om någon.
          </note>
          <note>
            Genom att man införde nationella prov, kontroller av läskunnighet
            och så vidare lyfte man eleverna i Haninge, men inte bara här.
            Jag har också erfarenhet nerifrån min egen kommun Lysekil, där
            jag satt i barn- och utbildningsnämnden. Vi införde också läskontroller,
            skriv- och mattekontroller tidigt i skolan. Och Lysekil är en
            av de kommuner som faktiskt har utmärkt sig, inte bara genom låga
            kostnader för skolan utan också för att våra elever har kunnat
            lära sig betydligt bättre än genomsnittet i Sverige.
          </note>
          <note>
            Den politik som vi nu håller på att genomföra nationellt är alltså
            utprovad i många kommuner, inte bara i Haninge och Lysekil utan
            i många andra, och där fungerar den och ger eleverna det som vi
            är ute efter.
          </note>
          <note type="speaker">
            Anf. 405 MIKAEL DAMBERG (s) replik:
          </note>
          <note>
            Herr talman! Jag delar uppfattningen att tidigare uppföljningar
            och en kontroll av hur skolorganisationen fungerar, hur rektorer
            och lärare tar sitt uppdrag på allvar, vilka förväntningar man
            har på barnen spelar stor roll. Men man kan inte bryta ut bara
            den delen av Haninges resa. Problemet för Haninge var att den
            var en kriskommun som satsade nästan minst på skolorna av alla
            kommuner i hela landet. Haninge kommun bestämde sig för att göra
            stora satsningar ekonomiskt för att göra det möjligt att nå de
            bra resultaten. Det handlar alltså både om en bra styrning och
            om de resurser man har, men det handlar också om en ambitionshöjning.
          </note>
          <note>
            Problemet i Haninge är att man nu genomför en återgång med kraftiga
            besparingar i skolorna och en kraftig ökning av barngrupperna
            i förskolan någonting som jag tror på sikt kommer att förstöra
            en del av de resultat som vi har sett i Haninge. Om det råder
            det konflikt i Haninge mellan den tidigare socialdemokratiska
            och den nuvarande moderata majoriteten.
          </note>
          <note>
            Också i Sveriges riksdag har vi förslag om att satsa 3 miljarder
            mer på skolan för att kunna utveckla kvaliteten. Det är någonting
            som vi tyvärr har en konflikt kring i Sveriges riksdag. Jag tror
            att man behöver både styra, satsa och investera i skolan.
          </note>
          <note type="speaker">
            Anf. 406 LARS-ARNE STAXÄNG (m) replik:
          </note>
          <note>
            Herr talman! Det är klart att Mikael Damberg känner till Haninge.
            Men det är nämligen så att Dagens Samhälle har intervjuat rektorer,
            Robert Noord som är kollega till Mikael Damberg och så vidare,
            och där kommer det inte fram att Haninge är på stark tillbakagång.
            Tvärtom är man stolt över sin kommun Haninge och verkligen berättar
            om skillnaden nu mot ett antal år tidigare. Vad jag vill säga
            med detta är hur viktigt det är med tidiga uppföljningar, för
            det har inte varit någon självklarhet. Nu har vi inte Vänsterns
            företrädare här. Men man är fortfarande total motståndare till
            skriftliga utvärderingar, kalla det betyg eller något annat, vilket
            egentligen alla i dag, inklusive Socialdemokraterna har jag förstått,
            faktiskt anser är bra och ger eleverna tidigt en utvärdering så
            att de får rätt kunskaper.
          </note>
          <note type="speaker">
            Anf. 407 PETER HULTQVIST (s) replik:
          </note>
          <note>
            Herr talman! Jag läser inte bara tidningar, utan jag besöker
            frekvent olika skolor, pratar med lärare och elever. En form av
            utvärdering som sker mycket tidigt, mycket nyanserat, frekvent
            och regelbundet är utvecklingssamtalen mellan elever, lärare och
            föräldrar. Det är en metod som har utvecklats under många år.
            Vad är du beredd att göra för att bidra till att utveckla den
            metoden? Den är effektiv och den är också bra. Den glöms bort,
            men den existerar.
          </note>
          <note>
            Min bild är att det som sker i klassrummet mellan läraren och
            eleven i den praktiska vardagen, i undervisningssituationen, är
            det som är det viktiga för inlärningen.
          </note>
          <note>
            Varför anslår inte regeringen mer pengar till lärare, fler vuxna
            och personal i skolan? Varför satsar inte regeringen på mer tid
            för att rektorerna ska få möjlighet att verkligen utöva ett pedagogiskt
            ledarskap? Det är någonting som du måste svara på om dina resonemang
            ska vara trovärdiga.
          </note>
          <note type="speaker">
            Anf. 408 LARS-ARNE STAXÄNG (m) replik:
          </note>
          <note>
            Herr talman! Först kan jag hålla med om att det är viktigt att
            åka ut i verkligheten, besöka skolor och så vidare, och jag gör
            det ofta. Jag var själv lärare på 80-talet.
          </note>
          <note>
            Jag delar också uppfattningen att läraren i klassrummet kanske
            har den viktigaste funktionen för en god inlärning, absolut. Hur
            många kvadratmeter det är per elev, hur ny skolan är och så vidare
            är viktigt, men det är faktiskt utbytet mellan lärare och elev
            som ger den allra bästa förutsättningen för en god inlärning.
            Och det var precis det som jag hade som huvudtema i mitt anförande.
          </note>
          <note>
            Mikael Damberg säger att det måste vara mer resurser till skolan.
            Jag menar att vi har en skola som vi kanske tillför mest resurser
            om vi räknar alla resurser till skolan. Ändå har vi rasat från
            ett ganska gott utgångsläge till ett betydligt sämre i dag. Jag
            hoppas att de åtgärder som regeringen och riksdagen nu genomför
            kan återföra oss till en topplacering igen.
          </note>
          <note>
            Våra resurser är ganska bra resurser om vi utnyttjar dem bättre.
          </note>
          <note type="speaker">
            Anf. 409 PETER HULTQVIST (s) replik:
          </note>
          <note>
            Herr talman! Jag besöker många skolor och pratar med många lärare
            och med personal. Jag får ett mycket bestämt intryck av att det
            i de flesta fall är resursfrågor som är avgörande. Man vill ha
            mindre undervisningsgrupper, man vill ha mer tid för barn som
            har större behov än andra barn. Därför föreslår vi i vår alternativbudget
            3 miljarder kronor till en satsning på just personalfrågor.
          </note>
          <note>
            Du nämnde inledningsvis pedagogiskt ledarskap i ditt anförande.
            Då är det mycket viktigt att du följer upp det. På vilket sätt
            är regeringen beredd att verka för att rektorerna ska få mer tid
            till just pedagogiskt ledarskap och verkligen leva upp till det
            som är innehållet i rektorsutbildningen? Det här är ett stort
            problem som de känner igen på skolor runt om i landet. Tala nu
            om på vilket sätt ni tänker ordna mer tid till rektorerna för
            det pedagogiska ledarskapet!
          </note>
          <note type="speaker">
            Anf. 410 LARS-ARNE STAXÄNG (m) replik:
          </note>
          <note>
            Herr talman! Mer resurser till skolan ja, men det är ju precis
            det som regeringen nu föreslår på olika sätt. Speciallärarutbildningen,
            som har varit nedlagd av den gamla regeringen, sätts nu i gång.
            Den gamla regeringen hade tolv år på sig att försöka lösa de saker
            som man nu i en skuggbudget lägger på 3 miljarder, alltså monopolpengar,
            efter att man avslutat sin sejour 2006. Det blir ju en skuggbudget
            där man satsar på en sak som man hade tolv år på sig att försöka
            förändra.
          </note>
          <note>
            Nu lägger regeringen fram riktigt aktiva förslag till en ny lärarutbildning,
            till speciallärarutbildning och en massa andra åtgärder för att
            återföra oss till toppen i utbildningsväsendet i världen.
          </note>
          <note type="speaker">
            Anf. 411 SOFIA LARSEN (c):
          </note>
          <note>
            Herr talman! Det är ingen underdrift att säga att det händer
            väldigt mycket inom svensk utbildningspolitik just nu. Regeringen
            har sett till att ta ett helhetsgrepp om allt från förskolan till
            forskningen. Speciellt inom den högre utbildningen och just forskningsområdet
            händer det väldigt många spännande saker just nu.
          </note>
          <note>
            Först och främst är forsknings- och innovationspropositionen
            alldeles närstående. Vi har högskolepropositionen på väg fram.
            Den kommer under våren. Vi har den utredning som fortfarande pågår
            om lärosätenas självstyre och vi har den så väldigt viktiga studiesociala
            utredningen som den här regeringen orkade ta fram men som den
            förra regeringen mer eller mindre struntade i. Alliansregeringen
            tar ansvar för studenternas hela sociala situation, det som den
            tidigare socialdemokratiska regeringen tyvärr inte orkade med.
          </note>
          <note>
            Det är ju efterlängtade delar, den ena delen efter den andra:
            forskning och innovation, kvaliteten i högskolorna, studenternas
            situation och autonomin för de enskilda lärosätena. Det är efterlängtade
            satsningar och efterlängtade delar som det också finns ett behov
            av. Det är klart att behovet är ganska stort, för det var stiltje
            under väldigt lång tid, flera år under tidigare regering.
          </note>
          <note>
            Om Sverige ska vara en ledande kunskapsnation krävs det att vi
            stärker hela vårt utbildningssystem, att vi framför allt också
            gör det redan från grundskolan och de tidiga åren. Då kan vi inte
            fortsätta med den politik som var allenarådande under många år
            då vi såg att alldeles för många inte lyckades klara sig igenom
            grundskolan, då alldeles för många inte lyckades klara sig igenom
            gymnasieskolan. Det var en utslagnings- och sorteringspolitik
            som den tidigare regeringen stod för.
          </note>
          <note>
            I dag vet vi tyvärr att var tredje 20-åring i Sverige inte har
            godkända betyg från gymnasiet var tredje svensk 20-åring. Det
            är inte en rättvisepolitik. Det är en sorteringspolitik som den
            tidigare regeringen bär ansvaret för.
          </note>
          <note>
            En av de viktigaste grunderna just för kvalitet i högre utbildning
            och för att ge möjlighet för så många som möjligt till en högre
            utbildning är att vi har en stark och bra grund- och gymnasieskola.
            Det är också det som regeringen är i full gång med att förbättra.
          </note>
          <note>
            Grundstenen i den högre utbildningen är att vi ska vara en ledande
            kunskapsnation, att vi ska ha utbildning av hög kvalitet och att
            vi också ska ha möjlighet till lärande genom hela livet. Det handlar
            både om ett rättviseperspektiv och om ett tillväxtperspektiv.
            Rättviseperspektivet är att de som har förkunskaper och kommer
            in på högskolan också ska kunna studera oavsett vilken bakgrund
            de har, vilka ekonomiska förutsättningar de har eller vilken typ
            av inriktning som de väljer. Det är en rättvisedel.
          </note>
          <note>
            Tillväxtperspektivet handlar om att det är så otroligt viktigt
            för den ekonomiska tillväxten och för tillväxten i stort att vi
            har en bra utbildning i hela systemet. Men det är också viktigt
            att vi ser till att företag, myndigheter och andra får den kompetensförsörjning
            som de behöver. Utan företag och jobb stannar Sverige. Utan företag
            och jobb har vi inte råd med den välfärd som vi önskar.
          </note>
          <note>
            Det är också viktigt att vi satsar på bra kvalitet i den högre
            utbildningen, som flera har varit inne på. Utbildning är ju en
            investering. Det är en investering i både tid och pengar för den
            enskilde studenten, men också för samhället i stort. Därför ska
            också den som väljer att bli student kunna ha jämförbara data
            mellan olika typer av utbildningar så att man kan välja. Passar
            den här utbildningen på just det lärosätet mig bäst eller ska
            jag gå på något annat lärosäte? Det är en typ av bra, jämförbara
            data som regeringen nu också tittar på för att studenterna ska
            kunna säkras den kvalitet de vill ha i utbildningen.
          </note>
          <note>
            Själva utbyggnaden av högskoleplatserna har varit bra. Det trista
            är ju att Socialdemokraterna har haft skygglapparna på och ansett
            att det är kvantitet i stället för kvalitet som ska gälla. Det
            innebär också att det nu finns ett ganska stort hål för alliansregeringen
            att fylla, ett hål som vi har börjat fylla på ett mycket bra sätt
            och som vi kommer att fortsätta med i de olika delarna. Det är
            ett trendbrott inom högskolepolitiken som alliansregeringen står
            för.
          </note>
          <note>
            Snart kommer forsknings- och innovationspropositionen. Mycket
            spännande delar finns i den, väldigt viktiga delar som stärker
            ställningen för Sverige som forskningsnation och gör att vi klarar
            oss och har en god konkurrensförmåga i den globaliserade värld
            vi lever i.
          </note>
          <note>
            Alliansregeringen har ju insett att det inte enbart går att luta
            sig mot gamla meriter. Det krävs kraftfulla tag. De tas nu. Det
            är en historiskt hög och stor satsning som görs på forskning.
            2,4 miljarder redan första året. Totalt satsas 15 miljarder kronor
            för att stärka svensk forskning. Det är en historisk och fantastisk
            del som alliansregeringen arbetar med.
          </note>
          <note>
            För att förbättra spetsforskningen och de excellenta miljöerna
            stärker vi basanslagen men också den stora satsning på strategiska
            forskningsdelar som någon har varit inne på tidigare. Regeringen
            kommer att fortsätta att satsa på två viktiga delar, bland annat
            med de propositioner som är på väg fram, för att stärka Sverige
            som en god kunskapsnation i den globaliserade världen.
          </note>
          <note type="speaker">
            Anf. 412 MIKAEL DAMBERG (s) replik:
          </note>
          <note>
            Fru talman! Först tror jag att det är rätt som Sofia Larsen säger,
            att vi ser ett trendbrott i högskolepolitiken. Sverige halkar
            ju efter, både när det gäller våra ambitioner för arbetskraften
            och jämfört med andra länder. Man kan säga att det blir en paus
            i högskolepolitiken eller att det är en parentes i högskolepolitiken
            eftersom ingenting händer. Man omfördelar anslag inom ramen. Man
            gör ingenting nytt för framtiden.
          </note>
          <note>
            Jag tolkar det nästan som att det var ett erkännande för att
            man har gjort fel den senaste tiden när man säger att det är viktigt
            att näringsliv och förvaltning får den kompetens som behövs. Var
            det då fel att dra ned på komvuxplatserna i den konjunktur vi
            befann oss i? Var det fel att dra ned på arbetsmarknadsutbildningen
            och högskoleplatserna, nu när vi hör att Svenskt Näringsliv säger
            att man misslyckades med 90 000 rekryteringsförsök? Hade det inte
            varit bättre att de människorna hade kommit i jobb i stället för
            att stanna kvar i arbetslöshet?
          </note>
          <note type="speaker">
            Anf. 413 SOFIA LARSEN (c) replik:
          </note>
          <note>
            Fru talman! Om Mikael Damberg menar att den här regeringen har
            tryckt på pausknappen vad gäller högskolepolitiken var det en
            totaltryckning på stoppknappen under den förra regeringens styre
            därför att det var så mycket stiltje på området. Det finns en
            otrolig förhoppning, en otrolig förväntan och en glädje över det
            som alliansregeringen hittills har gjort och för de stora propositioner
            som är på väg fram, eftersom den tidigare regeringen inte lyckades
            prestera, inte lyckades ge de enskilda lärosätena det självstyre
            som de behöver, den möjlighet till samverkan som de behöver, de
            ekonomiska förutsättningar som de behöver och möjligheten att
            profilera sig och vara excellent som de behöver, en mångfald och
            en profilering som gör att Sverige står sig starkt i den globaliserade
            värld vi befinner oss i. Det klarar alliansregeringen. Det klarade
            inte den socialdemokratiska regeringen.
          </note>
          <note type="speaker">
            Anf. 414 MIKAEL DAMBERG (s) replik:
          </note>
          <note>
            Fru talman! Det jag menar med paus är att om man jämför Sverige
            med andra länder ser vi att vi halkar efter både när det gäller
            hur mycket resurser vi satsar på högskolesektorn och när det gäller
            andelen unga människor som går vidare till högre utbildning. Vi
            tappar kompetens i arbetskraften. Vi går ned jämfört med tidigare
            generationer. Det kanske är ett medvetet val. Jag tror inte att
            det är så Sverige möter framtiden. Jag skulle nog beskriva det
            som förlorade år i alla fall.
          </note>
          <note>
            Oavsett detta kan du säga att det finns glädje där ute. Men det
            finns också en viss oro. Jag vill återknyta till någonting som
            sades förut. Jag tolkade det som Yvonne Andersson hävdade förut
            som att vi hade för många högskolor och universitet så att det
            blev problem för de unga forskarna. Delar Sofia Larsen den beskrivningen
            av svenskt högskolesystem?
          </note>
          <note type="speaker">
            Anf. 415 SOFIA LARSEN (c) replik:
          </note>
          <note>
            Fru talman! Jag är den första att hålla med om att det är en
            tråkig utveckling att vi har så otroligt många tomma platser på
            våra högskolor och lärosäten. Över 1 miljard kronor är högskolorna
            tvingade att betala tillbaka. Det är inte bra. Vi behöver ha många
            som utbildar sig. Men att i det läget när det finns så många tomma
            platser endast säga att den stora lösningen för svensk utbildningspolitik
            är att lägga på ytterligare tomma platser är inte lösningen. Lösningen
            är att satsa på grundskola, att satsa på gymnasieskola och att
            satsa på vuxenutbildning så att fler kan ta sig in till den högre
            utbildningen.
          </note>
          <note>
            Det är vad den tidigare regeringen inte lyckades klara av. Det
            är därför så många inte ens är behöriga till en högre utbildning
            men hade kanske velat gå en sådan utbildning. Det är en utslagning
            och social snedrekrytering som den tidigare regeringen i mångt
            och mycket är ansvarig för.
          </note>
          <note type="speaker">
            Anf. 416 PETER HULTQVIST (s) replik:
          </note>
          <note>
            Fru talman! Det målas upp en bild av att det görs oerhört mycket
            på olika områden. Men det man gör är att tillsätta utredningar
            lärarutbildning, studiemedel, rektorsutbildning, gymnasieskola,
            villkor för olika skolformer, skollag, ökad frihet för lärosäten,
            resurstilldelning och en hel del annat. Vad det ska bli av allt
            utredande har vi inte klart för oss. Men vi kan ändå känna igen
            en del strukturer i förslagen.
          </note>
          <note>
            Ni har inte heller tillfört undervisningen i grundskolan och
            gymnasiet mer resurser. Utredandet har i stället bidragit till
            oro, funderingar och viss turbulens. Skolans kvalitet har inte
            påverkats av era åtgärder. Det är anmärkningsvärt att vi kan se
            i direktiven och i viss mån av val av utredare att mycket av inspirationen
            till utredningarna har hämtats i gamla tiders skolsystem. Varför
            söker ni så många av era idéer i tider som varit?
          </note>
          <note type="speaker">
            Anf. 417 SOFIA LARSEN (c) replik:
          </note>
          <note>
            Fru talman! Peter Hultqvist har helt rätt i att regeringen har
            tillsatt många utredningar, men det finns också ett stort behov
            av det efter Socialdemokraternas tidigare stora misslyckande vad
            gäller grundskolan och gymnasieskolan.
          </note>
          <note>
            Det är inte rättvist att närmare 25 procent av grundskolans elever
            inte lyckas ta sig igenom själva grundskolan. Det är inte rättvist
            att så många inte klarar sig igenom den gymnasieskola vi har.
            Därför måste vi hitta nya typer av system som ser framåt, som
            ger en bättre utveckling och ger rättvisa för de elever som finns
            i grund- och gymnasieskolan. Det är en politik som alliansregeringen
            står för. Det är inte den utslagningspolitik som Socialdemokraterna
            står för. Däremot välkomnar jag det ena steget efter det andra
            till alliansregeringens förmån, som Socialdemokraterna nu verkar
            ta.
          </note>
          <note type="speaker">
            Anf. 418 PETER HULTQVIST (s) replik:
          </note>
          <note>
            Fru talman! Det där var en ytskiktets argumentation som inte
            gav särskilt mycket vägledning i praktiken.
          </note>
          <note>
            Vad är det som är modernt med att skapa en lärarutbildning där
            utbildningen blir kortare ju yngre barn man ska ta hand om? Vad
            är det som är modernt med det? Vad är det som är modernt med att
            göra det svårare för dem som går yrkesprogrammen att gå vidare
            till andra studier om de vill göra så? Vad är det som är framtidsinriktat
            i att bygga en gymnasieskola som mer liknar den jag gick i en
            gång i tiden än den som behövs i dagens läge?
          </note>
          <note>
            Glöm inte att vi ger 3 miljarder mer i resurser för vuxna och
            för lärare i skolan. Det är en kvalitetssatsning. Men ni har inte
            satsat ett öre. Det är mycket snack och lite verkstad.
          </note>
          <note type="speaker">
            Anf. 419 SOFIA LARSEN (c) replik:
          </note>
          <note>
            Fru talman! Det som är modernt, men framför allt rättvist, är
            att se till att de barn som kommer in i grundskolan ska få det
            stöd och den hjälp de behöver så att de klarar sig och får den
            kunskapsnivå de behöver för att ta sig vidare i systemet. Det
            som är modernt och framför allt rättvist är att de elever som
            träder in i gymnasieskolan ska klara sig igenom systemet. Det
            som är modernt och rättvist är att se till att de som vill gå
            vidare till en högre utbildning ska få möjlighet till det men
            också att de som vill gå ut i jobb ska få den möjligheten. Det
            är en modern och rättvis politik att ha valfrihet till kunskap,
            jobb eller fortsatt utbildning.
          </note>
          <note type="speaker">
            Anf. 420 YVONNE ANDERSSON (kd):
          </note>
          <note>
            Fru talman! Jag har nu suttit i riksdagen i tio år, och med andra
            ord firar jag tioårsjubileum i höst. Innan jag blev riksdagsledamot
            var jag forskare och såg med de ögonen på den verksamhet som jag
            så småningom lärde mig att se från en politisk utgångspunkt.
          </note>
          <note>
            Nu har vår utbildningsminister gått hem och tar förmodligen praktiskt
            ansvar genom att förhöra sin son på läxor eller annat. Men jag
            tänker ändå lyfta fram en del som har med forskning att göra.
            Inom en snar framtid får vi en proposition på riksdagens bord
            som gäller forskning. Jag väntar med spänd förväntan på vad den
            ska innehålla. Under de åtta år som jag satt i opposition hade
            vi anledning att mer än en gång från talarstolen tala om att vi
            var missnöjda. Det gällde friheten, resursfördelningen eller styrningen.
            Det var många olika delar. Jag kan inte instämma i att det inte
            gjordes något, men det som gjordes var alldeles för lite och en
            del som gjordes gick åt fel håll.
          </note>
          <note>
            Fru talman! Nu finns ett antal prioriteringar som jag skulle
            vilja lyfta fram. Jag är angelägen om att lyfta fram dem därför
            att de är precis vad som inte har gjorts tidigare men som nu kommer
            att göras.
          </note>
          <note>
            En prioritering gäller organiseringen av forskningsråden. Det
            gjordes en utredning och omorganisering för mindre än tio år sedan.
            Det är viktigt att den får sätta sig, får finnas kvar och hitta
            sina former i ett slags frihet. Vi behöver inga ytterligare organisationer
            som ska centralisera vår forskningsorganisation. Vi behöver mångfald
            inom forskningen. Det har vi nu, och det kan vi satsa vidare på.
          </note>
          <note>
            Det som inte finns i vårt land och som vi borde ha haft tidigare,
            men som jag hoppas att vi får fart på nu, är ett råd inom ramen
            för den politiska organisationen. Många länder som har varit framgångsrika
            när det gäller forskning och utveckling har en sådan rådsfunktion,
            ofta med statsministern eller motsvarande som ordförande, till
            exempel det globaliseringsråd som finns nu. Som exempel kan nämnas
            Finland, Japan, Korea, Nederländerna, Spanien, USA och andra länder.
            Varför finns detta? Huvudmotivet är att stärka underlaget för
            och kvaliteten i de övergripande nationella forsknings- och innovationspolitiska
            prioriteringarna i regering och parlament.
          </note>
          <note>
            En annan viktig del är att stärka den myndighet vi har för att
            bygga broar mellan forskning och företagande innovationer. Vinnova
            är överlägset i fråga om att samla aktörer i projekt så att vi
            blir framgångsrika med våra idéer till företagande. Därmed stärks
            de långsiktigt kvalificerade jobben. De strategiska satsningarna
            ministern talade om måste garanteras vara adekvata för både forskare
            och näringsliv. Vinnova har en kvot på 1,4. Det innebär att 1
            miljon från staten via Vinnova är lika med 1,4 miljoner från näringslivet.
            Då blir det en stor samlad resurs. Därför är det jätteviktigt
            att näringslivet får vara med och bestämma vilka strategiska satsningar
            som ska göras.
          </note>
          <note>
            Vi måste ombesörja att vi får den delen för att säkra de långsiktigt
            kvalificerade jobben i Sverige, och de behövs för att Sverige
            ska vara en stark forskningsnation på sikt.
          </note>
          <note>
            Jag vill samtidigt självklart lyfta fram den humanistiska och
            samhällsvetenskapliga forskningen. Den är viktig. För oss kristdemokrater,
            ett värdeorienterat parti, är forskningen på de områdena grunden
            till vår ideologi. Därför är fakultetsanslagen viktiga. Jag nämnde
            i ett tidigare replikskifte att vi inte har haft någon som helst
            modell över hur pengarna har fördelats. Nu hoppas jag att vi i
            vår forskningsproposition kan komma fram till en modell som är
            öppen så att våra lärosäten kan veta hur man värderar dem.
          </note>
          <note>
            Fru talman! När det gäller det jag nämnde i ett replikskifte
            och som Mikael Damberg lyfte fram att vi har för många högskolor
            i förhållande till befolkningsunderlaget i relation till nationen
            hann jag egentligen inte utveckla den idén. Vi har inte för många
            högskolor. Vi är en kunskapsnation. Vi skulle kunna ha många fler.
            Men vi har inte råd att ha tomma platser. Vi har inte råd att
            ge alla de medel som behövs för att ha excellent forskning.
          </note>
          <note>
            En väg att gå är precis det ministern sade och som jag är glad
            att jag kan ställa upp på att ta betalt av utländska studenter.
          </note>
          <note type="speaker">
            Anf. 421 MIKAEL DAMBERG (s) replik:
          </note>
          <note>
            Fru talman! Jag tror att det är många här som är spända inför
            forskningspropositionen, för det är nog en av mandatperiodens
            viktigaste propositioner som vi har att behandla i kammaren.
          </note>
          <note>
            Det finns både förhoppningar och en del farhågor från vissa håll,
            men i forskningspolitiken har vi ju kunnat bli överens om ganska
            mycket i Sverige. Sverige är ett ganska litet land, så jag tror
            att det finns stora poänger med att skapa långsiktighet kring
            forskningspolitiken, gärna på längre sikt än bara fyra fem år.
            Yvonne Andersson har nämnt några områden som är viktiga.
          </note>
          <note>
            Jag läste en artikel av Per Omling. Jag vet inte om Yvonne Andersson
            såg den, men han var lite oroad. Artikeln har rubriken Utan infrastruktur
            stannar forskningen. Per Omling pekar där på att budgetpropositionen
            än så länge är lite osäker när det gäller infrastruktursatsningen.
            Hans bedömning är att om Sverige inte satsar på infrastruktur
            för alla vetenskapsområden tvingas vi stiga åt sidan då framtida
            infrastrukturer byggs gemensamt Europa. Intresset för att verka
            i Sverige kommer att minska hos utländska forskare och företag.
            Beslut om finansiering måste tas på central och strategisk nivå,
            skriver han.
          </note>
          <note>
            Kan du glänta lite på förlåten till den proposition som kommer?
            Kommer det här att lösa sig?
          </note>
          <note type="speaker">
            Anf. 422 YVONNE ANDERSSON (kd) replik:
          </note>
          <note>
            Fru talman! Jag är helt övertygad om att infrastrukturen kommer
            att behandlas i propositionen. Vi är väl medvetna om att det faktiskt
            behövs verktyg för att klara av det.
          </note>
          <note>
            Jag vill ändå gå över till det jag fick lov att avsluta på grund
            av tidsbrist. Vi har en EU-överenskommelse som innebär att den
            situation som en svensk student har ska också en europeisk student
            som kommer till Sverige ha. Detta innebär att vi i dag har betalat
            för våra svenska studenter till ett EU-land där man tar betalt
            för utbildning. Samtidigt har vi stått för betalningen för motsvarande
            student från det landet när denna kommit till vårt land.
          </note>
          <note>
            Det här har vi inte råd med, utan vi måste lösa ut den situationen.
            Vi ska naturligtvis betala för våra studenter på samma sätt som
            andra gör gentemot de studenter som kommer hit. Där kan också
            pengar till systemet och infrastrukturen komma.
          </note>
          <note type="speaker">
            Anf. 423 MIKAEL DAMBERG (s) replik:
          </note>
          <note>
            Fru talman! Jag hoppas att det var en felsägning av Yvonne Andersson
            när hon talade om EU-medborgare, för dem har vi väl inte talat
            om. Jag tror inte ens att regeringen har velat ta ut avgifter
            för EU-medborgare, utan det är medborgare utanför EES-området
            det handlar om. Det är i alla fall det regeringen har signalerat
            att man vill göra.
          </note>
          <note>
            Det kan man ha olika synpunkter på, men om regeringen tror att
            dessa avgifter skulle finansiera de infrastruktursatsningar vi
            behöver kommer det inte att gå. Jag möter rektorer som säger att
            det där kan man väl pröva och diskutera, men det kommer att kosta
            lika mycket som det smakar att få ordning på systemet. Det är
            alltså en grov överdrift från regeringens sida om man tror att
            de möjliga intäkterna från länderna utanför EES ska bidra till
            att finansiera det svenska forskningssystemet. Det kommer inte
            att gå!
          </note>
          <note type="speaker">
            Anf. 424 YVONNE ANDERSSON (kd) replik:
          </note>
          <note>
            Fru talman! I den utredning som Socialdemokraterna gjorde under
            sin tid var Storbritanniens näst största intäktskälla just att
            ta in studenter, men den utredningen begravde Socialdemokraterna
            eftersom det resultatet inte var tillfredsställande.
          </note>
          <note>
            Jag tror inte alls att det är en så liten källa. Totalt sett
            tror jag verkligen att vi har en så gedigen kunskap i det här
            landet att vi mycket väl kan exportera den och hjälpa till, vi
            som har byggt upp en sådan infrastruktur för kunskap och har haft
            alla dessa uppbyggnadskostnader.
          </note>
          <note>
            Det jag lyfte fram var ett problem som faktiskt handlar om EU-länder,
            även om jag är fuller väl medveten om att dem vi satsar på kommer
            från länder utanför EES-länderna. Men vi måste också lyfta blicken
            och se till att vi får ett rättvist förhållande när det gäller
            utbildningssituationen även inom EU-länderna.
          </note>
          <note type="speaker">
            Anf. 425 PETER HULTQVIST (s) replik:
          </note>
          <note>
            Fru talman! En av de första åtgärderna som den borgerliga regeringen
            genomförde var att slå sönder, sönderdela och lägga ned Arbetslivsinstitutet.
            Från den tidigare samlade och kraftfulla forskningsmiljön har
            denna forskning nu spridits ut på olika projekt vid en lång rad
            lärosäten.
          </note>
          <note>
            Jag tycker att det här är mycket allvarligt. Här hade vi alltså
            en mycket bra och kvalificerad forskningsmiljö. Vi var internationellt
            sett i framkant. Vi hade ett bra renommé. Nu är vi ett av få länder
            som avvecklar detta.
          </note>
          <note>
            Hur är och blir det med kraften i arbetslivsforskningen i framtiden?
            Det ska bli intressant att höra några synpunkter på det. Vad har
            vi för garantier för att nivån, kvaliteten och långsiktigheten
            i den nya typ av konstellationer som växer fram blir minst lika
            bra som det var tidigare?
          </note>
          <note type="speaker">
            Anf. 426 YVONNE ANDERSSON (kd) replik:
          </note>
          <note>
            Fru talman! Peter Hultqvist tycks inte känna till insidan i det
            här alls. Det var ingen långsiktighet; det var därför vi var tvungna
            att flytta över forskningen till lärosätena.
          </note>
          <note>
            Arbetslivsforskningen hade ingen forskarutbildning kopplad till
            sig, och därmed kunde man inte fortleva och få långsiktighet.
            Därför såg vi till att denna forskning kom i den miljön där excellensen
            fanns, och där vi kunde få fortsatt tillväxt inom forskargrupperna
            med postdoktorer.
          </note>
          <note>
            Det här var alltså en jättebra satsning, med den avsikt som Peter
            Hultqvist talar om. Det var precis det som var argumenten. Ingenting
            är heller sönderslaget. Den goda kvalitativa forskningen har fortsatt
            och har befruktats i dessa miljöer, och jag som känner till temainstitutionerna
            vid mitt hemuniversitet vet mycket väl att det här var en otroligt
            lyckad satsning.
          </note>
          <note type="speaker">
            Anf. 427 PETER HULTQVIST (s) replik:
          </note>
          <note>
            Fru talman! Man kan ha olika verklighetsbeskrivning av det som
            har skett, för jag tror inte att de forskare och den personal
            som jobbade inom Arbetslivsinstitutet över huvud taget delar den
            uppfattning som Yvonne Andersson här försöker redovisa.
          </note>
          <note>
            Jag har frågat: Vad har vi för garantier för att det här blir
            bättre? Då kräver jag alltså något mer i svar än bara en allmän
            formulering om att det här blir jättebra. Jag tror att det här
            ska utredas i botten där man ställer det som nu växer fram på
            elva lärosäten som avvecklingsorganisationen har avtal med tydligt
            i jämförelse med det som var tidigare.
          </note>
          <note>
            Det skulle förvåna mig mycket om det som Yvonne Andersson här
            redovisar stämmer. Du bör nog utveckla och göra resonemanget mer
            konkret än de allmänna formuleringar du använder här. Dem köper
            jag inte!
          </note>
          <note type="speaker">
            Anf. 428 YVONNE ANDERSSON (kd) replik:
          </note>
          <note>
            Fru talman! Jag har inte kommit hit för att tillfredsställa Peter
            Hultqvists krav. Däremot har jag kommit hit för att tala om att
            vid Linköpings universitet finns det rapporter som tydligt och
            klart visar på många lyckade satsningar sedan Arbetslivscentrum
            avslutades. Det finns sådana rapporter på andra ställen också,
            och jag vill gärna rekommendera Peter Hultqvist att ta del av
            den vetenskapliga litteratur som finns inom området. Om man är
            hyfsat vetenskapligt skolad kan man nog också värdera vad som
            har blivit bättre.
          </note>
          <note>
            Det kan förstås hända att Peter Hultqvist har träffat en och
            annan som kanske inte hade för avsikt att gå vidare och bli mer
            kompetent inom området genom att söka befruktningsmöjligheter
            inom den excellenta forskningsmiljö som finns på våra läroanstalter.
            Det är möjligt. Det kan jag inte avgöra, men finns det några områden
            där jag har kontakter är det bland forskarna.
          </note>
          <note>
            När jag säger detta är det alltså inga allmänna, svepande ordalag.
            Det var väldigt konkret mer konkret än vad som har sagts tidigare
            i kväll här i talarstolen.
          </note>
          <note type="speaker">
            Anf. 429 PETER HULTQVIST (s):
          </note>
          <note>
            Fru talman! Grunden för socialdemokratins utbildningspolitik
            är det livslånga lärandet. Det börjar i förskolan, fortsätter
            i grundskolan, gymnasiet, högskolan, vuxenutbildningen och i olika
            typer av fortbildning under hela yrkeslivet. För att upprätthålla
            konkurrenskraften i näringslivet och ge människor ett stort antal
            valmöjligheter i livet krävs en stark och fungerande utbildningssektor.
            Kunskap och kompetens är det som bygger framtiden. Satsningarna
            på detta måste vara breda och nå ut till mycket breda grupper
            av befolkningen.
          </note>
          <note>
            För den som ställer kunskap och kvalitet i centrum är sådant
            som resurser till fler lärare och annan personal i skolan viktig.
            Samma sak gäller för barnskötare och förskollärare i förskolan.
            Men det handlar också om att skapa förutsättningar för ledarskapet
            inom såväl förskola som skola.
          </note>
          <note>
            I alltför hög grad går tiden åt till administrativa arbetsuppgifter
            i stället för till pedagogiskt ledarskap. Det är i mötet mellan
            förskolläraren och barnet, mellan eleven och läraren, som kvaliteten
            i utbildningen avgörs. Just metodutvecklingen och förmågan att
            ge undervisningen ett intressant innehåll är därför något som
            borde stå i centrum för den skolpolitiska debatten. Men så är
            det inte.
          </note>
          <note>
            Regeringen är i stället fixerad vid hur barnen i olika utbildningsskeden
            ska vägas och mätas. Där lägger man ned kraften. Vi vill att det
            som sker i skolans vardag, i klassrummet, i relationen mellan
            hem och skola, i lärarnas möjligheter till utveckling och i ledarskapet
            ska stå i centrum. Det är där som pengarna ska läggas.
          </note>
          <note>
            Skolans sätt att fungera kommer att prägla framtidens samhälle.
            Nu är idéerna att lärarutbildningen ska delas upp och göras olika
            för olika stadier och att skillnaden mellan så kallade högskoleförberedande
            program och yrkesinriktade studier på gymnasiet ska göras tydligare.
            Sökandeunderlaget till universitet och högskolor ska bli snävare,
            skolledarutbildningen ska utformas så att förskolans lärare får
            en svårare väg till rektorstjänster och att vägande och mätande
            av elever växer sig starkare på bekostnad av pedagogisk utveckling.
            Då är det inte modernt tänkande som präglar politikens utveckling.
            I stället är det en äldre modell av skola som skapas en skola
            som i mycket liknar den jag gick i på 1960- och 1970-talen. Den
            skolan har också utvecklats och förändrats. Man kan inte bygga
            det nya genom att gå tillbaka till det gamla, till stadier i utvecklingen
            som är passerade. Det är mossigt och ålderdomligt. Det är omodernt,
            och det är fel.
          </note>
          <note>
            Risken är att vi med denna typ av utveckling inte heller i framtiden
            får en skola som står i relation till det näringslivet kräver
            och det konkurrenskraften för vårt land kräver.
          </note>
          <note>
            För den som tror på ett livslångt lärande är det oerhört märkligt
            att regeringen skär ned på vuxenutbildningen. Sedan för man tillbaka
            en liten del och försöker lansera det som ett nytänkande, att
            man har gått in i en annan konjunktur. Man vuxenutbildning ska
            vara en långsiktig åtgärd. Den kommer i framtidens samhälle om
            man eftersträvar ett modernt samhälle att vara mycket viktig för
            människors möjligheter till nya arbeten och nya livschanser. Dessutom
            kommer den att vara en viktig faktor för näringslivets utveckling.
          </note>
          <note>
            Jag vill ta upp några viktiga principer. Avsätt större resurser
            till skolan. Vi föreslår nu en satsning på 3 miljarder. Det är
            inte nålpengar. Det är verkningsfulla medel som man behöver i
            skolan, och det är mer pengar än vad ni i den borgerliga alliansen
            föreslår.
          </note>
          <note>
            Inled en riktad satsning på förskolan, med riktade statsbidrag
            som ska användas till personal i förskolan och inte till någonting
            annat. Det är ett krav som vi för fram och som vi kommer att driva
            under kommande år.
          </note>
          <note>
            Inför en lärarauktorisation som ett grundläggande kvalitetskrav.
          </note>
          <note>
            Skapa nationella regler som utgår från att pengarna inom skolan
            ska fördelas så att elever med stora behov också garanteras den
            hjälp de behöver.
          </note>
          <note>
            Sätt kvalitetsfrågorna i centrum, i stället för de administrativa
            frågorna. Det ger mer resultat, och det skapar inte mer byråkrati.
          </note>
          <note>
            Se vuxenutbildningen som en långsiktig investering och inte som
            en arbetsmarknadsåtgärd.
          </note>
          <note>
            Det är också av utomordentligt stor vikt att vi ser till att
            värna om de lokala och regionala högskolorna. De har gett människor
            över hela landet möjligheter till studier. De har höjt kompetensen,
            kunskapsnivån, i regionen. De har bidragit till näringslivets
            konkurrenskraft. Jag vill bara påminna om ett faktum som vi inte
            ska glömma bort, nämligen att delar av borgerligheten har varit
            emot denna utveckling och aktivt motverkat de regionala högskolornas
            utveckling.
          </note>
          <note>
            Nu växer ungdomskullarna. Då sätter man stopp för antalet platser
            på högskolan. I praktiken får det här en effekt på sikt, nämligen
            att andelen som börjar på högskolan kommer att minska rejält under
            året. Detta med omfördelning av platser inom högskoleväsendet
            riskerar också att få negativa effekter.
          </note>
          <note>
            Kombinationen av en återgång till ett gammaldags tänkande som
            gäller gymnasiets uppbyggnad, nedrustning av vuxenutbildning,
            försvårande för elever med arbetslivsbakgrund att komma in på
            högskolan och stopp för nya platser riskerar att leda till en
            försvagning av lokala och regionala högskolor men också till ökad
            social snedrekrytering. Vi ska komma ihåg att i omvärlden expanderar
            man utbildningarna.
          </note>
          <note type="speaker">
            Anf. 430 YVONNE ANDERSSON (kd) replik:
          </note>
          <note>
            Fru talman! I Peter Hultqvists moderna samhälle behövs inga svetsare
            eller rörmokare som fixar avloppsrören hos Peter Hultqvist, det
            har vi lärt oss. Men vi har försökt råda bot på det här, och i
            dag letar vi med ljus och lykta efter en svetsare eller någon
            som har handens kunskaper, praktiska kunskaper. Vi vet att det
            beror på att Socialdemokraterna i alla tider har förnekat arbetets
            värde.
          </note>
          <note>
            Det här är skrämmande. När Peter Hultqvist talar om kunskap är
            det som att alla ska ha teoretisk kunskap. Gud bevare mig, säger
            jag, för jag vill leva i ett samhälle där vi har alla typer av
            kunskaper allt från handens kunskap till teoretisk kunskap.
          </note>
          <note>
            Hur kan ett arbetarparti som Socialdemokraterna förneka den kunskap
            som vilket modernt samhälle som helst behöver och vill ha? Det
            tillhör faktiskt livsnödvändigheterna. I dag har vi arbetslöshet
            för att ni inte har accepterat detta.
          </note>
          <note type="speaker">
            Anf. 431 PETER HULTQVIST (s) replik:
          </note>
          <note>
            Fru talman! Det där, Yvonne Andersson, är bara dumheter och rena
            osakligheter från din sida.
          </note>
          <note>
            Vi vill ha bra yrkesprogram med kombination av teori och praktik,
            bra samarbete med branschen och på det sättet utveckla moderna
            utbildningar, i stället för att ta inspiration av den typ av utbildning
            som fanns när jag gick på gymnasiet. Då hade vi en mycket tydlig
            uppdelning mellan yrkesprogrammen och de högskoleförberedande
            programmen.
          </note>
          <note>
            Inse att yrkena har utvecklats och kräver mer i dag än de gjorde
            tidigare! Backa inte in i framtiden när ni ska utforma framtidens
            utbildningssystem.
          </note>
          <note>
            Åk och titta på de yrkesprogram där man har klarat av att få
            eleverna godkända, vilket är mycket vanligt. Där klarar man både
            den teoretiska och praktiska delen. Man samarbetar med branschen
            och använder det praktiska som en hävstång för att klara det teoretiska.
            Det finns många exempel på detta i verkligheten som kan vara nyttiga
            att ta del av innan man kommer med osakliga fördomar.
          </note>
          <note type="speaker">
            Anf. 432 YVONNE ANDERSSON (kd) replik:
          </note>
          <note>
            Fru talman! Jag har varit och tittat på dem. Kvar finns att ni
            har förorsakat att vi i dag i tillverkningsindustrin får bristande
            arbetsresurser på grund av att det finns människor som inte tillräckligt
            har fått träna denna kunskap, för ni har undervärderat handens
            kunskap, den praktiska kunskapen.
          </note>
          <note>
            I mitt kunskapsperspektiv är alla kunskaper viktiga. Människor
            har olika förutsättningar och förmåga att ta till sig de olika
            typerna av kunskap. Där borde Socialdemokraterna kunna våga vara
            lite ödmjuka i stället för att påstå att jag far med osanning.
          </note>
          <note type="speaker">
            Anf. 433 PETER HULTQVIST (s) replik:
          </note>
          <note>
            Fru talman! Det hela blir inte bättre i ditt andra inlägg.
          </note>
          <note>
            Du är mycket välkommen till Borlänge kommun för att besöka Hushagsgymnasiet
            tillsammans med mig. Då kan du träffa representanter för yrkesprogrammen,
            titta på hur man har jobbat ihop med branschen och hur man har
            utvecklat förmågan att förena teori och praktik. I praktiken har
            man bevisat att er teori om hur det här ska klaras ut är mossig
            och gammalmodig.
          </note>
          <note>
            Det är ingen tillfällighet att man just inom tillverkningsindustrin
            har ställt sig mycket frågande till vad det är ni sysslar med
            när ni ska göra era förändringar inom just yrkesprogrammen. Man
            är rädd för att det här kommer att leda till någonting som är
            omodernt och att man inte inser att det också krävs en teoretisk
            kunskap för att klara den här typen av praktiska jobb i det näringsliv
            som nu växer fram.
          </note>
          <note>
            Ni söker tyvärr era modeller i förgången tid och tänker inte
            framtidsinriktat och modernt. Ni måste också se att de här yrkena
            behöver en utveckling.
          </note>
          <note type="speaker">
            Anf. 434 BETTY MALMBERG (m) replik:
          </note>
          <note>
            Fru talman! Det här var ett mycket intressant anförande. I morse
            när Peter Hultqvist och jag satt på utbildningskommitténs sammanträde
            låg nämligen Socialdemokraternas motion där. Den speglade nog
            en helt annan verklighet än den som framkommer i detta anförande.
          </note>
          <note>
            Det som fanns med där var den omsvängning som faktiskt Socialdemokraterna,
            åtminstone vissa, tillstår. Man säger ja till den allmänna förskolan.
            Man säger ja till tidigare betyg, till nationella prov och till
            uppföljning. Man vill inte, som vi borgerliga, säga att vi ska
            ha skolinspektioner vart tredje år. Nej, här talar man om varje
            år.
          </note>
          <note>
            Jag måste säga att den framställning som nu görs här i kammaren
            av Peter Hultqvist rimmar mycket illa med detta. Då är frågan:
            Har Socialdemokraterna gjort en 180-gradare en gång till?
          </note>
          <note type="speaker">
            Anf. 435 PETER HULTQVIST (s) replik:
          </note>
          <note>
            Fru talman! Det var ett mycket intressant inlägg av Betty Malmberg.
            Just de frågor som du berör har jag nämligen inte på något vis
            tillbakavisat i mitt anförande, inte på en enda punkt.
          </note>
          <note>
            Det här var en mycket intressant retorisk svängning och ett knep
            från din sida för att skapa lite förvirring i just den här diskussionen.
            Men jag är ledsen du lyckades inte.
          </note>
          <note type="speaker">
            Anf. 436 BETTY MALMBERG (m) replik:
          </note>
          <note>
            Fru talman! Jag blev inte så mycket klokare av detta. Då vill
            jag säga så här:
          </note>
          <note>
            Peter Hultqvist! I den budgetmotion som jag refererar till i
            dag ser vi att ni har anammat mycket av allianspolitikens reformer.
            Jag skulle vilja säga att ni nu säger ja till kanske 90 procent
            av dem.
          </note>
          <note>
            Du talar om retoriska knep. Något som jag slås av är hur ni,
            helt plötsligt, verkligen använder retoriska knep. Ni säger att
            alliansregeringen mäter och sorterar. Men när ni går in med ytterligare
            skolinspektioner eller har tätare uppföljningar och utvärderingar
            heter det att Socialdemokraterna mäter och satsar. Detta skulle
            jag gärna vilja få en förklaring till.
          </note>
          <note>
            Sedan undrar jag över en annan sak. Den politik som ni nu för
            fram är inte helt i linje med vad vare sig Miljöpartiet eller
            Vänsterpartiet har visat på. Det skulle vara intressant att få
            en förklaring till det.
          </note>
          <note type="speaker">
            Anf. 437 PETER HULTQVIST (s) replik:
          </note>
          <note>
            Fru talman! Jag räknade i en tidigare debatt här upp alla utredningar
            som ni har tillsatt. Det är en lång rad utredningar. De har ännu
            icke varit föremål för riksdagens behandling. Det är något tidigt
            av Betty Malmberg att innan propositionen är framlagd komma och
            säga vad vi har accepterat och vad vi inte har accepterat. Den
            typen av analyser lär nog vänta tills eventuella riksdagsbeslut
            och propositioner föreligger, så att vi har någonting att ta ställning
            till.
          </note>
          <note>
            Sedan handlade det om att mäta och sortera. Vad jag försöker
            fokusera på är vad som är centrum i debatten. Vi tycker att det
            är viktigt att föra in det som händer i klassrummet i centrum
            i debatten. Det handlar om relationen mellan lärare och elev.
            Det är mycket viktigt. Därför föreslår vi mer resurser till skolan.
            Det handlar om fler som kan vara med och hjälpa till i klassrummen
            och vara bra pedagoger. Där tycker vi att en tyngdpunkt ska ligga.
            Ni ägnar bara kraften åt hur man ska väga och mäta.
          </note>
          <note>
            Jag tycker att man visst ska ha skolinspektion. Man ska ha uppföljning.
            Men glöm inte att det är lärarens relation till eleverna som avgör
            vad det blir för resultat på de här proven, vilka betyg de kommer
            att få och vad de lär sig i skolan.
          </note>
          <note type="speaker">
            Anf. 438 LARS-IVAR ERICSON (c) replik:
          </note>
          <note>
            Fru talman! Att barn och ungdomar undervisas av utbildade lärare
            är oerhört viktigt. Vi vet också att vi har stora pensionsavgångar
            den närmaste tiden när det gäller lärare födda på 1940-talet.
            Men tyvärr verkar det som om dagens ungdomar inte är så inspirerade
            att välja just lärarutbildningar.
          </note>
          <note>
            Man kan undra varför det har blivit så här. Är det möjligtvis
            så, Peter Hultqvist, att den under många år förda socialdemokratiska
            skolpolitiken har resulterat i att ungdomar inte vill bli lärare?
          </note>
          <note type="speaker">
            Anf. 439 PETER HULTQVIST (s) replik:
          </note>
          <note>
            Fru talman! Det är en intressant fråga. Det finns mycket som
            man kan fundera på om detta.
          </note>
          <note>
            Jag ska referera till ett samtal som jag hade med personer som
            just sysslade med lärarutbildning. De sade så här till mig det
            har också exponerats i den allmänna debatten i andra sammanhang:
            Varför svartmålar Jan Björklund och alliansen den svenska skolan?
            De skapar ju ett läge där man tror att situationen är sådan att
            det inte går att jobba i den här verksamheten.
          </note>
          <note>
            Man bidrar alltså genom en propaganda till att göra någonting
            betydligt svartare, mörkare och eländigare än vad det är. Samtidigt
            kan man se att när debatten nyanserades genom radioinslag för
            ett antal veckor sedan var det en helt annan nyans i diskussionen.
            Då började till och med Björklund lugna ned sig i sammanhanget
            och inta en mer nyanserad hållning.
          </note>
          <note>
            Ni kanske själva skulle fundera över på vilket sätt ni bidrar
            till att popularisera lärarutbildningarna och läraryrket och tona
            ned lite grann av den svartmålning som har pågått.
          </note>
          <note type="speaker">
            Anf. 440 LARS-IVAR ERICSON (c) replik:
          </note>
          <note>
            Fru talman! En av alliansens viktiga målsättningar med skolpolitiken
            är att vi ska få en skola med ordning och reda och kunskapskontroll,
            att vi ska få en skola med både ramar och kramar. Då tror vi att
            också dagens ungdomar kommer att få ett mycket större intresse
            för lärarutbildningen än vad som har varit fallet under tidigare
            år.
          </note>
          <note type="speaker">
            Anf. 441 PETER HULTQVIST (s) replik:
          </note>
          <note>
            Fru talman! Vi ska ha en skola med ordning och reda. Vi ska ha
            en skola där man följer upp och utvärderar. Men vi ska också ha
            en skola där man satsar på pedagogisk utveckling, där det finns
            resurser, där lärarna har tid att ägna sig åt barn med särskilda
            behov och där man kan få ned klasstorlekarna något. Det kräver
            att man satsar pengar. Men det gör inte ni.
          </note>
          <note>
            Vi har 3 miljarder i vår alternativbudget. Vi har också satsat
            på Wärnerssonpengar tidigare, som den dåvarande borgerligheten
            var emot.
          </note>
          <note>
            Det handlar också om resursfrågor. Hur mycket pengar är man beredd
            att investera i barns kunskap? Framför allt handlar det om, vilket
            jag har berört tidigare i debatten, hur man är beredd att frigöra
            pedagogiskt ledarskap hos rektorerna, bland annat, och utveckla
            det. Det är någonting som är oerhört viktigt för skolans resultat.
          </note>
          <note>
            Allmänna termer om bara ordning och reda ger kanske en del i
            en utåtriktad bild och approach, men det som betyder något när
            man kommer till kärnan är vad man gör i klassrummet, hur man utvecklar
            pedagogiken, vad barnen lär sig.
          </note>
          <note type="speaker">
            Anf. 442 FINN BENGTSSON (m) replik:
          </note>
          <note>
            Fru talman! I Peter Hultqvists utopi är alla vuxna medborgare
            professorer i kärnfysik, och medlet för att nå dit är kvantitet
            och en strömlinjeformad utbildning till högsta nivå.
          </note>
          <note>
            Hotet är mångfald och kvalitet i det egna valet av både kompetens
            och det yrke man önskar.
          </note>
          <note>
            Peter Hultqvist talar om den gamla mossiga skolan. Ibland kan
            stenar med mossa vara lika vackra som, och till och med vackrare
            än, stenar utan mossa. Man måste ibland fundera lite grann på
            om just hänvisningen till det gamla alltid är mossig. Det är faktiskt
            så att kvaliteten i mycket av det som gjordes i den gamla skolan
            är någonting som det är värt att bevara åtminstone visade resultaten
            detta.
          </note>
          <note>
            Jag undrar om Peter Hultqvist till fullo har med sig sitt parti
            i beskrivningen att detta med kvantiteten i utbildningen står
            före kvaliteten när det gäller det önskade valet av kompetens
            och yrke.
          </note>
          <note type="speaker">
            Anf. 443 PETER HULTQVIST (s) replik:
          </note>
          <note>
            Fru talman! Jag undrar om Finn Bengtsson har försökt ta åt sig
            lite grann av den information som jag har försökt ge. Jag har
            betonat just kvaliteten väldigt mycket och det centrala. Det handlar
            om läraren kontra eleven och fler resurser i klassrummet. Det
            är där jag tror att själva kärnan i kunskapsinhämtningen ligger.
            Det är där vi ska satsa.
          </note>
          <note>
            Kvalitetsfrågor är just det som jag har ägnat mycket tid och
            kraft åt i dag. Därför är jag lite förvånad över Finn Bengtssons
            oförmåga att uppfatta just detta. Finn Bengtsson är kanske mer
            fast i det som Moderaterna och andra nu ska försöka med, att lite
            floskelartat få in någon sorts bild här, att vi inte pratar om
            kvalitet utan bara kvantitet. Det är struntprat.
          </note>
          <note>
            Sedan var det gamla tider. I gamla tider, någon gång i början
            av 50-talet, var det 15 00020 000 personer i det här landet som
            gick i så kallad högre utbildning. I dag är vi uppe i 300 000.
            Det är en viss skillnad. Jag tror nog att ett modernt samhälle,
            ett framtida samhälle, måste bygga på det vi har uppnått i dag
            och inte på drömmar om det som har varit.
          </note>
          <note type="speaker">
            Anf. 444 FINN BENGTSSON (m) replik:
          </note>
          <note>
            Fru talman! Jag ska ge Peter Hultqvist en lektion i det livslånga
            lärandet som vi säkert delar båda två, men jag tror att Peter
            Hultqvist har fått det om bakfoten.
          </note>
          <note>
            Under Socialdemokraternas regeringsperiod var det en lastbilschaufför
            som i ett radioprogram nämnde hur han hade blivit stimulerad just
            av att hans yrkesroll inte var tillfredsställande. Sagt och gjort,
            på kvällstid läste han in en juristexamen. När den väl var avklarad
            efter sex år och dryga skulder fick han inget jobb. Han blev de
            facto avskedad från sin lastbilsfirma. De vågade inte ha honom
            kvar, för han var sannolikt den som först skulle gå när han fick
            ett jobb som jurist, vilket han aldrig fick.
          </note>
          <note>
            Detta var konsekvensen av ett enfaldigt tänkande och en stimulans
            som egentligen var en fara för medborgaren.
          </note>
          <note type="speaker">
            Anf. 445 PETER HULTQVIST (s) replik:
          </note>
          <note>
            Fru talman! Bevisar det exemplet på något vis att vi skulle dra
            ned på antalet platser på högskolan, att det var bättre på 1950-talet
            och att stenar som är gamla är bättre än stenar som är nya? Vad
            är det som diskussionen handlar om?
          </note>
          <note>
            Jag tror att vi ska ha rejält med platser på högskolan. Jag tror
            till och med att vi ska bygga ut. Jag tror att vi ska satsa på
            kvalitet i skolan, på lärarens möte med eleven. Jag vet egentligen
            inte vad ditt så kallade exempel här bevisade.
          </note>
          <note>
            Jag kan också ge exempel. När jag under Kunskapslyftet, som Moderaterna
            aktivt röstade emot här i riksdagen, besökte en utbildning var
            där en kvinna som jobbat på städsidan i många år. Hon utbildade
            sig till något nytt och sade: Det här skulle jag ha gjort mycket
            tidigare. Det här är verkligen en kick för mig i livet.
          </note>
          <note>
            Men vuxenutbildningen har ni dragit ned på. Det var en av era
            första åtgärder. Nu har ni försökt komma undan det genom att lägga
            dit en liten slant. Men inte duger det i det här konjunkturläget.
          </note>
          <note type="speaker">
            Anf. 446 MARIANNE WATZ (m):
          </note>
          <note>
            Fru talman! När jag framhåller att svenska ska vara undervisningsspråk
            inom svensk utbildning möts jag av förvåning. Svenska som undervisningsspråk
            är ju en självklarhet för de flesta. Att framhålla detta är att
            slå in öppna dörrar. Många medborgare lever nämligen i okunnighet
            om att det i våra friskolor finns tusentals elever som får hälften
            av sin skolundervisning på engelska, och kommunala grundskolor
            kan ha hälften engelska som försöksverksamhet.
          </note>
          <note>
            På universiteten är en stor del av kurslitteraturen på engelska,
            och alltmer av undervisningen sker på engelska. Till exempel ges
            75 procent av alla magister- eller masterkurser på engelska. Man
            kan alltså helt klart tala om engelskans framträngande som undervisningsspråk
            på alla nivåer, grundskola, gymnasium och universitet.
          </note>
          <note>
            Alla tycker förstås att vi ska lära oss bra engelska. Det är
            ju ett av världens viktigaste språk. Det tycker jag också, och
            just för att det är så viktigt vill jag ha en förstärkt undervisning
            i engelska men med kunniga och välutbildade lärare i engelska
            språket. Det är detta som ger goda kunskaper, inte att svenska
            lärare i matematik, historia och geografi ska förmedla sin kunskap
            på mer eller mindre begränsad, kanske ibland bristfällig, engelska.
          </note>
          <note>
            Det är den ena sidan av myntet, de svenska lärarnas helt naturligt
            begränsade kunskap i engelska. För vi ska väl ha svensktalande
            lärare i svenska skolor och inte behöva importera lärare från
            engelsktalande länder? Begränsade kunskaper i engelska förmedlar
            inte bara bristfällig engelska till eleverna utan begränsar också
            kunskapsöverföringen i de olika ämnena.
          </note>
          <note>
            Den andra sidan av myntet är de svenska elevernas begränsade
            kunskaper i engelska som hindrar deras förmåga att förstå och
            deras förmåga att interagera med läraren. Det finns rapporter
            och studier som visar detta.
          </note>
          <note>
            I Skolverkets undersökning SPRINT från 2001 om språkintegrerad
            undervisning, det vill säga undervisning i olika skolämnen på
            engelska i grund- och gymnasieskolan, redovisas en sammanställning
            av effekten av denna undervisning. Den visar en marginell ej statistiskt
            säkerställd ökning av färdigheten i engelska, något försämrade
            svenskkunskaper och mer lärarstyrda och lärarledda lektioner.
          </note>
          <note>
            Att eleverna blir tystare och mindre aktiva är helt naturligt,
            eftersom de inte behärskar språket och därför inte kommer med
            frågor eller gör spontana utvikningar, just detta som ger liv
            åt undervisningen. Forskaren Maria Falk visar i sitt avhandlingsarbete
            att duktiga elever med engelska som undervisningsspråk klarar
            sig ändå, trots detta, men att eleverna skulle lära sig mycket
            mer med samma arbetsinsats om undervisningen var på svenska.
          </note>
          <note>
            Fru talman! Samma sak framkommer på universitetsnivå. I en studie
            genomförd med studenter som deltog i fysiklektioner både på engelska
            och på svenska framkom att även om studenternas egen uppfattning
            var att språkvalet spelade väldigt liten roll upplevde de ett
            antal problem som orsakades av språkvalet. Studenternas vilja
            att fråga och svara på frågor blev mycket begränsad när undervisningen
            skedde på engelska. Det blev en minskad interaktion mellan lärare
            och studenter men många frågor till läraren efter lektionerna.
          </note>
          <note>
            Varför då satsa på detta? Elevernas föräldrar vill så gärna ge
            den magiska nyckeln till sina barn som heter nyckeln till den
            internationella världen. Och när eleverna blir äldre vill många
            själva skaffa denna nyckel, nyckeln till att kunna ta sig fram
            i världen utanför Sverige där alla, enligt vad man tycks tro,
            talar engelska.
          </note>
          <note>
            Man förstår inte att den nyckel som bättre kan öppna den internationella
            världen heter goda språkkunskaper, i engelska men också i andra
            viktiga språk, som man får genom förstärkt undervisning av kompetenta
            språklärare. Det är en nyckel som samtidigt ger tillgång till
            goda ämneskunskaper genom att de olika ämnena studeras på svenska.
          </note>
          <note>
            Goda ämneskunskaper är helt väsentligt för att ta sig fram i
            en globaliserad värld med knivskarp konkurrens med andra européer,
            med kineser, japaner, amerikaner och indier. Vi behåller då också
            möjligheten att utveckla vårt eget språk, vilket är en nödvändighet
            för dem som ska använda svenska på olika nivåer i arbetslivet,
            till exempel lärare, jurister och inte minst journalister.
          </note>
          <note>
            Ett misstag är att tro att världen utanför Sverige är helt engelskspråkig
            i den meningen att man alltid tar sig fram på engelska. Ingen
            som inte har en kristallkula kan heller säga att engelska är världsspråket
            också i framtiden. Spanska talas av 387 miljoner modersmålstalande,
            jämfört med engelskans 364 miljoner, och är det snabbast växande
            språket i USA. Kina, ett av världens folkrikaste länder, är nu
            också en ekonomisk stormakt. Arabiska språk talas av 280 miljoner.
          </note>
          <note>
            Fru talman! Vi bör hejda och stoppa engelskans framträngande
            som undervisningsspråk i Sverige genom att satsa på en väl utvecklad
            svenska som grund för kreativitet och goda ämneskunskaper och
            en förstärkt professionell språkundervisning som satsar mycket
            på engelska men också på andra viktiga språk. I en kommande språklag
            bör regleras att huvudregeln är att svenska ska vara undervisningsspråk
            på samtliga stadier inom utbildningsväsendet.
          </note>
          <note type="speaker">
            Anf. 447 MARIA KORNEVIK JAKOBSSON (c):
          </note>
          <note>
            Fru talman! Den svenska förskolan håller en hög internationell
            klass även om gruppstorleken ökat och personaltätheten minskat
            under det senaste decenniet. Vi har ett förhållandevis jämlikt
            och jämställt samhälle med hög levnadsstandard och god fysisk
            folkhälsa.
          </note>
          <note>
            Våra barn borde må bra, till och med riktigt bra. Men alla gör
            inte det. En statlig utredning, SOU 2006:77, visar att den psykiska
            ohälsan hos barn och unga ökar snabbare i Sverige än i elva andra
            jämförbara länder.
          </note>
          <note>
            Vad beror detta på? Ingen vet exakt svaret, och utvecklingen
            oroar eftersom psykisk ohälsa ofta går i arv och kan förvärras
            från generation till generation.
          </note>
          <note>
            Det verkar också som att intresset att ta reda på orsaken är
            svalt. Finns det något samband mellan den allt tidigare debuten
            på förskolan under flera timmar och den ökade psykiska ohälsan
            hos svenska barn och ungdomar? Frågan är känslig, mycket känslig,
            men man behöver ställa den. Det handlar om en av de största framtidsfrågorna,
            morgondagens psykiska hälsa.
          </note>
          <note>
            Fru talman! I dag går ca 85 procent av alla ett- till femåringar
            på förskolan, och någon ordentlig utvärdering av denna stora sociala
            förändring har aldrig skett.
          </note>
          <note>
            Det finns bara några mindre studier från 1980-talet. Sedan dess
            har många stora utländska studier gjorts på tusentals barn. Dessa
            studier sätter frågetecken inför förskolan som en idealisk omsorg
            för alla barn, med den tidiga separation från föräldrarna som
            det innebär.
          </note>
          <note>
            Nya rön från hjärnforskningen väcker också frågor om konsekvenserna
            av tidig stress för små barn. Trots sin stolta forskartradition
            har Sverige hittills inte gjort någon uppföljande studie på denna
            dramatiska förändring i barns tidiga liv. Jag har ställt frågan
            till RUT om de kan hitta några svenska studier som kan ge svar
            på dessa frågor. Svaret var kort och enkelt: Nej, det finns det
            inte.
          </note>
          <note>
            Folkhälsoinstitutet har gjort en ny sammanställning av de befintliga
            svenska och internationella studierna om förskolans effekter.
            De konstaterar att dessa studier inte räcker för att säga något
            om förskolans effekter på barn mellan 12 och 36 månaders ålder.
            Vi pumpar alltså årligen in 40 miljarder i en omsorgsform vars
            effekter vi inte vet något om.
          </note>
          <note>
            Fru talman! Jag menar att en ordentlig studie måste göras av
            effekterna av den svenska barnomsorgsmodellen. Det finns frågor
            som behöver svar. Hur påverkas barns utveckling av olika omsorgsformer?
            Finns det några skillnader mellan förskola, dagmamma och hemmet
            och vid vilka åldrar? Hur påverkar gruppstorleken och personaltätheten
            på förskolan? Kan man se en påverkan av den tidiga omsorgen uppe
            i åldrarna? Finns det ett samband mellan den nuvarande familjepolitiska
            modellen och den ökande psykiska ohälsan?
          </note>
          <note>
            Denna empiriska kunskap behövs av minst tre skäl:
          </note>
          <note>
            Fru talman! Jag vill avslutningsvis säga att jag som Centerkvinna
            är stolt över den svenska förskolan och hur den skulle kunna vara.
            Centerkvinnan Karin Söder har varit med och arbetat hårt för att
            bygga upp barnomsorgen i Sverige. Jag är övertygad om att Karin
            Söder, precis som andra som var föregångare i kampen, också ville
            och kanske till och med förutsatte att den skulle utvärderas och
            forskas på med jämna mellanrum för barns skull.
          </note>
          <note type="speaker">
            Anf. 448 MIKAEL DAMBERG (s) replik:
          </note>
          <note>
            Fru talman! Det är viktigt att säga att förskolan i Sverige är
            en frivillig verksamhet som föräldrar väljer för sina barn och
            gör det i väldigt stor utsträckning. Det är också den offentliga
            verksamhet vi har i Sverige som föräldrar är mest nöjda med och
            som man anser har bäst kvalitet.
          </note>
          <note>
            Jag ska inte säga att detta är en vetenskaplig undersökning,
            men jag som har barn i både förskola och skola får bevis för hur
            bra förskolan kan vara i Sverige när jag hör barn mitt i sommaren
            säga: När får vi börja i förskolan igen? De längtar tillbaka på
            helgen. Det är ett gott betyg till den svenska förskolan. Man
            blir ganska förundrad över hur mycket barnen lär sig i förskolan.
          </note>
          <note>
            Jag tror att det behövs mer forskning och studier kring förskolan.
            I de studier som finns på utbildningsområdet är det spännande
            att se att de barn som har gått i förskolan klarar studierna bättre
            i skolan. Vi har sett att i områden där barnen har haft dåliga
            språkkunskaper från början är den av stor betydelse.
          </note>
          <note>
            Gärna mer forskning, men det finns ett underliggande drag av
            kritik mot förskolan som jag hoppas inte ska tolkas in i anförandet.
          </note>
          <note type="speaker">
            Anf. 449 MARIA KORNEVIK JAKOBSSON (c) replik:
          </note>
          <note>
            Fru talman! Ja, det är några saker som är mina akilleshälar.
            Jag blir galen när någon tror, tycker, tänker och känner. Det
            stämmer, Mikael det sade jag inte. Jag talar om att vi kan finna
            forskningsresultat på vilka stövlar som är bäst för våra barn,
            vilka som är bäst i regnväder, vilka som är bäst när det är kallt
            ute, men vi kan inte hitta en rad av forskning på vad som händer
            med våra små barn 13 ettåringar i ett rum med tre personal som
            kanske inte ens är samma som i går. Där har vi inte samma intresse
            som när det gäller hur stövlarna fungerar när det regnar.
          </note>
          <note type="speaker">
            Anf. 450 MIKAEL DAMBERG (s) replik:
          </note>
          <note>
            Fru talman! Då finns den underliggande kritiken och misstänksamheten
            mot förskolan som form att ta hand om barn. Jag tycker att man
            också ska se den stora nöjdhet som finns hos föräldrarna och faktiskt
            se att förskolan är bra för barnen och att de trivs i verksamheten.
          </note>
          <note>
            Men jag kan ge dig ett rätt, och det är att barns och ungdomars
            hälsoläge är knappt beforskat i Sverige. När killarna börjar i
            lumpen börjar man på allvar intressera sig för hälsoläget hos
            barn och ungdomar. Det är ett stort hål i svensk forskning, så
            det tycker jag att man ska forska på. Men att det just är förskolebarn
            som vi inte har koll på stämmer inte. Vi har inte någon bra forskning
            om skolbarnen heller, och jag tror inte att någon skulle resa
            sig upp och fundera på: Vad gör vi med våra barn när de går i
            skolan? Det är inte riktigt den diskussion vi brukar ha i den
            här kammaren.
          </note>
          <note type="speaker">
            Anf. 451 MARIA KORNEVIK JAKOBSSON (c) replik:
          </note>
          <note>
            Fru talman! Jag är glad att jag fick ett rätt.
          </note>
          <note>
            Vad är hotet med att man forskar? Vad är hotet med att man tar
            reda på konsekvenserna av det man gör med barnen? Vad är hotet
            med att man ifrågasätter om 13 ettåringar i ett rum med tre personal
            är lämpligt? När man bygger ett hus lägger man ut en ritning.
            Man börjar ordentligt med grunden. Man är väldigt noga med det.
            Skulle vi omsätta det i att lägga ut ritningen för hur man bygger
            ett barn ser det ibland ut som att man börjar med balkongen. Det
            är lika viktigt, om inte viktigare, att göra rätt med barnen.
            Därför är det viktigt att vi vet. Det är viktigt att också förskolan
            har den kunskapen så att den kan göra det som är bäst för barnets
            utveckling.
          </note>
          <note>
            Jag ifrågasätter inte förskolan som system. Jag ifrågasätter
            att man i dag pratar mer om kön än om kvaliteten.
          </note>
          <note type="speaker">
            Anf. 452 FINN BENGTSSON (m) replik:
          </note>
          <note>
            Fru talman! Maria Kornevik Jakobsson beskriver på ett väldigt
            elegant sätt många intressanta frågeställningar och problem därmed
            som inte är lösta när det gäller förskolans situation.
          </note>
          <note>
            Samtidigt belyser hon vilka resurser vi stoppar i det som vi
            tror levererar någonting till oss. Det är väl befogat att fråga:
            Hur kan vi komma vidare med någonting som i dag delvis betraktas
            vara i forskningens strykklass och ofta blir kritiserat?
          </note>
          <note>
            Det ena sättet är att säga att vi inte ger något mer till forskningen,
            och så får det komma upp någonting först när det blir bra. Ett
            annat, mer offensivt sätt är att diskutera lösningar där man prioriterar
            den här typen av forskning. Ett sådant förslag som också berör
            skolan är att satsa på pedagogisk forskning som ett eget ämnesråd
            inom till exempel vetenskapsrådet.
          </note>
          <note>
            Min fråga till Maria Kornevik Jakobsson är om hon tror att det
            möjligtvis kan vara en lösning för att få lite fart på den forskning
            där det i dag enligt de flesta debattörerna här brister.
          </note>
          <note type="speaker">
            Anf. 453 MARIA KORNEVIK JAKOBSSON (c) replik:
          </note>
          <note>
            Fru talman! Det är ett förslag som är så gott som något. Den
            rationella vetenskapen och den rationella politiken är den som
            vi förstår. Vi behöver få ett mått på allt vad vi gör, och då
            får man försöka omvandla detta.
          </note>
          <note>
            Ja, Finn Bengtsson har en stor poäng i att det vore en bra lösning,
            eller en av lösningarna.
          </note>
          <note type="speaker">
            Anf. 454 FINN BENGTSSON (m) replik:
          </note>
          <note>
            Fru talman! Tack, Maria Kornevik Jakobsson. Jag tycker att det
            är viktigt att få det till riksdagsprotokollet att det finns folkvalda
            som önskar en förändring i den riktningen att vara mer offensiv,
            och kanske få fram en pedagogik som vi sedan mer seriöst kan debattera
            kring, än att vara mer passiv och säga: Vi får vänta tills pedagoger
            kommer ut med någonting som är trovärdigt.
          </note>
          <note>
            Vi har samtidigt ett problem som du så väldigt tydligt och elegant
            beskriver. Det görs en stor insats från samhället. Vi tror att
            det är bra, men vi vet inte. Det är klart att det behövs en satsning
            på detta.
          </note>
          <note type="speaker">
            Anf. 455 MARIA KORNEVIK JAKOBSSON (c) replik:
          </note>
          <note>
            Fru talman! Det som vi gör med våra barn i dag det låter som
            en klyscha får vi se i det samhälle som vi får i morgon. Det kan
            hända att det här är det bästa, och det kan hända att det här
            är det ultimata för barnen. Men vi vet inte, och det är det som
            är poängen. Vi har en massa bekymmer.
          </note>
          <note>
            Som psykoterapeut har jag suttit mycket med barn och ungdomar
            som inte har en aning om de existentiella frågorna, som de egentligen
            borde känna till. De känner att de inte har någon att prata med.
            De vet väldigt lite om sitt eget inre. Det har slagit mig några
            gånger att en bidragande orsak kan vara att de faktiskt aldrig
            har knutit an ordentligt till någon vuxen. Detta behöver man reda
            upp lite i.
          </note>
          <note type="speaker">
            Anf. 456 LARS-IVAR ERICSON (c) replik:
          </note>
          <note>
            Fru talman! Maria Kornevik Jakobsson tar upp ett viktigt ämne,
            nämligen den svenska förskolan. Som morfar till fem härliga barnbarnspojkar
            har jag haft anledning att intressera mig lite för den de senaste
            åren eftersom samtliga fem går i förskolan.
          </note>
          <note>
            Jag funderar över vistelsetiden och undrar om Maria Kornevik
            Jakobsson har några tankar om vistelsetidens betydelse för barnens
            psykiska hälsa.
          </note>
          <note type="speaker">
            Anf. 457 MARIA KORNEVIK JAKOBSSON (c) replik:
          </note>
          <note>
            Fru talman! Som mormor till sex barnbarn vill jag säga att det
            har den självklart. Allt hänger ihop. En bra förskola, bra utemiljö,
            bra förskollärare och barnskötare som stannar länge och som barnen
            hinner lära känna och en liten grupp självklart hänger det ihop.
            Det är just detta vi måste få in.
          </note>
          <note>
            På 70-talet övertog kommunen ansvaret för barnomsorgen. När samhället
            övertar ansvaret för barnen är det inte budgeten i balans som
            är det viktigaste utan det enskilda barnets utveckling. Barnet
            måste ha rätt att göra det som behövs för att barnet ska bli det
            som det var tänkt att bli och inte formas i en fyrkant som ska
            passa samhället. Det kan inte vara rätt.
          </note>
          <note type="speaker">
            Anf. 458 HANS BACKMAN (fp):
          </note>
          <note>
            Fru talman! Alliansregeringen satsar nu 1,8 miljarder på att
            stärka yrkesutbildningen. Bland annat har alliansregeringen beslutat
            att den 1 juli 2009 inrätta en yrkeshögskola där eftergymnasiala
            yrkesutbildningar som inte finns inom högskolan ska samlas. Det
            gäller utbildningar som i dag finns inom kvalificerad yrkesutbildning,
            påbyggnadsutbildningar och vissa kompletterande utbildningar.
          </note>
          <note>
            Regeringen tillför också medel för att skapa nya platser inom
            yrkeshögskolan som kommer att innehålla utbildningar av olika
            slag. Det är utbildningar som är kvalificerade men inte akademiska.
          </note>
          <note>
            Jag är mycket glad över satsningen på en yrkeshögskola. Jag anser
            att det finns ett antal goda argument för att en sådan yrkeshögskola
            med inriktning mot träteknik skulle förläggas till Hälsingland
            och Gävleborgs län.
          </note>
          <note>
            I huvudsak är det dock viktigt att vi uppvärderar yrkesutbildningarna
            i Sverige. Alla ungdomar vill inte bli akademiker. Den eftergymnasiala
            utbildningen ska därför stöpas om. Jag ser yrkeshögskolan som
            ett viktigt led i detta arbete. I yrkeshögskolan bör yrkesinriktade
            eftergymnasiala utbildningar som inte redan finns inom ramen för
            universitet och högskola ingå. Många yrken som förr var enkla
            är i dag mer kvalificerade. Det vet vi alla. Dessa kräver kvalificerad
            utbildning även om de inte har akademiska inslag.
          </note>
          <note>
            Jag är övertygad om att yrkeshögskolan kommer att innebära just
            en kvalitetssatsning, som det har talats så mycket om under utbildningsdebatten
            här i kammaren. Det är enormt viktigt för Sverige och vår konkurrenskraft
            att vi har yrkesutbildningar som håller hög kvalitet. Ska företag
            och organisationer överleva i en globaliserad värld behöver företagen
            yrkeskunniga personer. Företag och organisationer behöver högutbildade
            med spetskunskaper och förmågor, inklusive entreprenörskap, som
            direkt kan omsättas i praktisk handling.
          </note>
          <note>
            Det är också viktigt att yrkeshögskolorna anpassas till behoven
            på arbetsmarknaden och ska så göra. De måste förstås också ha
            en nära koppling till det omgivande näringslivet. De kan då förse
            arbetsmarknaden med en yrkeskicklig eftergymnasialt utbildad arbetskraft
            med hög kompetens och god problemlösningsförmåga inom sitt gebit.
          </note>
          <note>
            Fru talman! Mellan juli 2006 och juli 2008 minskade utanförskapet
            i Sverige med 173 000 personer. Också i Gävleborg, som jag kommer
            från, har läget på arbetsmarknaden förbättrats betydligt de senaste
            två åren. Kurvorna pekar alltjämt åt rätt håll. Den totala arbetslösheten
            har sjunkit med 13 procent och ungdomsarbetslösheten med 30 procent.
            Fortfarande finns det dock många som inte har ett jobb och som
            vill komma in på arbetsmarknaden och få ett jobb.
          </note>
          <note>
            Arbetslösheten i Gävleborg är näst högst i landet och har så
            varit under lång tid. Den positionen har vi kvar trots att det
            har gått jämförelsevis bra de senaste åren. Det finns företag
            som är beredda att anställa. 21 procent av företagarna i Gävleborg
            tror på nyanställningar i närtid, men det är ett problem att många
            av de arbetslösa inte har rätt yrkeskompetens för de lediga jobben.
          </note>
          <note>
            Med en bra högre yrkesutbildning i länet får företagen i Gävleborg
            lättare att rekrytera kvalificerade medarbetare och de arbetslösa
            lättare att få jobb. Det betyder också möjligheter för nyföretagande.
            Men om vi inte höjer utbildningsnivån i länet riskerar vi att
            få ha kvar den olyckliga kombinationen av arbetslöshet och brist
            på kvalificerad personal. Just det är ett argument för att ha
            en yrkeshögskola i Hälsingland i Gävleborg.
          </note>
          <note>
            Undersökningar visar att näringslivet efterfrågar en ny form
            av träteknisk utbildning. Det ska vara en utbildning som ligger
            på en nivå mellan den treåriga gymnasieutbildningen inom industriprogrammet
            med inriktning på träteknik och träingenjörsutbildningen.
          </note>
          <note>
            En yrkeshögskola i Hälsingland skulle kunna möta det lokala näringslivets
            behov samtidigt som den skulle kunna ge inspiration åt de unga
            i närområdet så att fler än i dag ser möjligheter att vidareutbilda
            sig och därmed också få lättare att få ett jobb.
          </note>
          <note>
            Fru talman! En yrkeshögskola med inriktning på träteknik är också
            ett tydligt exempel på hur Hälsinglands unika egenskaper och det
            lokala näringslivets behov skulle kunna tillvaratas. En ordentlig
            satsning på attraktiva utbildningar som lockar studenter, utbildare
            och företag från hela landet kan dessutom ge en ovärderlig skjuts
            framåt för ett län som Gävleborg i sin helhet. Det är bland annat
            det som en yrkeshögskola ska vara till för. Den ska stärka arbetsmarknaden
            i kombination med god kontakt med näringslivet.
          </note>
          <note>
            Det finns alltså ett antal viktiga argument för att en yrkeshögskola
            med inriktning mot träteknik ska etableras i just Hälsingland
            i Gävleborg.
          </note>
          <note>
            I detta anförande instämde Gunnar Andrén (fp).
          </note>
          <note type="speaker">
            Anf. 459 MIKAEL DAMBERG (s) replik:
          </note>
          <note>
            Fru talman! Jag tänker inte ha några synpunkter på placeringen.
            Den lämnar jag åt andra att bedöma.
          </note>
          <note>
            Däremot vill jag uppmärksamma det brev som har skickats till
            regeringen och som också vi riksdagsledamöter har fått. Vi startade
            utredningen om yrkeshögskolan som paraply för alla dessa utbildningar.
            Det är positivt att det nu kommer till stånd. Problemet är att
            när man nu lanserar yrkeshögskolan gör man det lite olyckligt,
            vilket man inte minst inom kvalificerad yrkesutbildning har påtalat.
          </note>
          <note>
            De facto innebär regeringens budgetförslag att 100 skolor som
            bedriver kvalificerad yrkesutbildning inte kommer att fullfölja
            sina utbildningsuppdrag. Det innebär en minskning med 6 000 platser
            i kvalificerad yrkesutbildning i Sverige. Arbetsgivarna har skrivit
            brev till alla oss.
          </note>
          <note>
            Min förhoppning är inte att du ska reda ut detta just nu, Hans
            Backman. Men vi är oroade över detta. Vi tror att kvalificerad
            utbildning är en mycket effektiv utbildningsform som ger många
            människor jobb. Jag hoppas att du tar med frågan och påverkar
            regeringen. Det krävs snabba beslut för att ändra detta.
          </note>
          <note type="speaker">
            Anf. 460 HANS BACKMAN (fp) replik:
          </note>
          <note>
            Fru talman! Jag tar med mig frågan. I grunden är det viktigt
            att alla förslag och åtgärder blir bra i praktiken. Det är positivt
            med den här tredelade satsningen. Här ingår förbättrade lärlingsutbildningar
            med yrkesinriktning på gymnasieskolan, yrkesvux som kommer att
            komplettera möjligheten att utbilda sig inom olika yrkesområden
            som vuxen och yrkeshögskolan. Totalt kommer det att ge en positiv
            och bra effekt både kvalitetsmässigt och platsmässigt. Inte minst
            tycker jag att det här med yrkesvux är positivt. Det har varit
            mycket teoretiskt på många komvuxutbildningar tidigare. Det är
            en möjlighet.
          </note>
          <note>
            Jag tar förstås med mig frågan som Mikael Damberg tog upp.
          </note>
          <note type="speaker">
            Anf. 461 MIKAEL DAMBERG (s) replik:
          </note>
          <note>
            Fru talman! Jag tror också att yrkesvux är bra. Däremot riskerar
            kvalificerad yrkesutbildning att gå in i en lågperiod och tappa
            ett antal platser i onödan för att regeringen verkar ha gjort
            något fel med budgeten. Jag hoppas att regeringen inte har gjort
            det medvetet. Nu gäller det dock att rätta till det, annars kommer
            yrkeshögskolan att få en start med ett minskat antal yrkesplatser
            i stället för ökat antal yrkesplatser. Det vore väl ett fiasko?
          </note>
          <note>
            KY-myndigheten har inte riktigt samma uppfattning som du om den
            tredelade gymnasieskolan. Det vore olyckligt för dem om man sänker
            behörighetskraven för att komma in på KY. Det säger något om handens
            och hjärnans kunskap.
          </note>
          <note type="speaker">
            Anf. 462 HANS BACKMAN (fp) replik:
          </note>
          <note>
            Fru talman! Jag känner själv att det är bra att vi är inne på
            den vägen att vi stärker yrkesutbildningen på flera nivåer. Det
            har ändå varit ett stort problem i gymnasieskolan att så många
            har hoppat av de teoretiska utbildningarna och även yrkesutbildningarna,
            som man upplever har väldigt mycket teori. Dessa problem måste
            vi lösa. Jag ser att vi nu är på rätt väg och gör det som många
            har efterfrågat. Inte minst när man träffar lärare och andra som
            jobbar inom skolvärlden säger de att detta är en god möjlighet
            att se varje elev som en individ.
          </note>
          <note>
            Med facit i hand måste vi nog förändra den tyvärr i många stycken
            mindre lyckade politik på yrkesutbildningsområdet som Socialdemokraterna
            förde.
          </note>
          <note type="speaker">
            Anf. 463 LARS-IVAR ERICSON (c) replik:
          </note>
          <note>
            Fru talman! Hans Backman nämnde att det är viktigt att vi får
            en yrkeshögskola. Jag är den förste att instämma i detta. Han
            vill också ha den lokaliserad till Gävleborg. Då vill jag påminna
            om att det i Skåne finns ett alternativ. Jag tänker på staden
            Hässleholm, som har alldeles ypperliga förutsättningar för en
            etablering närheten till Lund, Köpenhamn och så vidare.
          </note>
          <note type="speaker">
            Anf. 464 HANS BACKMAN (fp) replik:
          </note>
          <note>
            Fru talman! Jag är själv sommarskåning så jag ska inte argumentera
            alltför mycket mot just önskan om en yrkeshögskola även i Skåne.
            Däremot skulle man kunna tro att en viktig orsak till att jag
            talar just för Gävleborg är att jag kommer från detta län som
            också är fantastiskt. Men det är det inte. Orsaken är att Gävleborg
            länge har legat så högt i fråga om arbetslöshetssiffror. Gävleborg
            är det län i Sverige som har näst högst arbetslöshet. Jag känner
            att vi har ett stort behov av att få en kick uppåt i sysselsättningen.
            Jag är övertygad om att en yrkeshögskola skulle kunna ge en sådan
            effekt. Om man höjer utbildningsnivån bland många gävleborgare
            kan de lättare få ett jobb, särskilt som vi har många företag
            som söker arbetskraft. Arbetskraft finns men har tyvärr inte rätt
            kompetens. Då ser jag yrkeshögskolan som en väg att uppnå detta,
            så att man kan matcha in arbetskraften på de jobb som finns.
          </note>
          <note>
            Migrationspolitik
          </note>
          <note type="speaker">
            Anf. 465 GÖTE WAHLSTRÖM (s):
          </note>
          <note>
            Fru talman! Partiledardebatten i går gav olika avtryck i medievärlden,
            alltifrån poängsättning av debattörerna till hur de retoriskt
            kunde hantera sina debattmotståndare.
          </note>
          <note>
            Men sanningen att säga gjorde man naturligtvis också bedömningar
            av det politiska innehållet i respektive partiföreträdares anföranden.
          </note>
          <note>
            I en av tidningarna som gjorde bedömningar av partiledardebatten
            lyftes under en rubrik avsaknaden av de migrationspolitiska frågorna
            fram, och då framför allt flyktingpolitiken. Läser man protokollet
            från debatten kan man konstatera att rubriksättaren hade rätt.
            Skälet till att så var fallet har givetvis naturliga förklaringar
            den ekonomiska utvecklingen i världen, den dramatiska ökningen
            av varsel på den inhemska arbetsmarknaden, det ökande antalet
            arbetslösa och försämrade villkor i socialförsäkringssystemet.
            Det är förståeligt att partiledarna med kraft ville lyfta fram
            problematiken respektive försvara den förda politiken i relation
            till dessa problemställningar.
          </note>
          <note>
            Men det är inte svårt att förstå att man som invandrare i Sverige
            och med kontaktnät bland flyktinggrupper saknade partiernas förhållningssätt
            till migrationspolitiken.
          </note>
          <note>
            Det är därför värdefullt att statsrådet Billström finns med oss
            här i kväll och att vi kan föra en diskussion om migrationspolitiken.
          </note>
          <note>
            Vi kanske ändå ska förtydliga att det inom socialförsäkringsutskottet
            förs en ganska bred diskussion om de migrationspolitiska frågorna
            vad gäller det nationella perspektivet, EU-perspektivet och det
            globala perspektivet.
          </note>
          <note>
            Under dagen har utskottet behandlat bland annat budgetarbetet
            och frågor kopplade till utgiftsområde 8 om migrationspolitik
            och det kommande ställningstagandet i fråga om arbetskraftsinvandring
            från tredjeland, det vill säga arbetskraft från länderna utanför
            EU, Schweiz och de nordiska länderna. Vi kommer att ha en debatt
            om dessa frågor under november.
          </note>
          <note>
            Fru talman! Den fråga som jag vill lyfta fram i denna allmänpolitiska
            debatt har sin bäring på den positionsförskjutning som skett såväl
            vad gäller den svenska hållningen totalt sett men framför allt
            vad gäller några av de i regeringen ingående partierna.
          </note>
          <note>
            När det gäller den andra delen kan man säga att situationen är
            något märklig när vi minns hur debatten var här i kammaren för
            bara några år sedan. Utfästelser om agerande för amnestier och
            förändringar i utlänningslagstiftningen skapade oro inom politikområdet.
            Jag vill påstå att det knappast stärkte situationen för många
            asylsökande i landet.
          </note>
          <note>
            Den andra positionsförskjutningen gör mig mer orolig. När man
            tittar på det svenska agerandet i arbetet med de Europagemensamma
            flyktingpolitiska frågorna har vi fått en mer anpasslig och mindre
            pådrivande roll.
          </note>
          <note>
            Sveriges roll som en garant för en mer humanitär flyktingpolitik
            har förändrats. Anpassningen till den mer restriktiva sydeuropeiska
            hållningen är uppenbar. Vi ser det i den svenska hållningen till
            de EU-dokument som tas fram men också i kontakterna med partivänner
            inom Europeiska gemenskapen.
          </note>
          <note>
            När man läser en del av de uttalanden som företrädare för regeringen
            gör i medierna skräms man av hur det kan bli i förlängningen.
          </note>
          <note>
            Vi har här i kammaren från samtliga partier uttalat glädje över
            att det inte finns något främlingsfientligt parti i Sveriges riksdag.
          </note>
          <note>
            Men jag har under den senaste tiden dock tagit del av en del
            uttalanden som kan skapa grund för en förändring på detta område.
          </note>
          <note>
            När statsministern så sent som under gårdagen i Sveriges Radio
            gjorde gällande att det är flyktingar som ökar socialbidragskostnaderna
            ger det en signal till främlingsfientliga krafter och späder på
            en av flera myter.
          </note>
          <note>
            Det må vara ett försök att undgå kritik för den förändrade sjukförsäkringen
            eller a-kassan som riskerar att förändra kommunernas socialbidragskostnader.
            Men uttalandet fick dock stora rubriker och var kanske inte helt
            genomtänkt.
          </note>
          <note>
            Även migrationsministern har i sina ambitioner att lyfta fram
            arbetskraftsinvandringens positiva effekter spätt på med citat
            som kan tolkas på olika sätt. Han sade att den förda politiken
            har skapat en bild av att invandrare inte i första hand är människor
            som kommit hit för att genom arbete skapa sig ett liv.
          </note>
          <note>
            Jag är orolig för denna förskjutning därför att den förändrar
            positionerna på olika sätt.
          </note>
          <note>
            Vi väntar på den migrationspolitiska skrivelsen för att få diskutera
            ett bredare perspektiv. Men vad står politiken för? Vad har hänt,
            och vad räknar vi med att regeringen ska göra framgent?
          </note>
          <note>
            Migrationspolitik är ett viktigt men också känsligt område. En
            bred förankring av politiken här i riksdagen är viktig. Det är
            därför viktigt att vi på olika sätt agerar för att ha en sammanhållen
            politik som har en stark förankring här i riksdagen för att kunna
            stå pall för den diskussion och de främlingsfientliga krafter
            som vi vet finns ute i samhället och som utifrån de uttalanden
            som jag har redogjort för säkert ser förutsättningar att komma
            in i diskussionen på ett helt annat sätt.
          </note>
          <note type="speaker">
            Anf. 466 ULF NILSSON (fp) replik:
          </note>
          <note>
            Fru talman! Göte Wahlström talar om uttalanden här utan att egentligen
            precisera med så många citat. Om jag vore i hans kläder skulle
            jag vara lite försiktig med tanke på att ledande socialdemokratiska
            företrädare i bland annat Malmö och Göteborg har talat om att
            hindra människor invandrare från att flytta till de kommuner som
            de skulle vilja flytta till. Det är uttalanden som verkligen i
            värsta fall kan stödja grupper som har en mycket negativ inställning.
          </note>
          <note>
            När det gäller EU-politiken är väl Göte Wahlström medveten om
            att vi från alliansens sida med en bred riksdagsmajoritet bakom
            oss vill ha en gemensam asylpolitik med rättssäkra regler som
            syftar till att öka Europas kapacitet att ta emot flyktingar.
          </note>
          <note>
            Min fråga till Göte Wahlström är varför Socialdemokraterna är
            så skeptiska till den arbetskraftsinvandring som regeringen nu
            föreslår.
          </note>
          <note type="speaker">
            Anf. 467 GÖTE WAHLSTRÖM (s) replik:
          </note>
          <note>
            Fru talman! Jag har två saker att säga om det Ulf Nilsson här
            uttalat.
          </note>
          <note>
            Dels ser naturligtvis också vi ett värde i en gemensam europeisk
            flyktingpolitik. Vad vi är oroliga för är den förskjutning av
            politiken som vi upplever är på väg att skapas. Vi upplever att
            Sveriges roll som pådrivande har förändrats till att nu bli mer
            undfallande för den debatt som finns i de sydeuropeiska länderna.
            Vi har alltså en gemensam syn på behovet av en samordnad europeisk
            flyktingpolitik.
          </note>
          <note>
            Dels har Ulf Nilsson tydligen inte läst på den utredning om arbetskraftsinvandring
            som avlämnades i samband med regeringsskiftet 2006. Vi hade en
            ganska sammanhållen bedömning. Vi hade till och med det förhållandet
            att Folkpartiet företrädde den majoritet som överlämnade utredningen
            till arbetsmarknadsministern. Jag tror alltså att vi har en ganska
            bra gemensam syn på de här frågorna.
          </note>
          <note type="speaker">
            Anf. 468 ULF NILSSON (fp) replik:
          </note>
          <note>
            Fru talman! I det förslag om arbetskraftsinvandring som nu ligger
            i riksdagen sägs det att man med så lite krångel som möjligt ska
            låta arbetsgivaren bedöma behovet av arbetskraft. Samtidigt säger
            man i propositionen att lagar och avtal kollektivavtal och så
            vidare ska gälla.
          </note>
          <note>
            Hittills har Socialdemokraterna när det gäller arbetskraftens
            rörlighet inom EU accepterat att vår svenska modell klarar av
            det. Varför blir det plötsligt så mycket farligare bara för att
            några från länder utanför EU eventuellt kommer hit för att arbeta
            här så att vi måste skapa antingen ett fackligt monopol eller
            ett arbetsförmedlingsmonopol för att avgöra dessa tillstånd? Jag
            tycker att man här uppfattar en gradering av arbetskraften: En
            del kan vi ha att göra med, men en del är lite farligare. Så låter
            det ju när Socialdemokraterna säger nej till det nu liggande förslaget.
          </note>
          <note type="speaker">
            Anf. 469 GÖTE WAHLSTRÖM (s) replik:
          </note>
          <note>
            Fru talman! Ulf Nilsson hörde säkert att jag sade att vi inom
            en månad kommer att få debatten om arbetskraftsinvandringsfrågan.
            När det gäller just arbetsmarknadsprövningen samt när det gäller
            effekter och behov fanns det en samsyn med Folkpartiets representant
            i utredningen. Också Folkpartiet framförde där behovet av en arbetsmarknadsprövning.
            Den uppfattningen lämnade man sedan i samband med regeringsbildandet
            då man fick ge avkall på sin uppfattning för att kunna inlemmas
            i alliansregeringen.
          </note>
          <note>
            Vår rädsla för det här bygger egentligen på samma kritik som
            den som en stor del av remissinstanserna framfört, på fackliga
            organisationers syn på frågan och på den breda förankring som
            tidigare beslut och ställningstaganden om arbetskraftsinvandringen
            baserats på det vill säga på en bred politisk överenskommelse
            och en bred överenskommelse mellan arbetsmarknadens parter.
          </note>
          <note type="speaker">
            Anf. 470 MIKAEL CEDERBRATT (m) replik:
          </note>
          <note>
            Fru talman! På den offentliga hearingen om arbetskraftsinvandring
            sade historikern Dick Harrison att behovet på arbetsmarknaden
            alltid kommer före regleringar. Han fick stöd av Jan O. Karlsson
            som sade att modern arbetsmarknad är så komplicerad att det med
            tiden kommer att visa sig utsiktslöst att reglera invandring efter
            arbetsmarknadens behov. I propositionen om arbetskraftsinvandring
            säger man att behovet av arbetskraft ska prövas av arbetsgivaren,
            av just nämnda skäl. Detta motsätter ni er.
          </note>
          <note>
            Med hänsyn till dels vad Dick Harrison och Jan Olof Karlsson
            sagt, dels den mycket låga arbetskraftsinvandring som varit när
            det har prövats av myndighet kan man på goda grunder tro att vi
            kommer att få väldigt få människor till Sverige som vill arbeta
            här om ert förslag blir gällande. Men i framtiden kommer det att
            vara ett skriande behov av att fler arbetar detta just för att
            värna vår välfärd. Inte minst blir det tydligt nu i skuggan av
            finanskrisen.
          </note>
          <note>
            Är ni socialdemokrater beredda att ta konsekvenserna av ett förslag
            av nämnda slag för till exempel pensioner och pensionärerna?
          </note>
          <note type="speaker">
            Anf. 471 GÖTE WAHLSTRÖM (s) replik:
          </note>
          <note>
            Fru talman! I den utredning som avlämnats framgår att det fanns
            en mycket brett förankrad tanke på hur arbetskraftsinvandringen
            ska fungera. Egentligen var det på två områden som det skilde
            mellan oss. Den debatten lär vi vid ett senare tillfälle få återkomma
            till.
          </note>
          <note>
            Jag har en förståelse här och har, trots att jag inte deltog
            i den hearing som utskottet anordnade, tagit del av utskriften
            från hearingen. Där kan jag utläsa just den bredd och den bild
            som både Harrison och Jan O. Karlsson lyft fram. Jag har också
            i ett nordiskt perspektiv kunnat se hur vi ser på frågeställningarna
            och den demografiska situationen i hela västvärlden, framför allt
            i Europa.
          </note>
          <note>
            Vad jag vill ha för att det ska fungera på ett bra sätt är ordning
            och reda på arbetsmarknaden. Arbetsmarknadens parter ska ha det
            inflytande som de är berättigade till för att kunna påverka situationen
            för den individ som kommer hit som arbetssökande.
          </note>
          <note type="speaker">
            Anf. 472 MIKAEL CEDERBRATT (m) replik:
          </note>
          <note>
            Fru talman! Det var kanske inte så mycket till svar på min fråga,
            så jag byter lite grann. Reglerad invandring är vi överens om
            att vi ska ha. Det innebär att inte alla kan stanna här. Men nu
            rycker LO ut och vill ge stöd till de människor som befinner sig
            i vårt land och som inte har rätt att arbeta eller att vara här.
            Det kan i all hast tyckas vara en human tanke. Men jag tror att
            man riskerar att cementera ett skuggsamhälle och att undergräva
            trovärdigheten i den nya instans- och processordningen.
          </note>
          <note>
            Jag tycker att oseriösa arbetsgivare ska lagföras. Men jag förstår
            inte hur man ska kunna hjälpa en person som jobbar svart samtidigt
            som man vill bekämpa hans eller hennes arbetsgivare. Vem vill
            be om hjälp eller få hjälp av någon som gör att man förlorar arbetet?
            LO:s initiativ känns som ett slag i luften.
          </note>
          <note>
            Eftersom LO:s ordförande sitter med i Socialdemokraternas partiledning
            måste jag få ställa en fråga till Göte Wahlström: Håller ni socialdemokrater
            med om att det LO gör är bra, och hur är det i så fall tänkt att
            fungera?
          </note>
          <note type="speaker">
            Anf. 473 GÖTE WAHLSTRÖM (s) replik:
          </note>
          <note>
            Fru talman! Den fackliga organisationens arbete med att tillvarata
            medlemmens eller den anställdes intressen är centralt. Det är
            ett av skälen till att man också agerar när det gäller de personer
            som i dag utnyttjas av skrupelfria arbetsgivare. Det kan vara
            papperslösa och arbetsgivare som vet att de här människorna kan
            utnyttjas på ett väldigt ofördelaktigt sätt. Då vet man att det
            är viktigt att den fackliga organisationen tillvaratar den enskildes
            intressen gentemot de här arbetsgivarna.
          </note>
          <note>
            I det perspektivet är det helt naturligt att ett fackligt engagemang
            för alla anställda ute på arbetsplatserna är viktigt och att man
            därigenom jobbar för en hög organisationsgrad för att på allra
            bästa sätt kunna tillvarata medlemmarnas och de anställdas intressen.
          </note>
          <note>
            Det är ett av skälen till att vi är väldigt lyhörda när det gäller
            de fackliga organisationernas ställningstaganden. Det är också
            ett av skälen till att vi här i kammaren var väldigt lyhörda när
            vi träffade en väldigt bred överenskommelse efter tidigare arbetskraftsinvandring.
            Politiskt och partsmässigt träffades en överenskommelse för att
            ha en stabil och säker situation för de anställda och på arbetsmarknaden
            i stort.
          </note>
          <note type="speaker">
            Anf. 474 Statsrådet TOBIAS BILLSTRÖM (m) replik:
          </note>
          <note>
            Fru talman! Göte Wahlström tog i sitt anförande upp frågan om
            positionsförskjutningar. Jag skulle vilja ställa en fråga angående
            bibehållna positioner. Då handlar det naturligtvis om frågan om
            generell flyktingamnesti.
          </note>
          <note>
            Det förekom ju flera sådana krav från era samarbetspartier under
            förra mandatperioden. Det är inte så länge sedan dessa krav förnyades.
            Det är faktiskt bara en månad sedan Vänstern och Miljöpartiet
            på nytt krävde generell flyktingamnesti.
          </note>
          <note>
            Ansluter sig Socialdemokraterna till dessa krav eller inte?
          </note>
          <note type="speaker">
            Anf. 475 GÖTE WAHLSTRÖM (s) replik:
          </note>
          <note>
            Fru talman! Tobias Billström kan vara säker på att vi står fast
            vid vår tidigare uppfattning på området. Vi vill ha en säker hantering
            av de här frågorna. Således står vi fast vid de ställningstaganden
            som vi har gjort och vid tidigare uppgörelser med partier som
            nu ingår i regeringen om att skapa en stabilitet på området. På
            det här området behöver Tobias Billström inte vara orolig. Här
            står vi fast vid detta med att ha en stabil situation.
          </note>
          <note type="speaker">
            Anf. 476 Statsrådet TOBIAS BILLSTRÖM (m) replik:
          </note>
          <note>
            Fru talman! Jag tackar Göte Wahlström för det klargörande beskedet.
            Därmed följer också regeringsalternativet på det här området liksom
            på så många andra områden. Eftersom migrationspolitiken över huvud
            taget inte finns med i de arbetsgrupper som ni tillsatt för att
            inom vänsterkartellen komma överens om nya politikområden får
            vi väl utgå från att ni kommer att erbjuda väljarna samma rödgröna
            röra på det här området som den vi upplevde fram till regeringsskiftet
            2006. Jag tackar alltså så mycket för det beskedet.
          </note>
          <note type="speaker">
            Anf. 477 GÖTE WAHLSTRÖM (s) replik:
          </note>
          <note>
            Fru talman! Tobias Billström borde ha ett bättre minne av debatten.
            Tobias Billström borde veta att några i de partier som man nu
            bildar regering med var de som stod ute på gator och skrek om
            amnesti. De ropade och gav löften, och de skapade situationer
            som var ganska svårhanterliga för både Tobias Billström och mig
            när vi skulle diskutera hur vi skulle hålla en stabil situation
            och en majoritet här i kammaren. Jag tror att Tobias Billström
            ska vara lite försiktigare med situationen.
          </note>
          <note>
            Det går inte, som man från några allianspartier i debatten här
            i dag gjort, att säga: Det var tidigare partiföreträdare som vid
            de tillfällena stod här i kammaren.
          </note>
          <note>
            Partierna har ett ansvar, och det ansvaret står vi upp för. Tobias
            Billström gör det. Se också till att han har sina andra allianspartier
            med sig i att stå upp för denna politik i det fallet!
          </note>
          <note type="speaker">
            Anf. 478 INGE GARSTEDT (m) replik:
          </note>
          <note>
            Fru talman! Göte Wahlström tog i sitt anförande upp de siffror
            som nämndes i partiledardebatten. Sammanknytningen mellan socialbidrag
            och försäkringssystemet gjordes inte av statsministern utan av
            Socialdemokraterna. Det var fullständigt självklart att man då
            redovisade hur delarna i utbetalningar av socialbidrag såg ut.
          </note>
          <note>
            Jag tror att vad den svenska debatten har saknat när det gäller
            migrationsfrågorna är att tala mer i klartext. Det är därför vi
            har fått de här fientliga stämningarna.
          </note>
          <note type="speaker">
            Anf. 479 GÖTE WAHLSTRÖM (s) replik:
          </note>
          <note>
            Fru talman! Ungefär så resonerar också de krafter som finns utanför
            den här kammaren. Det är därför det är så viktigt att vi har linjen
            klar, vad det handlar om, är försiktiga med de uttalanden som
            görs och använder siffrorna på rätt sätt.
          </note>
          <note>
            Vad jag är orolig för är den förskjutning och den vokabulär som
            användes i diskussionen, därför att den kan få andra konsekvenser
            än de som vi här inne har räknat med, vi som säger oss stå för
            en human flyktingpolitik. Det var det som var skälet till min
            oro inför framtiden. Fler av dessa typer av uttalanden kan få
            en konsekvens som vi inte vill ha.
          </note>
          <note type="speaker">
            Anf. 480 INGE GARSTEDT (m) replik:
          </note>
          <note>
            Fru talman! Jag håller med Göte Wahlström om att det är väldigt
            viktigt att vi är försiktiga med vokabulär och ord. Då tror jag
            också att det är väldigt viktigt att Göte Wahlström tar en diskussion
            med de två socialdemokratiska flaggskeppskommunerna, nämligen
            Göteborg och Malmö. Den vokabulär och de ord som används där är
            inte de vi vill ha för att förhindra främlingsfientlighet.
          </note>
          <note type="speaker">
            Anf. 481 GÖTE WAHLSTRÖM (s) replik:
          </note>
          <note>
            Fru talman! Jag tror inte att ni ska vara oroliga för att vi
            från socialdemokratisk sida inte står upp och ser till att vi
            kan bevaka en human flyktingpolitik. Vi tar de diskussionerna
            med våra partivänner i de kommuner som väldigt starkt får ta på
            sig ett ansvar för flyktingpolitiken, beroende på att ett antal
            kommuner inte vill ta på sig det ansvaret. Det är klart att kommuner
            blir väldigt ansträngda i olika situationer.
          </note>
          <note>
            Jag läste i dag på Migrationsverkets hemsida att man vädjar till
            kommuner att ta emot ensamkommande barn. Vi vet att ett antal
            kommuner fortfarande vägrar, näst intill av ideologiska skäl.
          </note>
          <note>
            Vi ska ta den diskussionen. Var inte orolig! Jag hoppas att ni
            i så fall kan ta tag i de företrädare som har gjort uttalanden
            som kanske inte var så väl genomtänkta i den allmänna debatten.
          </note>
          <note type="speaker">
            Anf. 482 Statsrådet TOBIAS BILLSTRÖM (m):
          </note>
          <note>
            Fru talman! Det må vara att timmen är sen, men det gläder mig
            att kunna komma till kammaren så här halvvägs in i mandatperioden
            för att debattera migrationspolitik med riksdagens ledamöter.
            Jag är glad därför att jag kan säga att regeringen under de två
            år som gått vidtagit fler åtgärder på detta område än vad Socialdemokraterna
            gjorde under sina tolv år i regeringsställning. På ett välbehövligt
            sätt har vi visat öppenhet mot vår omvärld och tagit ett helhetsgrepp
            om migrationspolitiken.
          </note>
          <note>
            Regeringens politik har på många sätt inneburit en breddning.
            Man kan säga att vi har gått från en endimensionell till en mångdimensionell
            migrationspolitik. Det är ofta som bara asylpolitiken hamnar i
            fokus när migrationspolitiken debatteras. Men att människor till
            följd av den ökade globaliseringen i större utsträckning rör sig
            över gränser är i grunden något positivt.
          </note>
          <note>
            För att visa att vi menar allvar när vi säger detta har regeringen
            föreslagit nya mål för migrationspolitiken, bland annat att vi
            ska underlätta rörligheten över gränserna, främja en behovsstyrd
            arbetskraftsinvandring och tillvarata migrationens utvecklingseffekter.
          </note>
          <note>
            Behovet av arbetskraftsinvandring är en central del av migrationspolitiken.
            Det är något som gäller i såväl hög- som lågkonjunktur, i såväl
            tider av finansiell oro som tider av stabilitet.
          </note>
          <note>
            Det finns en stor brist på arbetskraft i Sverige, i yrken som
            svetsare, sjuksköterskor, eltekniker, lastbilsmekaniker, läkare
            och ingenjörer, för att nu bara nämna några yrkeskategorier. Brist
            på arbetskraft i ett yrke riskerar att hindra företag från att
            växa och därmed nyanställa även inom andra yrken. Det är förstås
            något särskilt allvarligt när konjunkturläget försämras.
          </note>
          <note>
            Sverige måste också vara rustat inför framtiden. Det är väl känt
            att vi står inför en demografisk utmaning. Ökad arbetskraftsinvandring
            är en av flera nödvändiga åtgärder för att säkra att det finns
            tillräckligt många händer i svenska företag, men också i vården
            och i äldre- och barnomsorgen.
          </note>
          <note>
            Det är därför som regeringen efter en överenskommelse med Miljöpartiet
            har lämnat förslag till nya regler för arbetskraftsinvandring
            till Sveriges riksdag.
          </note>
          <note>
            Det ska bli lättare för människor att komma till Sverige för
            att arbeta. Det ska bli lättare för arbetsgivare att rekrytera
            arbetskraft från länder utanför Europa, och detta utan att kompromissa
            med reglerna på den svenska arbetsmarknaden eller kontrollen av
            vem som kommer och under vilka villkor.
          </note>
          <note>
            Det här är en av de största invandringsreformerna på årtionden.
            En väg till Sverige som varit stängd alltför länge öppnas återigen.
            Vi låter inte längre vänsterns rädsla för utländsk arbetskraft
            stå i vägen för ett öppnare Sverige. Jag ser fram emot att komma
            tillbaka till kammaren inom kort för att delta i debatten om ett
            av världens öppnaste regelverk för behovsstyrd arbetskraftsinvandring.
          </note>
          <note>
            Vi ser också att med den ökade globala rörligheten har följt
            ett behov av nya synsätt och förändring även inom EU och internationellt.
            Det finns ett behov av att utveckla även den EU-gemensamma migrationspolitiken
            för att öka möjligheterna till legal invandring till Europa.
          </note>
          <note>
            Snarare än att försöka hejda migrationen ska vi hantera och reglera
            den på ett sätt som gynnar såväl dem som migrerar som ursprungs-
            och destinationsländer. För att tillvarata globaliseringens positiva
            effekter är sambandet mellan utveckling och migration ett område
            som regeringen vill lyfta fram. Ett exempel på en positiv effekt
            är de pengar som migranter skickar tillbaka till sina hemländer.
          </note>
          <note>
            En utveckling mot stängda gränser och murar kring Europa måste
            undvikas. Jag vill att Sverige ska vara en föregångare för övriga
            Europa.
          </note>
          <note>
            Vad gäller asylpolitiken har även den en viktig europeisk dimension.
            Sverige ska förstås ta sin del av ansvaret för det internationella
            skyddet av flyktingar, men om Sverige får ta ett oproportionerligt
            stort ansvar för flyktingsituationer i vår omvärld i förhållande
            till jämförbara länder kan detta i förlängningen leda till att
            hållbarheten i vårt asylsystem ifrågasätts. En fortsatt harmonisering
            av asylpolitiken inom EU är därför viktig.
          </note>
          <note>
            Att gemensamma EU-regler på asylområdet är viktigt har vi lärt
            oss under de senaste åren då antalet asylsökande i Sverige varit
            mycket stort. År 2007 sökte mer än 36 000 personer asyl i Sverige,
            och hälften av dem kom från Irak. Det innebar att Sverige under
            2007 tog emot mer än 60 procent av alla asylsökande irakier som
            kom till Europa. I år har antalet asylsökande dock minskat, samtidigt
            som det har ökat i andra europeiska länder. Det visar med all
            önskvärd tydlighet på behovet av ett gemensamt regelverk.
          </note>
          <note>
            Prognosen för de närmaste åren är att antalet asylsökande åter
            kommer att minska. Det beror förstås på förändringar i vår omvärld
            som vi inte kan påverka. Det svenska asyl- och mottagandesystemet
            måste därför vara väl rustat för att kunna möta dessa stora variationer
            i antalet asylsökande.
          </note>
          <note>
            På asylprövningssidan har betydande framsteg redan gjorts vad
            gäller rättssäkerhet och öppenhet med den nya instans- och processordningen.
          </note>
          <note>
            Det är dags för asylmottagandet härnäst. Den nuvarande ordningen
            för mottagande av asylsökande infördes 1994 genom lagen om mottagande
            av asylsökande. Migrationsverket hade fram till dess ordnat boenden
            i exempelvis före detta sjukhus, militärförläggningar eller lägenheter
            inom ett geografiskt avgränsat område, så kallat förläggningsboende.
          </note>
          <note>
            Enligt de nya bestämmelser som infördes blev det möjligt för
            de asylsökande att själva välja var de ville bo under den tid
            deras asylansökan prövades. De allra flesta valde att bosätta
            sig i storstadsområdena och företrädesvis i de redan invandrartäta
            områdena.
          </note>
          <note>
            Erfarenheterna av det egna boendet har för många asylsökande
            varit positiva och bidragit till en större möjlighet att leva
            ett normalt liv. De asylsökande kan bo tillsammans med släkt och
            vänner, rå sig själva och leva i en normal omgivning.
          </note>
          <note>
            Det egna boendet har tyvärr också medfört vissa sociala problem,
            såsom till exempel trångboddhet. Berörda storstadskommuner har
            under många år påtalat de olika problem som anses förknippade
            med asylsökandes boende.
          </note>
          <note>
            Då inga initiativ tagits sedan 1994 tillsatte regeringen i fjol
            en utredning som ska se över hela mottagandet av asylsökande.
            De asylsökandes boende är en viktig del av denna utredning.
          </note>
          <note>
            Det finns ett behov, anser vi från regeringens sida, av att se
            över vilka incitament som kan användas för att påverka de asylsökandes
            val av boendeort. Det kommer att leda till en minskad koncentration
            av asylsökande i landets storstäder och storstadskommuner och
            att den enskilde i stället väljer att bosätta sig i regioner med
            goda förutsättningar för bostäder, arbete och utbildning.
          </note>
          <note>
            Att däremot helt avskaffa det egna boendet, som vissa har föreslagit,
            skulle vara ett stort intrång i dessa personers liv. Efter Socialdemokraternas
            långa tid av tystnad och passivitet i den här frågan har nu ett
            förslag som närmast liknar kommunarrest lagts fram. Vi fick till
            exempel höra av Mona Sahlin i de debatter som tidigare talare
            har tagit upp här att asylsökande numera inte ska få bosätta sig
            var de vill. Man kan bara undra vad Vänstern och Miljöpartiet
            säger om detta. Det kommer vi säkert att få anledning att komma
            tillbaka till här i kammaren.
          </note>
          <note>
            I stället för att stimulera människor till att flytta till delar
            av landet där det finns sysselsättning och bostäder tycks tydligen
            Socialdemokraterna vara inne på något slags kvotsystem för fördelning
            mellan alla landets kommuner. Frågan som uppkommer är förstås
            om det verkligen bidrar till att bryta det utanförskap som många
            nyanlända känner att hänvisas till en kommun någonstans i landet
            utan hänsyn tagen till förutsättningarna där. Vi tror inte att
            det kan vara en lyckad lösning på integrationsproblemen att hindra
            människor från att röra sig fritt.
          </note>
          <note>
            I stället pågår andra reformer som regeringen har igångsatt med
            sikte på att förbättra situationen för dem som ska bosätta sig
            i Sverige. Ett försörjningskrav vid anhöriginvandring ska införas.
            Det är rimligt att den som vill ta hit sina anhöriga först kan
            ordna arbete och bostad innan detta tillåts.
          </note>
          <note>
            Med ett försörjningskrav tas ytterligare ett steg för att stärka
            drivkrafterna för arbete, för att föra arbetslinjen in i migrationspolitiken
            där den ska finnas liksom på alla andra områden som regeringen
            ansvarar för. Därmed kommer vi också att minska riskerna för att
            nyanlända fastnar i utanförskap.
          </note>
          <note>
            Försörjningskravet kommer också att skapa incitament för den
            enskilde att bosätta sig där det finns förutsättningar för arbete
            och bostäder. Det är ett viktigt instrument i arbetet med att
            skapa goda förutsättningar för integration.
          </note>
          <note>
            Detta är avslutningsvis, fru talman, nya perspektiv på migrationspolitiken,
            öppenhet, samstämmighet och tydlighet ett helhetsgrepp helt enkelt.
          </note>
          <note>
            I detta anförande instämde Gunnar Axén, Mikael Cederbratt och
            Inge Garstedt (alla m) samt Ulf Nilsson (fp).
          </note>
          <note type="speaker">
            Anf. 483 MAGDALENA STREIJFFERT (s) replik:
          </note>
          <note>
            Fru talman! Vi socialdemokrater anser att det är av stor vikt
            att Sverige är drivande för att en harmonisering av Europeiska
            unionens flyktingpolitik ska leda till ett mer rättssäkert och
            mer öppet system som värnar asylrätten och som inte riskerar att
            leda till ett mer slutet Europa. Men vi vet också att det finns
            främlingsfientliga krafter i Europa som vill annorlunda.
          </note>
          <note>
            Vi ser att de direktiv och förslag som nu diskuteras och beslutas
            inom EU också går i en mer restriktiv riktning. Det handlar om
            asyl- och invandringspakten, där det finns förslag om familjeåterförening
            som Tobias Billström tog upp i sitt anförande, som jag inte tycker
            är acceptabel. Det handlar om Frontex, gränsövervakningssystemet
            som ska få mer resurser och befogenheter och som har kritiserats
            starkt av många internationella organisationer för att inte värna
            asylrätten. Det handlar om återvändandedirektivet, som innebär
            att människor, även barn, ska kunna sättas i förvar i upp till
            18 månader.
          </note>
          <note>
            Ser inte Tobias Billström ett problem med att vi går mot en mer
            restriktiv flyktingpolitik i Europa?
          </note>
          <note type="speaker">
            Anf. 484 Statsrådet TOBIAS BILLSTRÖM (m) replik:
          </note>
          <note>
            Fru talman! Den allt överordnade uppgiften är att se till att
            vi får en samstämmighet om tillämpningen av regelverket i Europeiska
            unionen. Vi kan diskutera detaljer i detta regelverk. Det är lite
            för kort tid att på en minut här i kväll reda ut detta gigantiska
            område. Men jag tycker att alla de frågor som Magdalena Streijffert
            lyfte fram i sin replik har ett gemensamt, att det trots allt,
            även om det finns vissa skillnader i synsättet, finns någonting
            som förenar alliansen och Socialdemokraterna, nämligen uppfattningen
            att det behövs en gemensam asylpolitik och gemensamma regler.
          </note>
          <note>
            Problemet, Magdalena Streijffert, är bara att ni ämnar gå till
            val tillsammans med två partier som inte alls vill ha något gemensamt
            asylsystem och som återkommande i EU-nämnden och här i kammaren
            talar om att de inte vill ha några gemensamma regler över huvud
            taget.
          </note>
          <note>
            Även om vi har detaljuppfattningar som skiljer oss åt, hur ämnar
            Magdalena Streijffert skapa ett regeringsalternativ tillsammans
            med Miljöpartiet och Vänstern, två partier som inte vill ha gemensamma
            regler över huvud taget?
          </note>
          <note type="speaker">
            Anf. 485 MAGDALENA STREIJFFERT (s) replik:
          </note>
          <note>
            Fru talman! Jag tycker kanske inte riktigt att det är i detaljer
            som vi skiljer oss åt, utan det finns skillnader i ganska många
            principiella åsikter mellan Moderaterna och Socialdemokraterna.
          </note>
          <note>
            Tobias Billström vet också, som framkom i ett tidigare inlägg,
            hur det är att samarbeta med andra partier som man inte alltid
            är överens med i alla frågor. Men man kanske har någonting gemensamt
            som man tycker är viktigt. Utifrån det kan man också forma en
            politik. Mycket av den kritik som vi har framfört från Socialdemokraternas
            sida instämmer Miljöpartiet och Vänsterpartiet i.
          </note>
          <note>
            Vad jag förstår är inte Tobias Billström alls orolig över den
            utveckling som sker i Europa i dag och den flykting- och asylpolitik
            som förs. Jag tycker att det är djupt beklagligt. Sverige borde
            vara drivande för att flykting- och asylpolitiken bör vara mer
            rättssäker och mer öppen i stället för att gå i den riktning som
            den nu gör.
          </note>
          <note type="speaker">
            Anf. 486 Statsrådet TOBIAS BILLSTRÖM (m) replik:
          </note>
          <note>
            Fru talman! Ingen som har följt den här regeringens inlägg på
            europeisk nivå eller här i kammaren kan sväva i tvivelsmål om
            att regeringen har för avsikt att göra allt den kan för att skapa
            rättvisa och solidariska ansvarsfördelningsmekanismer i EU när
            det gäller flyktingmottagandet. Vi står upp för den rättssäkra
            prövningen på europeisk nivå och vill säkerställa att de människor
            som behöver skydd inom Europeiska unionen kan få detta. Ingen
            kan sväva i tvivelsmål därom.
          </note>
          <note>
            Jag konstaterar att även om Magdalena Streijfferts inlägg är
            fullt av brasklappar och hänvisningar hit och dit, är det likväl
            så att Socialdemokraterna väl fortfarande är överens om grunduppfattningen
            att det behövs gemensamma regler. Hur ska ni då få ihop ett alternativ
            med Miljöpartiet och Vänstern när dessa inte vill ha någon form
            av harmonisering över huvud taget? Den frågan fick vi inget svar
            på. I stället fick vi höra en utläggning om relationerna med de
            två partierna. Jag är intresserad av fakta, och jag hoppas kunna
            få reda på det av Magdalena Streijffert i andra debatter framöver.
          </note>
          <note type="speaker">
            Anf. 487 GÖTE WAHLSTRÖM (s) replik:
          </note>
          <note>
            Fru talman! Tydlighet, stabila förutsättningar och annat är viktigt
            på det här området. Det har jag framfört både i replikskiften
            och i mitt anförande. Tobias Billström vet av erfarenhet annars
            kan han fråga Gustaf von Essen, Sten Tolgfors eller Per Westerberg
            att moderater och socialdemokrater tillsammans har format en politik
            för att just skapa stabilitet och tydlighet. Där behöver man inte
            vara orolig.
          </note>
          <note>
            Däremot tycker jag att det är lite oroande när Tobias Billström
            på något sätt negligerar de signaler som kommer från kommunala
            företrädare ute i landet, från kommuner som tar stort ansvar för
            flyktingmottagandet, om de problem som finns när det gäller exempelvis
            boendefrågan. På vilket sätt tar Tobias Billström upp signalerna
            från Södertälje, Göteborg och andra kommuner som tar ett väldigt
            stort ansvar i förhållande till Vellinge och andra kommuner som
            inte alls vill vara med och ta det ansvar som vi tycker att de
            borde ta?
          </note>
          <note type="speaker">
            Anf. 488 Statsrådet TOBIAS BILLSTRÖM (m) replik:
          </note>
          <note>
            Fru talman! Det gör vi på flera olika sätt. Först och främst
            har vi satt i gång det utredningsarbete som kanske borde ha gjorts
            betydligt tidigare, under de tolv åren som ni styrde Sverige,
            för att se hur vi kan förändra lagen om mottagande av asylsökande
            som infördes 1994. I det arbetet ingår också att se över boendesituationen
            för de asylsökande, något som jag klargjorde i mitt anförande.
          </note>
          <note>
            Jag har en motfråga till Göte Wahlström: Hur blir det nu? Ni
            har ju sagt nej till försörjningskravet som krav för anhöriginvandring.
            Samtidigt fick vi i våras höra från Mona Sahlin att hon i stället
            vill se utökade möjligheter för asylsökande att få ta hit sina
            släktingar. Vilken dialog för Göte Wahlström med sina kommunala
            kolleger om de utökade kostnader som detta kommer att medföra?
            Det skulle jag vara väldigt intresserad av att höra, och det tror
            jag att kammaren också skulle värdesätta.
          </note>
          <note type="speaker">
            Anf. 489 GÖTE WAHLSTRÖM (s) replik:
          </note>
          <note>
            Fru talman! Tobias Billström behöver inte oroa sig över det kontaktnät
            som finns inom det socialdemokratiska partiet. Det är det som
            bland annat ger utrymme för de motioner vi lägger fram i riksdagen,
            för vårt arbete och vårt ansvarstagande är i riksdagen. Där behöver
            inte Tobias Billström vara orolig.
          </note>
          <note>
            När Tobias Billström signalerar om det utredningsarbete och den
            process som pågår i Regeringskansliet är jag naturligtvis lite
            nyfiken på när vi kan förvänta oss förslag på det område som angavs
            här. Ligger tankar om slussar och annat i verksamheten för att
            mottagningssystemen ska kunna fungera? Vad finns det för tankar
            och funderingar som vi redan nu kan bjudas på i det arbete som
            vi kan förvänta oss kommer?
          </note>
          <note type="speaker">
            Anf. 490 Statsrådet TOBIAS BILLSTRÖM (m) replik:
          </note>
          <note>
            Fru talman! När utredningen är färdig i februari kommer vi naturligtvis
            omedelbart att ta hand om den i Regeringskansliet och påbörja
            lagstiftningsarbetet. Det är den här regeringens målsättning att
            förändra förutsättningarna när det gäller de asylsökandes boende.
            Vi kommer också att länka in arbetet på att införa ett försörjningskrav
            för anhöriginvandring i det här arbetet.
          </note>
          <note>
            Jag är inte så oroad över kontakterna i det socialdemokratiska
            partiet, Göte Wahlström. Jag är mer oroad över konsekvenserna
            av att utöka förutsättningarna för de asylsökande att ta hit sina
            släktingar, som Mona Sahlin lovade i våras. Vilka kostnader, Göte
            Wahlström, kommer detta att medföra när det gäller äldrevård,
            när det gäller medicinsk vård och när det gäller kostnader som
            kommunerna kommer att få på sitt bord? Den dialogen tror jag att
            ni bör sätta i gång ganska snabbt. Jag är rätt övertygad om att
            många kommunpolitiker där ute kommer att ha många synpunkter på
            sådana förslag när de väl konkretiseras. Vi får väl utgå från
            att någonting som utlovats av er partiledare ändå omsätts i handling
            och verklighet.
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 16 oktober
          </note>
          <note>
            Veronica Palm
          </note>
          <note>
            Ameer Sachet
          </note>
          <note>
            Monica Green
          </note>
          <note>
            Peter Hultqvist
          </note>
          <note>
            Tone Tingsgård
          </note>
          <note>
            Christina Zedell
          </note>
          <note>
            Gunvor G Ericson
          </note>
          <note>
            Thomas Strand
          </note>
          <note>
            Carina Adolfsson Elgestam
          </note>
          <note>
            Marie Granlund
          </note>
          <note>
            Torbjörn Björlund
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 21 oktober.
          </note>
          <note>
            11 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts
          </note>
          <note>
            den 16 oktober
          </note>
          <note>
            Kent Härstedt
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 21 oktober.
          </note>
          <note>
            12 § Kammaren åtskildes kl. 23.01.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
