<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--140</head>
          <docDate when="2009-09-03 00:00:00">2009-09-03 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:140
          </note>
          <note>
            Torsdagen den 3 september
          </note>
          <note>
            Kl. 13:00 - 16:49
          </note>
          <note>
            1 § Justering av protokoll
          </note>
          <note>
            Justerades protokollet för den 20 augusti.
          </note>
          <note>
            2 § Anmälan om återtagande av plats i riksdagen
          </note>
          <note>
            Tredje vice talmannen meddelade att Fredrik Malm (fp) återtagit
            sin plats i riksdagen som statsrådsersättare för utbildningsminister
            Jan Björklund (fp) från och med den 3 september, varigenom uppdraget
            som statsrådsersättare upphört för Gulan Avci.
          </note>
          <note>
            3 § Ledighet
          </note>
          <note>
            Tredje vice talmannen meddelade att Hillevi Larsson (s) ansökt
            om ledighet under tiden den 14 september16 oktober.
          </note>
          <note>
            Kammaren biföll denna ansökan.
          </note>
          <note>
            Tredje vice talmannen anmälde att Rose-Marie Carlsson (s) skulle
            tjänstgöra som ersättare för Hillevi Larsson.
          </note>
          <note>
            4 § Avsägelser
          </note>
          <note>
            Tredje vice talmannen meddelade
          </note>
          <note>
            att Solveig Hellquist (fp) avsagt sig uppdraget som ledamot i
            kulturutskottet,
          </note>
          <note>
            att Christer Nylander (fp) avsagt sig uppdraget som ledamot i
            utbildningsutskottet,
          </note>
          <note>
            att Barbro Westerholm (fp) avsagt sig uppdraget som suppleant
            i socialutskottet,
          </note>
          <note>
            att Camilla Lindberg (fp) avsagt sig uppdraget som suppleant
            i kulturutskottet,
          </note>
          <note>
            att Fredrik Malm (fp) avsagt sig uppdraget som suppleant i utbildningsutskottet
            och
          </note>
          <note>
            att Rosita Runegrund (kd) avsagt sig uppdraget som suppleant
            i arbetsmarknadsutskottet.
          </note>
          <note>
            Kammaren biföll dessa avsägelser.
          </note>
          <note>
            5 § Anmälan om kompletteringsval till utskott
          </note>
          <note>
            Tredje vice talmannen meddelade att Kristdemokraternas riksdagsgrupp
            på grund av uppkomna vakanser anmält Rosita Runegrund som ledamot
            i utrikesutskottet och Michael Anefur som suppleant i arbetsmarknadsutskottet.
          </note>
          <note>
            Tredje vice talmannen meddelade att Folkpartiet liberalernas
            riksdagsgrupp anmält Barbro Westerholm som ledamot i socialutskottet,
            Christer Nylander som ledamot i kulturutskottet, Camilla Lindberg
            som ledamot i kulturutskottet, Fredrik Malm som ledamot i utbildningsutskottet,
            Emma Carlsson Löfdahl som suppleant i civilutskottet och socialförsäkringsutskottet,
            Erik Ullenhag som suppleant i utrikesutskottet, Solveig Hellquist
            som suppleant i kulturutskottet och Christer Nylander som suppleant
            i utbildningsutskottet.
          </note>
          <note>
            Tredje vice talmannen meddelade att Socialdemokraternas riksdagsgrupp
            anmält Rose-Marie Carlsson som suppleant i justitieutskottet och
            civilutskottet under Hillevi Larssons ledighet.
          </note>
          <note>
            Tredje vice talmannen förklarade valda till
          </note>
          <note>
            ledamot i utrikesutskottet
          </note>
          <note>
            ledamot i socialutskottet
          </note>
          <note>
            ledamöter i kulturutskottet
          </note>
          <note>
            ledamot i utbildningsutskottet
          </note>
          <note>
            suppleant i civilutskottet
          </note>
          <note>
            suppleant i socialförsäkringsutskottet
          </note>
          <note>
            suppleant i utrikesutskottet
          </note>
          <note>
            suppleant i kulturutskottet
          </note>
          <note>
            suppleant i utbildningsutskottet
          </note>
          <note>
            suppleant i arbetsmarknadsutskottet
          </note>
          <note>
            Tredje vice talmannen förklarade vald under tiden den 14 september16
            oktober till
          </note>
          <note>
            suppleant i justitieutskottet
          </note>
          <note>
            Rose-Marie Carlsson (s)
          </note>
          <note>
            suppleant i civilutskottet
          </note>
          <note>
            Rose-Marie Carlsson (s)
          </note>
          <note>
            6 § Utökning av antalet suppleanter i socialutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i socialutskottet skulle utökas
            från 25 till 26.
          </note>
          <note>
            Kammaren medgav denna utökning.
          </note>
          <note>
            7 § Val av extra suppleant i socialutskottet
          </note>
          <note>
            Företogs val av extra suppleant i socialutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i socialutskottet
          </note>
          <note>
            8 § Meddelande om ändring i kammarens sammanträdesplan
          </note>
          <note>
            Tredje vice talmannen meddelade att fredagen den 2 oktober kl.
            9.00 skulle interpellationssvar utgå.
          </note>
          <note>
            9 § Anmälan om interpellationer
          </note>
          <note>
            Tredje vice talmannen anmälde att under tiden den 21 augusti2
            september hade tio interpellationer framställts.
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 15 september.
          </note>
          <note>
            10 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:582
          </note>
          <note>
            Interpellation 2008/09:582 Den svenska besöksnäringen
          </note>
          <note>
            Interpellationen kommer att besvaras torsdagen den 10 september
            2009.
          </note>
          <note>
            Skälet till dröjsmålet är nationella samt utrikes resor.
          </note>
          <note>
            Fredrik Ahlén
          </note>
          <note>
            Interpellation 2008/09:587
          </note>
          <note>
            Interpellation 2008/09:587 Dubbelgranskning av nationella prov
            med anledning av ökad betygsinflation
          </note>
          <note>
            Interpellationen kommer att besvaras torsdagen den 3 september
            2009.
          </note>
          <note>
            Skälet till dröjsmålet är sedan tidigare inbokade engagemang
            och resor.
          </note>
          <note>
            Jan Björklund
          </note>
          <note>
            Interpellation 2008/09:588
          </note>
          <note>
            Interpellation 2008/09:588 Extern utredning av framtida välfärdsstatistik
          </note>
          <note>
            Interpellationen kommer att besvaras torsdagen den 3 september
            2009.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Rikard Jermsten
          </note>
          <note>
            Interpellation 2008/09:594
          </note>
          <note>
            Interpellation 2008/09:594 Tremånadersregeln i jobbgarantin
          </note>
          <note>
            Interpellationen kommer att besvaras torsdag 10 september 2009.
          </note>
          <note>
            Skälet till dröjsmålet är tjänsteresa.
          </note>
          <note>
            Karin Renman
          </note>
          <note>
            11 § Svar på interpellation 2008/09:569 om israelisk bosättningspolitik
          </note>
          <note type="speaker">
            Anf. 1 Utrikesminister CARL BILDT (m):
          </note>
          <note>
            Fru talman! Monica Green har frågat mig vad jag avser att göra
            för att Israel ska följa Genèvekonventionerna och omedelbart upphöra
            med expansionen av bosättningar samt vilka initiativ jag avser
            att ta för att EU ska förmå Israel att förstå att de inte samtidigt
            som de vräker palestinier själva kan bosätta sig på marken.
          </note>
          <note>
            Låt mig inledningsvis slå fast att Europeiska unionens inställning
            till bosättningarna och bosättningsexpansionen är mycket tydlig
            och har uttalats vid åtskilliga tillfällen.
          </note>
          <note>
            Europeiska unionen framför kontinuerligt i olika sammanhang vår
            inställning till bosättningarna och vår oro över bosättningsexpansionen
            och utvecklingen i östra Jerusalem. Det entydiga budskapet till
            den israeliska regeringen är att omedelbart upphöra med bosättningsaktiviteter
            på ockuperad mark vilket inbegriper östra Jerusalem i enlighet
            med internationell humanitär rätt och Israels åtaganden enligt
            färdplanen för fred. Europeiska unionen har också varit tydlig
            med att undantag inte kan medges för så kallad naturlig tillväxt.
          </note>
          <note>
            Samtidigt välkomnar EU de steg som Israel nyligen tagit med hänsyn
            till rörelsebegränsningarna på Västbanken. Vi ser fram emot ytterligare
            lättnader i rörelsebegränsningarna, liksom ett genomförande fullt
            ut av avtalet om Movement and Access från 2005.
          </note>
          <note type="speaker">
            Anf. 2 MONICA GREEN (s):
          </note>
          <note>
            Fru talman! Jag ska börja med att tacka för svaret. Det är ett
            skarpt och tydligt svar som Carl Bildt har gett. Det är bra att
            vår regering också tar ett tydligt avstånd från den idiotiska
            bosättningspolitik som just nu pågår och som har pågått en lång
            tid i Israel och Palestina.
          </note>
          <note>
            Samtidigt vill man veta mer. Vad ska Sverige som ordförandeland
            göra härnäst? Vad kan vi göra för att bistå, bidra och på något
            sätt hindra dessa konflikter att fortsätta? Man kan börja fundera
            på: Varför fortsätter konflikterna hela tiden?
          </note>
          <note>
            Varför bygger israelerna en mur? Många i Sverige tror att muren
            går på den tilltänkta gränsen. Men inte ens där bygger de den
            förbannade muren, utan rakt genom städer och samhällen för att
            hindra palestinier att över huvud taget kunna leva ett normalt
            liv.
          </note>
          <note>
            Varför gör Israel på detta sätt? Varför vräker israeler palestinier
            från deras hem som de har bott i sedan de förra gången blev förflyttade
            av israeler från västra delen av Jerusalem? Nu har de bott i östra
            delen av Jerusalem i över 50 år, och så blir de vräkta därifrån.
          </note>
          <note>
            Detta pågår hela tiden. FN fördömer, EU fördömer och Sverige
            fördömer. Barack Obama har också visat tydliga tecken på att vi
            inte kan fortsätta så här, men ändå fortsätter det. Man kan fundera
            på: Är det verkligen fred Israel vill ha? Eller är det så att
            de bara vill fortsätta med oroligheterna tills de blir av med
            palestinierna?
          </note>
          <note>
            Är det verkligen så att de vill ha en tvåstatslösning och gör
            allt för att fredsförhandlingarna ska få möjlighet att fortsätta?
            Jag tvivlar på det. Vi får gång på gång höra talas om exempel
            på israeler som bosätter sig på mark som de inte får bosätta sig
            på i Jerusalem men också på många andra håll i Palestina.
          </note>
          <note>
            Det bara breder ut sig. Sedan får vi ibland höra uttalanden från
            Israel: Okej, vi ska stoppa detta, och vi accepterar inte detta
            längre. Ändå fortsätter det. Varför är det så? Vad kan vi göra?
          </note>
          <note>
            Nu när Sverige är ordförandeland i EU kan vi flytta fram positionerna
            än mer och vara ännu tydligare med att vi inte accepterar detta.
            Vi måste hitta lösningar. Människor ska kunna leva i fred som
            grannar i två stater bredvid varandra och acceptera varandra.
            Det ska inte vara som nu när en stat bedriver påtryckningar och
            apartheid mot det palestinska folket. Det är en åtskillnadspolitik
            som Israel bedriver mot palestinierna. Detta kan vi bara inte
            acceptera.
          </note>
          <note>
            Jag vill att vi, nu när vi är ordförande i EU, också tar chansen
            att ännu tydligare protestera och säga ifrån att nu får det vara
            slut på detta.
          </note>
          <note type="speaker">
            Anf. 3 BODIL CEBALLOS (mp):
          </note>
          <note>
            Fru talman! Det här är en väldigt viktig interpellation som har
            ställts. Frågan har sysselsatt oss här i riksdagen i många år.
          </note>
          <note>
            I somras hade Miljöpartiets internationella kommitté anordnat
            ett sommarläger. Till det lägret hade de också bjudit in en av
            våra gröna kolleger från Palestina. Han visade en film som berättade
            hela historien, hur Palestina från att ha varit 100 procent av
            landet blivit mindre, mindre och mindre. Den visade hur litet
            det kommer att bli med de planerade utbyggnaderna, det som Israel
            i dag planerar, de murar som byggs och de som ännu inte är byggda.
            Vad kommer att bli kvar?
          </note>
          <note>
            När man ser den här filmen och ser hur palestiniernas område
            till slut reduceras till små öar inne i det som i dag är Västbanken
            blir man naturligtvis väldigt bestört.
          </note>
          <note>
            Det pratades om apartheid. Vår gröna kollega berättade att de
            hade haft besökare från ANC som hade uttryckt: Det här är ju till
            och med värre än hur vi hade det en gång i tiden.
          </note>
          <note>
            Vi tittade på de här kartorna och såg hur palestinierna inne
            på Västbanken hade det när de skulle ta sig från en stad till
            akutsjukhuset som låg i en närbelägen stad två mil längre bort,
            ungefär som GävleSandviken. Det tog fem timmar att ta sig till
            akutsjukhuset på grund av alla vägspärrar på vägen. Människor
            har dött på grund av att de inte har kommit till sitt eget akutsjukhus.
            Det är en oerhört svår situation.
          </note>
          <note>
            När vi tittar på detta ser vi ofta vad som händer nu. Vi blir
            glada när Israel ger med sig lite grann i någon fråga. Här står
            det till exempel att vi välkomnar de steg som man nyligen har
            tagit med hänsyn till rörelsebegränsningarna etcetera. Får vi
            någonting tillbaka av Israel är vi också villiga att ge, men då
            glömmer vi bort hela den här historiebeskrivningen. Hade vi för
            ett antal år sedan vetat var vi skulle vara i dag och vilken oerhörd
            inskränkning av palestiniernas möjligheter att leva i sitt eget
            land som det har blivit, är de här små stegen som vi välkomnar
            egentligen ingenting. Israel har ju hela tiden flyttat fram positionerna,
            och vi har bara följt efter. Det är som om vårt kollektiva dåliga
            samvete har tillåtit att Israel har skaffat sig det läge man har
            i dag, och ingen har egentligen stoppat dem. Frågan är: Skulle
            vi acceptera ett liknande beteende från andra länder?
          </note>
          <note>
            Jag tycker att det är bra att både EU och Sverige det senaste
            året, särskilt efter Gazakriget, har blivit mycket tydligare i
            kritiken mot Israel. Vi vet att vi måste nå en tvåstatslösning.
            Det är vi alla överens om. Alla, både palestinierna och israelerna,
            har rätt att leva i det här området. Men såsom situationen ser
            ut är det ett av folken som hela tiden missgynnas så oerhört mycket
            mer och som inte har några framtidsutsikter.
          </note>
          <note>
            Utrikesministern får gärna utveckla frågan lite mer.
          </note>
          <note type="speaker">
            Anf. 4 KERSTIN LUNDGREN (c):
          </note>
          <note>
            Fru talman! Det är en viktig debatt. Det är viktigt att EU agerar
            med tydlighet och samsyn visavi USA i det här arbetet för att
            åstadkomma utveckling och få fredsarbetet att ånyo komma i gång.
            Det har utan tvivel haltat rejält under senare tid sedan den nya
            regeringen tillträdde.
          </note>
          <note>
            Det är naturligtvis också intressant att höra hur utrikesministern
            ser på möjligheterna att få en fredsprocess värd namnet att komma
            i gång under den höst som vi är ordförande i EU.
          </note>
          <note>
            Fru talman! Jag vill också kommentera Monica Greens anförande.
            Hon säger att nu när Sverige är ordförande ska vi gå ut på gator
            och torg och driva opinion. Jag tycker att det är bra om vi har
            en regering som inte ägnar sig åt att gå ut på gator och torg
            och driva opinion utan verkligen driver på i EU för att åstadkomma
            framgång och resultat när det gäller att få fredsprocessen att
            komma i gång.
          </note>
          <note>
            Jag måste också säga att det var bra med det förtydligande som
            utrikesministern gjorde att avtalet Movement and Access ska genomföras
            fullt ut. Det är oerhört viktigt att vi inte får en utveckling
            där Västbanken blir en schweizerost, där ekonomisk utveckling
            inte blir möjlig och där förändring och välståndsutveckling haltar
            på grund av nya eller förändrade sätt att hantera just rörelsebegränsningar.
            Det är ett av de bekymmer som måste åtgärdas för att man ska kunna
            skapa välståndsutveckling, hopp och känslan av att det faktiskt
            händer någonting på marken. Bosättningar och rörelsebegränsningar
            är oerhört viktiga.
          </note>
          <note>
            Jag hoppas verkligen att vi ska få en utveckling som svarar upp
            mot vad israelerna önskar. Vi vet att israelerna vill ha fred.
            Israelerna vill ha fred, frihet och välståndsutveckling. Vi vet
            att palestinierna också vill ha fred, frihet, välståndsutveckling
            och ett eget land som får erkännande i omvärlden.
          </note>
          <note>
            Jag hoppas verkligen att vi ska kunna se att vi under hösten
            åtminstone har tagit steg i den riktningen och inte i en annan
            riktning, vilket också skulle kunna vara en möjlighet.
          </note>
          <note type="speaker">
            Anf. 5 Utrikesminister CARL BILDT (m):
          </note>
          <note>
            Fru talman! Jag vet faktiskt inte om jag har så hemskt mycket
            att tillägga i den här debatten. Som Monica Green sade är det
            ett tydligt svar. Jag vet inte om det är möjligt att bli så mycket
            klarare och tydligare än vad jag har varit när det gäller den
            israeliska bosättningspolitiken i det här svaret eller för all
            del också i de officiella uttalanden som Europeiska unionen har
            gjort under de senaste månaderna.
          </note>
          <note>
            Det kom ett mycket tydligt uttalande från utrikesministermötet
            i mitten på juni. Därefter har EU-ordförandeskapet som talesman
            för de 27 länderna gjort två mycket tydliga uttalanden den 21
            juli och den 3 augusti när det gäller den mer aktuella situationen,
            de mer aktuella händelserna, inom ramen för den politik som vi
            återigen bekräftade i samband med utrikesministermötet i mitten
            av juni. Positionen kan inte gärna bli mycket tydligare än vad
            den är.
          </note>
          <note>
            Men jag kan kanske ge några kommentarer till det allmänna läget.
            Vi har självfallet både förhoppningar och krav på att direkta
            fredsförhandlingar mellan israeliska och palestinska företrädare
            ska återupptas. Gazakriget har inneburit en väsentlig förändring
            av förutsättningarna, liksom de politiska förändringar som har
            skett framför allt på den israeliska sidan.
          </note>
          <note>
            Det pågår nu ett omfattande diplomatiskt arbete för att skapa
            förutsättningar för detta. I centrum står de ansträngningar som
            görs av Obamaadministrationen och dess speciella sändebud senator
            Mitchell. Jag hoppas kunna tala med honom senare i dag om läget
            både inför de diskussioner som EU:s utrikesministrar ska ha här
            i Stockholm i morgon och på lördag också på basis av vad Javier
            Solana som har varit nere i regionen de senaste dygnen har att
            säga men också inför den resa som jag vet att senator Mitchell
            ska göra till regionen under den kommande veckan.
          </note>
          <note>
            Det som bör ske, hoppas jag, är att Israel gör de begränsningar,
            det stopp, i bosättningspolitiken som det internationellt nu ställs
            krav på. I utbyte mot detta, eller i det sammanhanget, kan det
            vara naturligt att de arabiska staterna återgår till en del av
            de kontaktinsatser och annat gentemot Israel som fanns tidigare
            för att vi ska visa en god vilja från bägge sidor och för att
            detta skulle kunna leda till att de direkta fredsförhandlingarna
            skulle kunna återupptas.
          </note>
          <note>
            Det är många om, borde och skulle i mitt resonemang, men så är
            det i ett rätt osäkert läge. Men det är det som vi försöker från
            den europeiska unionen med mycket tydligt stöd också till de amerikanska
            fredsansträngningarna att åstadkomma. Det ställer krav på Israel
            när det gäller att upphöra med bosättningspolitiken, och där ska
            vi vara alldeles entydiga. Men det är självfallet också rimligt
            att arabstaterna i det sammanhanget rullar tillbaka en del av
            de restriktiva åtgärder gentemot Israel som man har vidtagit i
            samband med konflikterna framför allt under det senaste året och
            att vi börjar med att ta små steg för att möjliggöra en fredsprocess
            som sedan relativt snabbt skulle kunna föra fram mot ett fredsavtal.
          </note>
          <note>
            Jag säger detta utan att ha några alltför stora illusioner om
            att detta skulle vara vare sig enkelt eller omedelbart förestående.
            Det har förekommit stunder under de senaste två åren då jag har
            varit mer optimistisk än jag har anledning att vara i dag. Det
            visade sig att jag då hade fel. Jag hoppas att jag i min något
            mer dämpade optimism i dag kommer att ha fel åt det negativa hållet.
          </note>
          <note type="speaker">
            Anf. 6 MONICA GREEN (s):
          </note>
          <note>
            Fru talman! Tack så mycket! Jag uppskattar att Carl Bildt är
            saklig och besvarar våra inlägg på ett sakligt sätt. Det gjorde
            inte den centerpartistiska representanten här, utan hon pådyvlade
            mig saker som jag inte ens har sagt. Men jag uppskattar att utrikesministern
            håller detta på en saklig nivå. Det är bra, för det är det vi
            behöver. Vi behöver saklighet, vi behöver tydlighet och vi behöver
            nu på alla nivåer göra uttalanden och fatta beslut som gör att
            fredsprocessen kan fortsätta igen.
          </note>
          <note>
            Jag sade i mitt första inlägg att jag ibland tvivlar på om det
            verkligen är så att Israel vill ha fred. Det gör jag just för
            att man märker att så fort det blir något slags medieskugga ökar
            våldet och förtrycket mot palestinierna igen. Så fort man får
            minsta möjlighet att trycka till det palestinska folket gör man
            det. Bit för bit gör man det, precis som vi hörde här tidigare
            om att Palestina har blivit mindre och mindre och nu i stort sett
            är små öar och öppna fängelser som det palestinska folket ska
            få röra sig i. När man förtrycker ett folk så mycket och trycker
            det tillbaka på allt mindre ytor och minskar tillgången på mat
            blir det till slut ohållbart att leva ett normalt liv. Det gör
            inte många av palestinierna i dag. Man kan inte leva ett normalt
            liv. Man kan inte ens ta sig till skola och arbete. Man kan inte
            köpa mat. Vi har hört talas om mat och färska grönsaker som blir
            stående vid check points i flera dagar och blir för gammal och
            ruttnar. Vi hör otaliga sådana exempel på hur man förtrycker det
            palestinska folket. Vi måste på alla sätt och med alla medel visa
            vår avsky mot det och förmedla att så här kan man inte bete sig
            mot ett folk.
          </note>
          <note>
            Vi ska acceptera tvåstatslösningen, och det borde också Israel
            göra acceptera den tänkta gränsen, acceptera att här ska vi bo
            fredligt och vi ska komma överens som grannar. Man beter sig inte
            hur som helst mot sin granne, och man flyttar faktiskt inte in
            i sin grannes hus och säger: Nu ska jag bo här! Man är respektfull
            mot sina grannar. Det är därför som jag tvivlar på om Israel verkligen
            vill ha fred. Men, som sagt och som Carl Bildt också sade, vi
            ska vara optimistiska, och politik är ett sätt att tro på framtiden
            och att det är möjligt att förändra. Vi vill förändra med politiska
            medel i stället för med våld och krig. Det är därför vi använder
            oss av diplomati, politik och överenskommelser över gränserna
            genom FN och nu också genom USA, och mitt hopp står nu också till
            EU och att vi skulle kunna göra mycket mer nu när vi är ordförandeland.
          </note>
          <note>
            Eftersom Sverige har drivit frågan länge och vi nu vet att EU
            har samma uppfattning, samma tydliga uppfattning, om att detta
            inte kan fortsätta, kan vi också ta tillfället i akt att som ordförandeland
            i EU flytta fram positionerna och se till att fredsprocessen tar
            steg i rätt riktning.
          </note>
          <note type="speaker">
            Anf. 7 BODIL CEBALLOS (mp):
          </note>
          <note>
            Fru talman! Utrikesministern sade att han under hösten var optimistisk,
            och han lyckades till och med smitta mig med den optimismen. Men
            det tog ett abrupt slut under december månad när Gazakriget inleddes.
          </note>
          <note>
            Monica Green frågar sig: Vill Israel egentligen ha fred? Det
            är klart att man måste fråga sig det, för att från den israeliska
            regeringens sida verkar det faktiskt inte som att landet vill
            ha fred med Palestina. Det verkar snarare som att man vill utplåna
            resterna av Palestina. Däremot vill israelerna ha fred. Det är
            jag övertygad om. Och palestinierna vill ha fred. Och många grupperingar
            israeler och palestinier tillsammans arbetar för att få fred i
            landet.
          </note>
          <note>
            Det som jag oroar mig lite grann för är just de små eftergifterna
            som Israel gör som gör att vi blir positivt inställda, och så
            låter man dem komma fram med de här små eftergifterna samtidigt
            som de tar stora kliv åt det andra hållet. När vi nu ser på kartan
            hur det ser ut i Palestina de här små öarna som finns och tänker
            oss framtiden: Vad är det Israel och Palestina ska förhandla om?
            Är det helt enkelt bara överlevnad för några små enklaver med
            palestinier, eller är det så att Palestina kommer att få ett sammanhållet
            territorium? För de kan ju inte leva på det sätt som det förmodligen
            kommer att bli. Vi ser redan de här öarna och att man inte kan
            ta sig mellan olika orter i sitt eget territorium. Det viktiga
            är att inte världssamfundet ger sig och bara säger: Okej, om ni
            har kommit överens om det här så får det väl vara så!
          </note>
          <note>
            Vi måste sätta större press också på Israel att faktiskt ge palestinierna
            ett territorium där det går att överleva. Annars kommer de att
            helt utplånas som stat i vilket fall som helst.
          </note>
          <note type="speaker">
            Anf. 8 KERSTIN LUNDGREN (c):
          </note>
          <note>
            Fru talman! Det är naturligtvis oerhört viktigt att de små stegen
            går i rätt riktning och att vi inte släcker det hopp som möjligen
            kan finnas kvar efter allt det som har hänt. Historien talar inte
            så hoppfullt om alla avtal som har träffats och alla överenskommelser
            som inte har blivit vad man hoppats på. Därför är det viktigt
            att vi åtminstone nu försöker att lyfta blicken och förutsättningarna
            för att åtminstone tro att det kan komma i gång en fredsutveckling
            i ett läge där den israeliska regeringen har talat och handlat
            på ett sätt som får många att tvivla.
          </note>
          <note>
            Men jag måste, fru talman, ändå knyta an till det som Monica
            Green sade. Det var inte min avsikt att vara oförskämd, att lägga
            orden i Monica Greens mun eller att vara osaklig. Det var mer
            en fråga om hur EU skulle agera, eller hur Sverige skulle agera
            som ordförande. För jag hörde, fru talman, Monica Green tala om
            att vi på alla sätt ska visa vår avsky. Men jag hörde inte vad
            hon krävde att regeringen skulle göra mer specifikt. Det är väl
            rimligt att vi inte har en regering som visar sin avsky. Som ordförandeland
            för EU är det viktigt att vi har en regering som kan samla EU
            och som kan åstadkomma resultat och inte bara visa en känsla.
            Det är därför jag valde att tolka Monica Green på det sätt jag
            gjorde.
          </note>
          <note>
            Det är viktigt, fru talman, att vi har en tydlighet, men vi måste
            också vara ansvariga som EU-ordförande.
          </note>
          <note type="speaker">
            Anf. 9 Utrikesminister CARL BILDT (m):
          </note>
          <note>
            Fru talman! Jag har egentligen ingenting att tillägga. Jag tror
            att vi kommer att återkomma till denna fråga när vi kanske har
            lite större klarhet i huruvida vi har en fredsprocess eller inte.
          </note>
          <note type="speaker">
            Anf. 10 MONICA GREEN (s):
          </note>
          <note>
            Fru talman! Jag kan hålla med Carl Bildt om det. Vi får återkomma
            i den här frågan. Jag tror att vi måste lägga på ett kol under
            det här halvåret, för vi kan ju inte bara se på när israelerna
            förtrycker det palestinska folket mer och mer. Det har blivit
            värre och kan eskalera. Jag välkomnar alla uttalanden och fördömanden
            som kan göras när man vräker människor från sina hem där de har
            bott i över 50 år, när israeliska bosättare bygger på mark som
            de inte har rätt till och när man stänger in människor i öppna
            fängelser och bedriver apartheid mot det palestinska folket. Då
            måste vi, hela omvärlden, reagera mycket skarpt och tydligt.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2008/09:586 om utvecklingen i Iran
          </note>
          <note type="speaker">
            Anf. 11 Utrikesminister CARL BILDT (m):
          </note>
          <note>
            Fru talman! Bodil Ceballos har ställt ett antal frågor till mig
            avseende utvecklingen i Iran, principen om non-refoulement med
            särskild hänsyn till personer i Pakistan och Irak som eventuellt
            riskerar att återsändas till Iran och hur Sverige under ordförandeskapet
            i Europeiska unionen kommer att agera.
          </note>
          <note>
            Valrörelsen i Iran kännetecknades av en öppenhet vi inte sett
            i Iran tidigare. De fredliga protesterna mot valresultatet med
            krav på omval bemöttes emellertid av iranska säkerhetsstyrkor
            på ett sätt som strider mot flera grundläggande mänskliga rättigheter.
            Den våldsutveckling som följt på valet, med liv som gått till
            spillo, är oroande.
          </note>
          <note>
            Europeiska unionen ser allvarligt på detta liksom på uppgifter
            om att journalister, demonstranter, MR-försvarare, medarbetare
            och anhängare till övriga presidentkandidater har frihetsberövats.
            Sverige delar den oro som FN:s specialrapportörer om tortyr respektive
            MR-försvarare har uttryckt över rapporter om tortyr och övergrepp
            vid förhör som dessa fått utstå. Vidare är vi mycket oroade över
            att de massrättegångar som nu genomförs inte respekterar de mänskliga
            rättigheter som är grundläggande för ett rättvist rättegångsförfarande.
          </note>
          <note>
            Europeiska unionen har under vårt ordförandeskap fortsatt att
            reagera starkt och tydligt mot de iranska myndigheternas brutala
            reaktion på fredliga demonstrationer, massarresteringar av oliktänkande
            och begränsningar i yttrande- och informationsfrihet som följt
            på valet.
          </note>
          <note>
            Vidare är vi oroade över det fortsatta användandet av dödsstraff
            i Iran. Det svenska ordförandeskapet har gjort tre uttalanden,
            i vilka vi särskilt fördömer de kollektiva och storskaliga avrättningar
            som den senaste tiden har ägt rum.
          </note>
          <note>
            Fru talman! Bodil Ceballos kan vara förvissad om att Europeiska
            unionen kommer att fortsatt följa vad som sker i Iran med fängslade
            EU-medborgare och även medborgare i tredjeland samt pröva på vilka
            sätt vi bäst kan bistå dem och hävda deras rättigheter. Ett ordförandeskapsuttalande
            om rättegångarna mot anställda på EU-ambassader och en EU-medborgare
            som ägde rum efter valet gjordes den 8 augusti. Det är välkommet
            att samtliga dessa nu är frigivna mot borgen. EU förväntar sig
            dock att Irans rättsväsen också nu friar dem från de i grunden
            alldeles orimliga anklagelser som riktats mot dem.
          </note>
          <note>
            Såväl Sverige som Europeiska unionen fäster stor vikt vid principen
            om non-refoulement. Vi stöder UNHCR:s ansträngningar att försvara
            denna, som är en för flyktingkonventionen grundläggande princip.
          </note>
          <note>
            När det gäller den norske medborgare som Bodil Ceballos frågar
            om vill jag börja med att påpeka att vad som tidigare sagts om
            medborgares mänskliga rättigheter självfallet även gäller i Pakistan
            och i andra länder. Sverige har varit i kontakt med norska myndigheter,
            men vi har inte fått någon förfrågan om assistans.
          </note>
          <note>
            Det bör understrykas vad gäller det i Irak belägna Ashraflägret
            att det inte rör sig om ett flyktingläger utan om en före detta
            militärbas på irakiskt territorium för den iranska gruppen Folkets
            mujaheddin. Jag har kommenterat den aktuella situationen rätt
            utförligt i mitt svar på riksdagsfråga 1159 av Kent Olsson. För
            att återknyta till Bodil Ceballos fråga kan jag notera att irakiska
            myndigheter vid ett flertal tillfällen åtagit sig att inte sända
            lägerinvånare till Iran mot deras vilja.
          </note>
          <note>
            Jag kan försäkra Bodil Ceballos att Sverige som ordförandeland
            i Europeiska unionen kommer att fortsätta påtala övergrepp mot
            mänskliga rättigheter och de demokratiska brister som det iranska
            systemet uppvisar.
          </note>
          <note type="speaker">
            Anf. 12 BODIL CEBALLOS (mp):
          </note>
          <note>
            Fru talman! Jag vill börja med att tacka Carl Bildt för ett i
            grunden bra svar, även om jag tycker att inte alla frågor är besvarade.
          </note>
          <note>
            Anledningen till interpellationen är att Iran varit på tapeten
            vid flera tillfällen under sommaren. Det började med valet. Det
            var ett val som vi var många som hoppades skulle leda till en
            förändring och som skulle kunna innebära en förbättrad dialog
            med landet. Precis som utrikesministern säger var det en öppnare
            valrörelse, även om resultatet är att vi ännu inte vet vem som
            egentligen vann valet. Vi kommer förmodligen aldrig att få veta
            det heller. Precis som utrikesministern säger så slogs de fredliga
            demonstrationerna ned brutalt med både dödade och skadade förutom
            alla som fängslats och misshandlats i fängelserna. Det här är
            uppenbara brott mot de mänskliga rättigheterna, som Iran också
            förbundit sig att respektera.
          </note>
          <note>
            För mig är det oacceptabelt att en stat behandlar sina medborgare
            på det sättet, och när det sker måste omvärldens svar vara klart
            och tydligt. Men vad gjorde då Sverige? Jo, vi skickade vår ambassadör
            till presidentinstallationen. Det förstår inte jag. Jag tycker
            att otydligheten inte kan bli större i det fallet. Vi legitimerar
            för hela EU:s räkning i det här fallet att de iranska säkerhetsstyrkorna
            behandlade medborgarna på det sätt som skedde.
          </note>
          <note>
            Utrikesministern svarar att utvecklingen efter valet är oroande,
            att Sverige ser allvarligt på det och att vi delar FN-rapportörernas
            oro över rapporter om tortyr och övergrepp. Men är vi inte mer
            än oroliga? Vad bryr sig Irans regering om att vi ser allvarligt
            på det som skett och att vi är oroliga? Förmodligen inte särskilt
            mycket. Vi kunde ha markerat vårt avståndstagande mycket tydligare.
            Därför tycker jag att EU faktiskt inte har reagerat särskilt starkt,
            även om det är bra att ordförandeskapet har fördömt de många avrättningar
            som skett den senaste tiden.
          </note>
          <note>
            Nästa stora fråga under sommaren har varit Ashraflägret. Upplysningsvis
            kan jag tala om för ministern att jag vet att det handlar om Folkets
            mujaheddins läger, men även individer i motståndsrörelser omfattas
            av de mänskliga rättigheterna. Dessutom handlar det om en grupp
            som avväpnats och lovats beskydd. Det är inte acceptabelt att
            irakiska styrkor stormar ett läger, dödar en del och kidnappar
            andra, och den humanitära situationen är under all kritik i lägret.
          </note>
          <note>
            För att veta vad utrikesministern faktiskt tycker har jag läst
            svaret på Kent Olssons fråga. Även när det gäller Ashraflägret
            följer Sverige och EU utvecklingen, och vi är oroade. Vi har talat
            med de irakiska myndigheterna om vikten av att respektera lägerinvånarnas
            mänskliga rättigheter. Men räcker det, och borde inte EU gjort
            det redan före den 28 juli, när lägret stormades?
          </note>
          <note>
            Ministern säger att det är de irakiska säkerhetsstyrkornas ansvar
            att upprätthålla ordningen på Iraks territorium, och så är det
            naturligtvis. Men frågan är då om vi kan förvänta oss att Irak
            ska klara av det i nuläget efter år av väpnad konflikt och svåra
            motsättningar mellan olika grupper i landet.
          </note>
          <note>
            Med Iraks regering har Sverige, åtminstone i nuläget, goda relationer,
            och då blir ju följdfrågan på vilket sätt Sverige eller EU har
            erbjudit sig att hjälpa Iraks regering att hålla emot påtryckningarna
            från Iran i den här frågan. Irak har ju samtidigt många andra
            problem att brottas med också.
          </note>
          <note>
            Fru talman! Minoriteternas situation i Iran är värre än för övriga
            invånare. De drabbas av ett dubbelt förtryck. Efter presidentvalet
            har regimen nu också passat på att göra sig av med ett antal personer
            ur olika minoritetsgrupper genom allehanda anklagelser. I mitten
            av sommaren avrättades 13 balucher och därefter ett antal till.
            Det är därför mycket viktigt att vi också är mycket tydliga när
            det gäller principen att länder inte ska skicka tillbaka människor
            till länder där de riskerar dödsstraff eller att utsättas för
            tortyr.
          </note>
          <note>
            Jag får återkomma till den här frågan i mitt nästa inlägg.
          </note>
          <note type="speaker">
            Anf. 13 Utrikesminister CARL BILDT (m):
          </note>
          <note>
            Fru talman! Jag vet inte om jag har så mycket att tillägga i
            den här frågan heller. Om vi inskränker oss till Irak och Ashraf
            till att börja med säger Bodil Ceballos att man kan ifrågasätta
            om de irakiska myndigheterna har möjlighet att klara av de uppgifter
            de har vad gäller säkerheten på det irakiska territoriet.
          </note>
          <note>
            Det är alldeles riktigt att det pågår ett tillbakadragande av
            de internationella styrkorna från Irak. Vi har välkomnat detta.
            Jag vet inte om Bodil Ceballos menar att vi nu ska kräva att amerikanerna
            ska gå tillbaka in i Irak och svara för säkerheten. Jag tror inte
            att det vore helt lämpligt.
          </note>
          <note>
            Det är alldeles korrekt att det brister i vissa hänseenden. Det
            har pågått, och pågår delvis fortfarande, konflikter inne i Irak
            mellan olika grupper. Vi har försökt ge de irakiska myndigheterna
            det stöd vi kan ge för att klara säkerheten, också när det gäller
            Camp Ashraf. De övertog ansvaret för detta. Det är inte orimligt
            att de gjorde det när de ska ha kontrollen över sitt lands territorium.
          </note>
          <note>
            Sedan ska de självfallet respektera de regler som finns för medborgerliga
            fri- och rättigheter. Det har vi också påpekat för dem. Vi försöker,
            med de begränsningar som självfallet finns, följa utvecklingen
            så noga som möjligt.
          </note>
          <note>
            Utvecklingen i Iran är en av våra allra största utmaningar på
            det utrikespolitiska området. Det gäller såväl den inre utvecklingen
            i landet och respekten för medborgerliga fri- och rättigheter
            som, självfallet, en del av de vidare utrikespolitiska frågeställningarna,
            nota bene kring den nukleära frågan.
          </note>
          <note>
            Jag har haft en relativt omfattande dialog med den iranska regimen,
            framför allt utrikesminister Mottaki, vid ett flertal olika tillfällen.
            Det har centrerats, som jag noterade i svaret, kring framför allt
            vad vi kan kalla konsulära frågor, när det gäller att de ska respektera
            EU-medborgare eller anställda på EU-ambassader. Vi har noterat
            vissa framsteg även om de, som jag påpekade, inte är fullständiga.
            Vi kommer att fortsätta den mycket tydliga dialog vi har haft
            med dem i dessa hänseenden.
          </note>
          <note>
            Vi har också varit mycket tydliga när det gäller inställningen
            till det som har inträffat efter presidentvalet. Vi har varit
            tydligare än någon annan ledande internationell aktör. De reaktioner
            vi har sett från vissa mer konservativt inriktade i den iranska
            regimen gentemot Europeiska unionen och gentemot olika medlemsländer
            inklusive Sverige visar att de signaler vi har sänt och det vi
            har sagt i alla fall har uppfattats där.
          </note>
          <note>
            Sedan kan man alltid fråga sig: Vilka möjligheter har vi att
            påverka en utveckling som den i Iran? Möjligheterna är begränsade
            det ska vi inse. Men ett viktigt instrument som vi har är ambassaden
            i Teheran. Jag tillhör inte dem som företräder den, som jag tycker,
            helt felaktiga teorin att om någonting är fel tar man bort ambassadören
            eller stänger ambassaden. Det är då vi behöver den.
          </note>
          <note>
            I själva verket har vår ambassadör berövats större delen av sin
            sommarsemester i och med att vi har bett honom vara kvar hela
            tiden och följa allting så uppmärksamt som möjligt, att vara närvarande
            på allt man över huvud taget kan vara närvarande på för att få
            alla de kontakter, all den insikt, all den information och alla
            de underrättelser man kan få angående vad som inträffar i och
            kring denna regim. Det har vi gjort i samarbete med andra EU-länder,
            och det tänker vi fortsätta att göra.
          </note>
          <note>
            Det är det instrument på plats som Sverige förfogar över i Teheran
            för att också hjälpa enskilda människor i konkreta fall, bortsett
            från de politiska uttalanden och de politiska deklarationer som
            vi gör, och också bortsett från den dialog på något högre nivå
            högre nivå åtminstone rent formellt som jag har med utrikesminister
            Mottaki i de här frågorna.
          </note>
          <note type="speaker">
            Anf. 14 BODIL CEBALLOS (mp):
          </note>
          <note>
            Fru talman! Jag kan börja med att tala om för utrikesministern
            att jag inte alls vill ha tillbaka utländsk trupp i Irak.
          </note>
          <note>
            Däremot ställde jag en konkret fråga, och det var vad den svenska
            regeringen kan göra för att hjälpa Irak att hålla emot påtryckningarna
            från Iran i den här frågan. Vad kan vi som stat, som EU-ordförande,
            göra för att hjälpa Irak i denna svåra övergångsperiod när de
            utländska trupperna har lämnat landet och de fortfarande inte
            har kontrollen över det egna territoriet?
          </note>
          <note>
            Det handlar snarare om det: Vad kan vi göra rent konkret? Det
            räcker inte med att säga att vi har påpekat det för dem. Vi påpekar
            att de inte bör storma Ashraflägret, eller vi påpekar andra saker,
            men det handlar om detta: Vad kan vi konkret göra för att hjälpa
            Iraks regering i det här fallet?
          </note>
          <note>
            Jag har inte föreslagit att vi ska dra tillbaka vår ambassad
            i Bagdad. Däremot har jag ifrågasatt varför vår ambassadör befann
            sig på installationen av president Ahmadinejad. Att inte vara
            där hade varit ett tydligt avståndstagande eller en tydlig markering.
            Jag tycker inte att det fanns någon anledning för oss att skicka
            vår ambassadör dit.
          </note>
          <note>
            Jag vill återkomma till frågan om de många avrättade balucherna.
            Jag avslutade mitt förra inlägg med att säga att vi ska vara väldigt
            tydliga när det gäller principen att länder inte ska skicka tillbaka
            människor till länder där de riskerar dödsstraff eller att utsättas
            för tortyr. Så är fallet i det här lägret i Pakistan där flera
            personer riskerar att utlämnas till Iran, människorna i Ashraflägret
            etcetera.
          </note>
          <note>
            Men det här gäller oss själva också. I dag har jag fått oroande
            signaler om att det planeras en massutvisning av burundier från
            Sverige. Burundi är också ett land där staten inte kan garantera
            de återvändande flyktingarna skydd. Vi måste också tänka på hur
            vi själva agerar. Vi kan inte bara kräva det av andra, utan vi
            ska också tänka på hur vi agerar.
          </note>
          <note>
            Jag är mycket oroad över den utveckling som vi ser i Sverige,
            där vi skickar människor till andra länder och säger åt dem att
            det är deras sak och att det är deras regeringar som ska skydda
            dem när vi vet att de inte kan det.
          </note>
          <note>
            Sedan tycker jag att det är väldigt bra att regeringen och EU
            har protesterat mot dödsstraffen. Det är bra, om det är så som
            utrikesministern säger, att ni har varit mycket tydliga i kritiken
            och att det har gett någon form av genklang. Jag har bara inte
            sett vad det är som har hänt, vad det är för gensvar som Iran
            har gett i det här fallet.
          </note>
          <note>
            Det är väldigt bra om ni också lyfter fram minoriteternas utsatta
            situation i de här länderna i den dialog ni för med Pakistan,
            Iran, Irak, Afghanistan och många andra länder i det här området.
            Det är ju inte så att alla medborgare har samma värde i alla lägen
            för dessa länders regeringar. Då är det viktigt att vi visar att
            för oss är alla människor lika mycket värda, oavsett vilken grupp
            man tillhör, och att det är viktigt för våra relationer till de
            här länderna.
          </note>
          <note>
            Jag tycker också att det är positivt att Sverige har hört sig
            för med de norska myndigheterna om de behöver hjälp i fallet med
            den norske medborgaren. Om de nu anser att de inte behöver det
            kan vi inte göra så mycket mer, men vi har i alla fall frågat.
          </note>
          <note type="speaker">
            Anf. 15 Utrikesminister CARL BILDT (m):
          </note>
          <note>
            Fru talman! Det som Bodil Ceballos säger om minoriteternas rättigheter
            är alldeles utomordentligt viktigt, och kanske speciellt viktigt
            i situationer som denna. När det är auktoritära regimer eller
            svaga stater och det uppstår konflikter är det ofta minoriteter
            som kommer i kläm först. Då har vi en skyldighet att göra det
            som vi kan det är inte alltid så mycket, ska sägas för att häva
            upp vår röst och försöka hjälpa. Det kan handla om balucher eller
            bahaier i Iran, för att ta två mycket konkreta exempel. Det kan
            också, för att ta ett annat konkret exempel, handla om olika kristna
            utsatta minoriteter som hamnar i gränsområdet mellan arabiska
            och kurdiska intressen i Irak just nu.
          </note>
          <note>
            Det är väldigt viktigt att vi i direkta kontakter med myndigheter,
            både i Bagdad och i Teheran, kan understryka vad vi tycker i dessa
            fall. Det är därför viktigt med en diplomatisk närvaro. Vi öppnar
            nu det har kostat en hel del pengar en ambassad i Bagdad för att
            kunna vara närvarande och hjälpa Irak med alla de svåra stora
            frågor som landet står inför när man nu försöker, och nog kommer
            att lyckas förr eller senare, stå på egna ben. Det är inte perfekt,
            men vi ska vara där och försöka hjälpa till.
          </note>
          <note>
            Vad gäller utvecklingen i Iran är det kanske inte så mycket att
            tillägga. Jag ska inte förhäva mig över vad vi har lyckats uppnå,
            för det är rätt marginellt, även om det är betydelsefullt för
            de enskilda individer som är berörda. Vi har fått en betydande
            erkänsla från ett antal EU-länder som vi har haft möjlighet att
            hjälpa genom den närvaro och den dialog som vi har haft.
          </note>
          <note>
            I det stora hela håller jag med om att det är marginellt. Varje
            insats för varje individ är marginell i de stora sammanhangen.
            Men det innebär inte att det är oviktigt att man gör det, även
            om man kanske inte påverkar den stora situationen. Jag tror att
            det kommer att bli beroende av andra, större utvecklingsskeden
            än dem vi diskuterar i dag.
          </note>
          <note>
            Det som närmast står på agendan när det gäller Iran är självfallet
            en dialog inte bara i den nukleära frågan utan i hela frågan om
            relationerna mellan Iran och det internationella samfundet. Den
            frågan blir mycket viktig under de närmaste veckorna och månaderna.
          </note>
          <note type="speaker">
            Anf. 16 BODIL CEBALLOS (mp):
          </note>
          <note>
            Fru talman! Då måste jag återkomma lite grann till en av de frågor
            som inte besvarades och som jag ännu inte har tagit upp, och det
            är på vilket sätt utrikesministern tänker prioritera Iranfrågan
            under ordförandeskapet. Precis som ministern säger är det en av
            de allra viktigaste utrikespolitiska frågorna, därför att en stor
            del av världsfreden kanske ligger i att vi hittar en lösning eller
            en dialog med Iran. Det är naturligtvis inte lätt det skriver
            jag också i min interpellation. Det är hela tiden en balansgång
            när det handlar om Iran.
          </note>
          <note>
            Ministern påpekar själv att detta kommer att vara viktigt under
            de kommande månaderna, och då vore det intressant att få veta
            vad som planeras i Iranfrågan. Det kommer ibland upp i EU-nämnden,
            men inte alltid.
          </note>
          <note>
            Ministern nämnde också de kristna i Irak. Just nu pågår ett möte
            i Klara kyrka, som jag missar, om de kristna i Irak. Jag hinner
            kanske vara med en liten stund. Det är en fråga som har uppmärksammats
            hela sommaren, liksom utvisningarna av kristna till Irak. Man
            ska inte skicka tillbaka människor till länder där de riskerar
            fängelse, tortyr, dödsstraff etcetera, och vi vet att vi skickar
            tillbaka dem till ett land som inte klarar av att garantera deras
            säkerhet.
          </note>
          <note>
            Det finns många sådana situationer, och egentligen borde regeringen
            kunna ta upp de här frågorna. Återvändandeavtal och sådant borde
            egentligen ligga under Utrikesdepartementet och inte någon annanstans.
          </note>
          <note type="speaker">
            Anf. 17 Utrikesminister CARL BILDT (m):
          </note>
          <note>
            Fru talman! I den frågan kan jag bara säga att regeringen arbetar
            under lagarna. Lagarna är stiftade av riksdagen, och det ser ut
            som det gör. Sedan kan man tycka vad man vill om det. Man kan
            tycka att det är bra eller inte, men det har inte med saken att
            göra. Regeringen har att arbeta enligt lagarna.
          </note>
          <note>
            Jag vill inte hålla Bodil Ceballos borta från mötet i Klara kyrka
            alltför länge. Jag vill bara säga att Iranfrågan nog är en av
            de frågor som jag har ägnat mest uppmärksamhet under de senaste
            månaderna. Jag fruktar att det kommer att bli en av de frågor
            som jag kommer att få ägna mest uppmärksamhet under de kommande
            veckorna också.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2008/09:591 om hot mot tilltron till
            rättsstaten Sverige
          </note>
          <note type="speaker">
            Anf. 18 Justitieminister BEATRICE ASK (m):
          </note>
          <note>
            Fru talman! Jan Lindholm har frågat mig om jag avser att vidta
            någon åtgärd
          </note>
          <note>
            När det först gäller de frågor som mer specifikt avser den pågående
            brottsutredningen rörande mordet på dåvarande statsminister Olof
            Palme, så kan jag inte som minister kommentera eller styra hur
            denna brottsutredning bedrivs.
          </note>
          <note>
            Vad gäller Jan Lindholms frågor om preskription vill jag säga
            att jag är positiv till att avskaffa preskriptionen för vissa
            allvarliga brott, såsom mord. I dag är principen att alla brott
            preskriberas. I departementspromemorian Preskription vid allvarliga
            brott har föreslagits bland annat att preskriptionen avskaffas
            för vissa allvarliga brott. Ett flertal remissinstanser har varit
            positiva till en sådan förändring. Eftersom ett avskaffande av
            preskription för vissa brott innebär en principiell avvikelse
            från vad som gäller i dag förutsätter detta noggranna överväganden.
            Min ambition är att presentera ett förslag till ändrade preskriptionsbestämmelser
            under hösten.
          </note>
          <note type="speaker">
            Anf. 19 JAN LINDHOLM (mp):
          </note>
          <note>
            Fru talman! Jag har läst väldigt många berättelser på nätet,
            av ungdomar men även av äldre, om hur de uppfattar polisövergrepp.
            Många gånger är det berättelser om händelser på vägen hem från
            några vänner sent på natten, då man av en slump har råkat komma
            till en plats där polisen misshandlar någon. Berättarna är inte
            sällan måna om att rättvisa ska skipas, så de tar fram sina kameror
            och mobiltelefoner för att dokumentera det som sker för att sedan
            i en eventuell framtida rättslig prövning kunna bidra till en
            rimlig bedömning av om det våld som de har bevittnat är rätt eller
            fel.
          </note>
          <note>
            För de flesta av oss är allt våld fel. När sedan den person som
            har börjat dokumentera själv blir nedslagen och misshandlad av
            polisen enbart på grund av att hon eller han har råkat befinna
            sig på platsen och försökt bidra till bra förutsättningar för
            en saklig rättslig prövning senare förstår nog de flesta att den
            personen tappar tron på polisen och i förlängningen på själva
            rättsstaten.
          </note>
          <note>
            Min interpellation handlar om risken för att vår rättsstat tappar
            sin legitimitet. Jag tar upp några svenska fall som exempel men
            hänvisar även till brott mot demokratin i andra länder som har
            skapat myter som lett till att konspirationsteorierna växer. Anser
            ministern att det är helt okej att allt fler medborgare slutar
            tro på att det går att få en rättvis behandling i vårt land, eller
            är det ett problem?
          </note>
          <note>
            När jag under sommaren läste Sven Anérs senaste bok om Palmemordet,
            där författaren pekar ut en nu levande person som Palmes mördare,
            blev jag riktigt chockerad. Det är ju en domare i det svenska
            rättsväsendet som pekas ut en före detta polis. Jag tycker att
            det är anmärkningsvärt att inte rättsväsendet startar en förtalsprocess
            mot den här författaren. Anser inte ministern att domstolsväsendets
            trovärdighet tar skada av att en domare utpekas som grov brottsling,
            och växer inte den skadan om anklagelsen inte bemöts?
          </note>
          <note>
            Företag, banker och försäkringsbolag har ibland utpekats som
            bedragare som har förskingrat pengar eller lurat människor. De
            brukar omedelbart stämma den som förtalar dem om de anser att
            de har rent mjöl i påsen. Men ibland gör de precis tvärtom. Då
            bjuder de in till total genomlysning, granskning och öppenhet.
            Ingenting ska förtigas, utan allt ska upp på bordet. Då kanske
            det blir någon som får gå också, för det kanske fanns något bakom
            anklagelserna.
          </note>
          <note>
            Jag begär inte att ministern ska gå in på några mordutredningar,
            ge direktiv eller ministerstyra absolut inte. Men ministern har
            till och med fått brev från medborgare som har krävt att Sven
            Anér ska lagföras, och hon har inte ens svarat på de breven såvitt
            jag vet.
          </note>
          <note>
            Förstår inte ministern att om makthavare bara tiger, oavsett
            vilka det nu är som sitter i regeringsställning, så drar många
            medborgare sina egna och tyvärr väldigt otäcka slutsatser? Det
            tror jag skadar tilltron till den svenska rättsstaten. Vore det
            inte bra att försöka göra något åt det?
          </note>
          <note type="speaker">
            Anf. 20 Justitieminister BEATRICE ASK (m):
          </note>
          <note>
            Fru talman! Nu gällde inte frågeställningarna påstådda övergrepp
            av polisen utan preskription och brottsutredningar. Självklart
            är kvaliteten i rättsväsendet och det sätt som olika myndigheter
            arbetar på avgörande för den tilltro och det förtroende som medborgarna
            har för rättssystemet. Det är något som vi hela tiden måste arbeta
            med och se seriöst på. Tron på rättsstaten är synnerligen central.
          </note>
          <note>
            Däremot kan naturligtvis inte statliga institutioner eller myndigheter
            ge sig ut i den allmänna debatten. I ett fritt och öppet samhälle
            skrivs det många böcker och artiklar, och man gör uttalanden av
            alla möjliga slag. Det är klart att det kan finnas synpunkter
            på det. Men det ligger i sakens natur att det inte är staten som
            går ut och agerar mot olika synpunkter. Tvärtom tror jag att garanten
            för tilltron till demokratin är den fria debatten, där man också
            får föra fram konspirationsidéer och de får bemötas.
          </note>
          <note>
            När det gäller mordet på statsminister Olof Palme har Sverige
            på ett mycket seriöst sätt arbetat för att också granska den brottsutredning
            som fortfarande pågår. Jag vill gärna påminna riksdagen om att
            Justitiekanslern har tittat på frågan. Vi har haft en juristkommission
            i slutet av 1980-talet, en parlamentarisk kommission, en granskningskommission
            och så vidare.
          </note>
          <note>
            Man har återkommande visat ett väldigt stort intresse för att
            granska de olika spåren och de insatser som har gjorts i utredningen.
            Det är på det sättet som man säkrar att arbetet bedrivs på ett
            riktigt sätt, och jag tycker att det är på den vägen som man ska
            arbeta.
          </note>
          <note>
            Det är alltså inte så att inte olika fristående kommittéer och
            andra har synat polisutredning och ageranden i sömmarna på olika
            sätt.
          </note>
          <note>
            Det är naturligtvis oerhört centralt att detta görs, för det
            är någonting alldeles fruktansvärt att en statsminister mördas
            i en demokrati som Sverige. Jag tror att vi alla fortfarande är
            chockade över att det kunde hända.
          </note>
          <note>
            Likväl är det en brottsutredning som pågår.
          </note>
          <note>
            Den andra delen av interpellationen, som jag har fått, handlar
            om: Är det rimligt att allvarliga brott som mord preskriberas?
          </note>
          <note>
            Jag har då redovisat att vi har en utredning som vi har remissbehandlat.
            Jag har också berättat om min grundläggande syn i den här frågan.
          </note>
          <note>
            Jag tycker att vi med tanke på dagens teknik och med tanke på
            allvaret i brott som mord, och en del andra, faktiskt har skäl
            att lyfta preskriptionen. Vi arbetar med ett förslag i den frågan
            som jag inte i detalj vill presentera här i kammaren i dag.
          </note>
          <note>
            När det gäller tillit generellt vill jag gärna säga att jag tycker
            att det är otroligt viktigt att arbeta med tilltron och rättssäkerheten
            i systemet. Man kan aldrig få ett perfekt system, men man måste
            anstränga sig.
          </note>
          <note>
            En viktig åtgärd som jag har vidtagit är att jag har tillsatt
            en utredning om bättre effektivitet och rättssäkerhet i förundersökningsförfarandet.
          </note>
          <note>
            Hovrättslagmannen Staffan Levén har ganska nyligen fått ett stort
            och brett uppdrag i avsikt att säkra kvalitet i brottmålsprocessen.
          </note>
          <note>
            I det här uppdraget ingår principiellt centrala frågor som tillämpning
            av objektivitetskravet, förundersökningsledarnas ansvar, metoder
            som de brottsutredande myndigheterna tillämpar för kvalitetssäkring
            och mycket annat.
          </note>
          <note>
            Det här är en otroligt viktig genomgång. Det är bra längesedan
            detta gjordes, och jag tror att det är väldigt viktigt.
          </note>
          <note>
            Men jag har också när det gäller anmälningar mot polisers agerande
            haft mer än en utredning som har tittat på hur detta ska ske.
            Vi har också på åklagarsidan en särskild enhet som arbetar med
            de här frågorna. Så även här har riksdag och regeringar agerat
            för att säkerställa att människors kritik och frågor ska besvaras
            på ett sakligt och korrekt vis.
          </note>
          <note type="speaker">
            Anf. 21 JAN LINDHOLM (mp):
          </note>
          <note>
            Fru talman! Min interpellation handlar om tilltron till rättsstaten,
            som jag menar håller på att krackelera.
          </note>
          <note>
            Ministern uttrycker en positiv inställning till att arbeta med
            att rättssäkerheten ska skärpas men svarar ändå inte på min konkreta
            fråga.
          </note>
          <note>
            Anser ministern att det är helt okej att allt fler människor
            slutar tro på att det går att bli rättvist behandlad i vårt land,
            eller anser ministern att det är ett problem? Det vore intressant
            att få ett svar på den frågan.
          </note>
          <note>
            Eftersom det är rätt vanligt att ministrar, när de står här i
            kammaren, gömmer sig bakom att de i sin roll riskerar att fällas
            för ministerstyre har jag låtit riksdagens utredningstjänst granska
            den frågan.
          </note>
          <note>
            De har bland annat tittat på regeringsformen ordentligt. Och
            de har tittat på vad konstitutionsutskottet har sagt de senaste
            15 åren vid de tillfällen då detta har tagits upp.
          </note>
          <note>
            Det är väldigt tydligt att vad det handlar om är att ministern
            härifrån talarstolen inte får uttrycka sig på ett sådant sätt
            att det kan uppfattas som ett direktiv till myndigheten. Så enkelt
            är det.
          </note>
          <note>
            Därför tycker jag att ministrarna, när de står i talarstolen
            här i kammaren, faktiskt inte lever upp till vad vi i riksdagen
            har rätt att kräva, nämligen att få svar på våra frågor när det
            blir knepigt.
          </note>
          <note>
            Man kan mycket väl svara på mina frågor utan att utforma svaret
            så att det kan uppfattas som ett direktiv.
          </note>
          <note>
            Man kan mycket väl ha en uppfattning till exempel om huruvida
            det är rimligt att stenkastande ungdomar först kan bli dömda till
            24 månaders fängelse i en tingsrätt, att det därefter mildras
            till 20 månader i en hovrätt för att sedan i Högsta domstolen
            bli 4 månader.
          </note>
          <note>
            En minister kan alltså mycket väl uttrycka en åsikt om huruvida
            människor i samhället ska kunna uppfatta det som rent slumpartat
            vilka straff ett visst brott ger. I de fall jag har tittat på
            finns det ingen tillkommande bevisföring mellan de olika instanserna.
            Det är viktigt att man från regeringssidan och från oss politiker
            talar om ifall man tycker att det är rimligt att människor kan
            uppfatta rättsväsendet som mycket slumpartat.
          </note>
          <note>
            Jag skulle också vilja fråga om material som finns i omlopp i
            samhället trots att det är hemligstämplat. Det används i flera
            olika fall för att bidra till mytbildningar vi har Osmo Vallo-fallet
            och en hel del andra fall, till exempel när det gäller oroligheterna
            i Göteborg. Om sådant material diskrediterar rättsväsendet, är
            det då inte rimligt att rättsväsendet uttalar sig om det? Är det
            rimligt att man håller tyst? Det är det jag är så orolig för.
          </note>
          <note>
            Jag tycker att regeringen och en minister borde kunna ha en uppfattning
            om huruvida det är ett bra debattklimat för en rättssäker stat.
            När den här informationen sprids bidrar den nämligen till att
            undergräva förtroendet för rättssamhället. Vem ska stå upp för
            rättssamhället om inte den högsta instansen, den minister som
            har ansvar för rättssäkerheten i landet, kan göra det?
          </note>
          <note type="speaker">
            Anf. 22 Justitieminister BEATRICE ASK (m):
          </note>
          <note>
            Fru talman! Den fråga som har ställts i interpellationen är inte
            om det är okej att fler människor inte tror på rättssystemet,
            som Jan Lindholm säger nu. Det är helt andra frågor som ställs
            i interpellationen, och jag besvarar det som står där.
          </note>
          <note>
            Nu är detta en allmän fråga som man kan svara på utan att behöva
            en lång beredningstid, men det första jag skulle vilja säga är:
            Vilket belägg har Jan Lindholm för att allt fler människor anser
            att rättssystemet krackelerar? Det stämmer inte med de mätningar
            och undersökningar som jag har tagit del av, men det finns säkert
            undersökningar eller exempel som Jan Lindholm har.
          </note>
          <note>
            Även om det inte skulle vara så att det finns en ökning av misstron
            är det ett bekymmer om det så bara skulle vara enstaka människor
            som ifrågasätter rättstryggheten och rättssamhället självklart!
            Där har vi alla ett ansvar att faktiskt redovisa vilka lagar och
            regler som gäller och hur olika institutioner arbetar på ett seriöst
            sätt. Inte minst riksdagens ledamöter har ett mycket stort ansvar,
            eftersom riksdagen stiftar lagar.
          </note>
          <note>
            Jag blir väldigt förvånad över att i den här kammaren få höra
            att många uppfattar det som rent slumpartat vilken påföljd som
            döms ut i våra domstolar jag fick nästan för mig att interpellanten
            själv uppfattade det så. Det är ju ett förfärligt antagande. Jag
            menar att vi har en lagstiftning, straffskalor och en ganska god
            ordning i vårt rättssystem. Det betyder inte att det aldrig kan
            bli fel, men vi har ett väldigt bastant rättssystem.
          </note>
          <note>
            När saker ifrågasätts går inte domstolar, åklagare eller andra
            ut och för en debatt på Expressens insändarsida eller så. Man
            ger sig som institution inte ut och för diskussioner med enskilda
            författare och andra. Däremot brukar ifrågasättande av allvarligt
            slag leda till att man gör en granskning. Så är fallet när det
            gäller utredningen av Osmo Vallo-fallet, om jag inte minns fel.
            Det har granskats av en särskild utredare som också har gjort
            en väldigt noggrann genomgång. Jag tycker att genomgången är mycket
            tänkvärd, och den ligger till grund för åtgärder på olika nivåer
            för att säkra att människor inte ska utsättas för den typ av tveksam
            behandling som man tror och vet att Osmo Vallo utsattes för.
          </note>
          <note>
            Det är också mot den bakgrunden som jag har tillsatt en särskild
            utredning för att titta på vad vi kan göra för att höja kvaliteten
            och för att säkra ytterligare att det inte blir fel. För den enskilda
            personen som berörs av ett ärende i rättssamhället är det oerhört
            viktigt att allt går rätt till och att det granskas på ett sakligt
            sätt. Jag tror att det är mycket viktigare att man gör så än att
            man allmänt deltar i debatten.
          </note>
          <note>
            Omsorgen om oss ministrar från interpellanten är rörande. Det
            är ändå på det sättet att vi inte har rätt att diskutera pågående
            brottsutredningar. Den typ av samhälle där ministrar i parlamentet
            eller någon annanstans börjar diskutera hur polisen sköter sitt
            jobb och jag vet inte vad är en typ av samhälle vi inte vill ha.
            Vi vill ha självständiga myndigheter som arbetar utifrån lagar
            och med den professionalism de har. Vi vill inte ha ministerstyre.
            För mig är det alldeles självklart.
          </note>
          <note>
            Jag tycker att det är viktigt att myndigheterna arbetar utifrån
            de principer som riksdag och regering har lagt fast. Det är precis
            så det sker i dag. Det tror jag i längden ger det största förtroendet
            för rättsstaten.
          </note>
          <note type="speaker">
            Anf. 23 JAN LINDHOLM (mp):
          </note>
          <note>
            Fru talman! Jag har i min interpellation i texten och två gånger
            här från talarstolen mycket tydligt talat om att jag absolut inte
            på något som helst sätt begär att ministern ska kommentera någon
            pågående brottsutredning. Jag har mycket noggrant låtit riksdagens
            utredningstjänst utreda vad detta betyder. Det går mycket bra
            att kommentera frågor utan att uttrycka sig så att det av myndigheten
            på något som helst sätt kan uppfattas som en styrande signal som
            skulle påverka deras verksamhet.
          </note>
          <note>
            Det är tråkigt att ministern inte vågar diskutera interpellationen,
            och det är tråkigt att ministern väljer att inte läsa rubriken
            och förstå vad interpellationen handlar om. Interpellationen handlar
            om risken för vårt samhälles rättssäkerhet och att medborgarna
            i vårt samhälle slutar att tro på att det fungerar på ett rättvist
            sätt.
          </note>
          <note>
            Ministern uttrycker också här i talarstolen att det skulle vara
            konstigt att man upplever saker som slumpartade i domstolar. Det
            vore då intressant, eftersom det inte är någon brottsutredning
            som pågår, att höra vad ministern tycker om att det kan inträffa
            nu råkar det ha inträffat att en människa eller en grupp människor,
            ett antal människor som döms för ett brott, i första instans kan
            få en dom, i nästa instans en helt annan dom och så småningom
            i Högsta domstolen en dom som avviker i mycket stor omfattning
            från den ursprungliga. Det finns ingen skillnad i bevisföringen.
          </note>
          <note>
            Ta det som ett rent teoretiskt exempel! Jag har exempel där det
            har hänt. Hur ska människorna i samhället uppfatta det om inte
            som slumpartat?
          </note>
          <note type="speaker">
            Anf. 24 Justitieminister BEATRICE ASK (m):
          </note>
          <note>
            Fru talman! Det är väl alldeles självklart att jag läser både
            rubriker och interpellationer. Jag har verkligen som ambition
            att svara på de frågor som ställs. En fråga som interpellanten
            ställde till mig var vilka åtgärder jag avser att vidta mot bakgrund
            av att vi närmar oss preskriptionstiden för mordet på Olof Palme
            och att inga nya initiativ tas.
          </note>
          <note>
            Det handlar definitivt om huruvida jag ska göra något för att
            lägga mig i en brottsutredning. Jag har valt att inte svara på
            den frågan, för jag ska inte lägga mig i brottsutredningar. Däremot
            har jag i mitt svar varit väldigt tydlig med att preskriptionsfrågan
            bereds inom Regeringskansliet och att jag tänker lämna ett förslag
            under hösten. Jag anser också att allvarliga brott som mord inte
            bör ha preskriptionstid, eftersom det är så viktigt att de kan
            redas ut. Vi kan i dag med ny teknik ibland lyckas lösa sådant
            som tidigare inte var möjligt.
          </note>
          <note>
            Det innebär ett principiellt förändrat förhållningssätt i lagstiftningen.
            Därför får man vara ytterst noggrann med de olika detaljfrågorna
            som kommer med anledning av det. Det är vi också.
          </note>
          <note>
            Den mer generella frågan som interpellanten tar upp handlar om
            idéer och synpunkter och den diskussion som alltid förs om olika
            brott i samhället och vad man ska göra åt dem. Uppenbarligen har
            interpellanten intrycket att det betyder att väldigt många människor
            ifrågasätter rättsstaten. Jag tror inte alls att det är på det
            sättet. Däremot finns det ett otroligt engagemang bland människor
            för att den som begår brott också ska lagföras. Därför diskuteras
            naturligtvis brott som inte är färdigutredda, där man inte har
            gått i mål, men också frågor som rör olika utredningar och annat
            som görs.
          </note>
          <note>
            Det tolkar jag snarast som ett stöd för rättssamhället. Jag ser
            det som något positivt. Det finns mer att göra på det här området,
            men jag har nog inte samma bild av verkligheten som interpellanten
            har när det gäller tilltron till rättsstaten.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2008/09:572 om kunskapsbegreppet
            och hur man bäst främjar kunskapsutvecklingen i skolan
          </note>
          <note type="speaker">
            Anf. 25 Utbildningsminister JAN BJÖRKLUND (fp):
          </note>
          <note>
            Fru talman! Louise Malmström har frågat mig om jag har definierat
            begreppet kunskap och om jag kan redovisa hur min politik främjar
            landets elevers kunskapsutveckling.
          </note>
          <note>
            Kunskapens natur är en av filosofins evighetsfrågor. Det vore
            förmätet av mig att under en interpellationsdebatt försöka döma
            av den. Det går inte att svara med en ordboksdefinition eller
            ens genom att läsa upp Nationalencyklopedins artikel om begreppet
            kunskap.
          </note>
          <note>
            I läroplanerna för grundskolan och gymnasieskolan görs det en
            åtskillnad mellan fyra olika former av kunskap: fakta, förståelse,
            färdighet och förtrogenhet. Som läroplanskommittén skriver i sitt
            betänkande Skola för bildning (SOU 1992:94) samspelar formerna
            med varandra och utgör varandras förutsättningar. Det ingår i
            skolans uppdrag att föra en aktiv diskussion om begreppet kunskap.
          </note>
          <note>
            Den kunskapssyn som läroplanerna förmedlar är fullt förenlig
            med tydliga kunskapskrav. En rädsla för att ställa krav på eleverna
            och utvärdera vad de har lärt sig gynnar inte någon. Den aktuella
            forskningen visar tvärtom att framgångsrika skolor har höga förväntningar
            på sina elever med utgångspunkt i att alla har förutsättningar
            att lära och att det är skolans och undervisningens kvalitet,
            inte elevernas sociala bakgrund, som är avgörande för resultaten.
            De framgångsrika skolorna utvärderar kontinuerligt elevernas kunskaper
            och ger uppmuntran och belöning för ett väl utfört arbete.
          </note>
          <note>
            Avslutningsvis, fru talman, menar jag att alla större reformer
            som regeringen genomför på skolområdet på ett eller annat sätt
            främjar elevernas kunskapsutveckling. Det är därför de genomförs.
          </note>
          <note type="speaker">
            Anf. 26 LOUISE MALMSTRÖM (s):
          </note>
          <note>
            Fru talman! Jag vill börja med att tacka utbildningsminister
            Jan Björklund för svaret på min interpellation. Jag konstaterar
            att om denna debatt inte leder till något annat har den i alla
            fall lett till att utbildningsministern har tvingats försöka formulera
            sin kunskapssyn för sig själv.
          </note>
          <note>
            Jag har länge varit nyfiken på och uppriktigt intresserad av
            hur utbildningsministern tänker kring de här frågorna, eftersom
            jag tycker mig i regeringens utbildningspolitik se många korta
            och som jag bedömer det rätt så populistiska utspel. Ibland är
            det kring självklarheter som alla är överens om, ibland med rena
            stolligheter som innehåll.
          </note>
          <note>
            Framför allt saknar jag långsiktigheten och den röda tråden.
            Jag misstänker att det har att göra med att grunden på något sätt
            saknas. När man inte är trygg i sin egen syn på kunskap och lärande
            är det lätt att stoppa fingret i luften och känna åt vilket håll
            det blåser, kalla det för sunt förnuft och sedan slå lite i blindo.
            Allt landar inte fel. Som bekant hittar även blinda hönor korn
            ibland.
          </note>
          <note>
            Fru talman! Därför blir jag glatt överraskad när jag hör Björklund
            referera till de fyra f:en. Det betyder ändå att han har kommit
            en bit på väg i själva teorin. Jag blir också glad när han poängterar
            tydliga krav, tät uppföljning och höga förväntningar på eleverna.
            Där prickar han också in några viktiga förutsättningar för kunskapsutveckling
            hos landets elever.
          </note>
          <note>
            Jag skulle kunna fylla på med en rad andra viktiga förutsättningar,
            men det tillåter inte en kort interpellationsdebatt. Jag får väl
            återkomma till det vid annat tillfälle.
          </note>
          <note>
            Hur som helst: Björklund är en bit på väg i teorin. I praktiken
            tycker jag dock att utbildningsministern agerar väldigt annorlunda.
            Ett exempel är den gymnasieskola han drev fram. Den har många
            poänger, men den delar upp f:n och skapar en faktainriktning och
            en färdighetsinriktning och stänger dörrar för dem som vill skaffa
            sig de kunskaper man behöver i ett modernt arbetsliv och i vardagen,
            trots att pedagogisk forskning är överens om att det är fel väg
            att gå.
          </note>
          <note>
            Ungefär så här uttrycker sig till exempel Wenestam och Rosendal:
            En erfarenhet måste, för att vara källa till ny kunskap som leder
            till nya handlingar, erfaras på ett medvetet sätt av den lärande.
            Man måste göra något med sin medvetenhet, annars riskerar den
            att bli enbart en upprepning av ett handlingsmönster.
          </note>
          <note>
            Så här säger Hedin och Svensson alla de här är alltså professorer
            eller liknande i pedagogik: I diskussioner ställs ofta teori mot
            praktik. Detta är en ofruktbar motsättning. Snart sagt alla mänskliga
            aktiviteter har såväl praktiska som teoretiska inslag. Det slutliga
            beviset på att man förstår något är att man har integrerat teori
            och praktik.
          </note>
          <note>
            Jag har flera exempel där Björklund gör tvärtemot vad han nu
            står här och ger sken av han förespråkar övervakningskameror i
            skolorna och att hämta elever som inte kommer till skolan med
            polis. Det är inte, Jan Björklund, att visa att man har höga förväntningar
            på eleverna. Att införa ett nytt betygssystem där det saknas en
            rad kriterier är inte att visa tydlighet när det gäller kunskapskraven.
            När det gäller den täta uppföljningen är den avgörande under förutsättning
            att man använder sig av den information den ger. Att mäta för
            att sortera är inte kunskapsfrämjande. Det är bara om man vidtar
            åtgärder och satsar utifrån det man får veta som det kan ge resultat.
          </note>
          <note>
            Därför undrar jag: Varför säger Björklund en sak och gör någonting
            helt annat?
          </note>
          <note type="speaker">
            Anf. 27 Utbildningsminister JAN BJÖRKLUND (fp):
          </note>
          <note>
            Fru talman! Louise Malmström konstaterar inledningsvis att vi
            har samma kunskapssyn, men sedan återkommer i Louise Malmströms
            inlägg den mer flummiga syn som så många socialdemokrater har.
          </note>
          <note>
            När det gäller övervakningskameror tycker jag att dagens lagstiftning
            är bra. Jag såg att Thomas Bodström, Louise Malmströms partikamrat,
            skulle motionera om att öka antalet kameror i skolorna. Jag tycker
            att dagens lagstiftning är bra på den punkten och finner alltså
            ingen anledning till en sådan ändring, men den diskussionen får
            väl Louise Malmström ta i sitt parti.
          </note>
          <note>
            När det gäller gymnasieskolan hävdar Louise Malmström att alla
            forskare är överens om att regeringens reform är dålig. Om Louise
            Malmström kan namnge några forskare som hävdar att regeringens
            gymnasiereform är dålig ska jag namnge rätt många som tycker att
            den är bra. Hon får gärna förtydliga detta. Det är så oerhört
            lätt att stå här och vara svepande och säga att alla forskare
            är överens.
          </note>
          <note>
            Så är det inte, Louise Malmström. Det är klart att vi bygger
            våra skolreformer både på vetenskap och på beprövad erfarenhet.
            Självklart gör vi det. Men det är faktiskt så att Sveriges och
            världens skolforskare inte är överens. Du kommer att hitta rätt
            många skolforskare och pedagoger, om vi avgränsar det till det,
            som är motståndare till betyg och som stöder Socialdemokraternas
            linje. Men du kommer även att hitta många som är för betyg och
            som stöder den borgerliga regeringens linje.
          </note>
          <note>
            I humanistisk forskning, Louise Malmström, finns det sällan en
            enda saliggörande sanning. Det kan finnas inom matematik eller
            naturvetenskap, men i humanistisk forskning finns det inte. Det
            finns olika teser och hypoteser, och man prövar sig fram. Ibland
            är kanske alla överens om något man tycker är självklart, men
            en hel del saker kommer man fram till olika slutsatser kring.
            Så stå inte och försök mästra mig om att alla forskare skulle
            vara överens i betygsfrågan, för så är det inte, Louise Malmström.
          </note>
          <note type="speaker">
            Anf. 28 LOUISE MALMSTRÖM (s):
          </note>
          <note>
            Fru talman! Jan Björklund kan raljera kring flummighet om han
            vill, men jag sade inte och det kan han läsa i protokollet sedan
            att hela gymnasiereformen är dålig. Jag tycker att många delar
            i gymnasiereformen är bra, och jag är själv en av dem som försökte
            driva fram dessa delar under den förra mandatperioden.
          </note>
          <note>
            Jag sade inte heller att alla forskare är överens om att gymnasiereformen
            var dålig, utan jag sade att forskningen lutar åt att man ska
            ha så mycket teori och praktik som möjligt tillsammans. Jan Björklund
            sade ju själv i sitt interpellationssvar att det var viktigt att
            sammanlänka fakta, förståelse, färdigheter och så vidare.
          </note>
          <note>
            Jan Björklund antyder redan i sitt första svar att jag och mitt
            parti skulle vara rädda för att ställa krav på elever och utvärdera
            hur väl lärare lyckas skapa ett klimat som gynnar elevernas kunskapsutveckling.
            Detta är rent nonsens. Jag vill däremot gärna diskutera hur man
            gör detta bäst och hur stor tilltro man ska ha till pedagogernas
            egen skicklighet och förmåga att bedöma var det behövs extra stöd.
          </note>
          <note>
            Jag vill också veta vad det evinnerliga testandet och Björklunds
            disciplinåtgärder får för andra effekter på lärandeprocessen hos
            eleverna. Vi vet till exempel att ökad press och olika former
            av bestraffningar och hot påverkar lärandeprocessen negativt.
            Möjligen kan sådana metoder ge tysta och rädda elever som rapar
            upp fakta utantill, men det är inte vad vi menar med lärande,
            varken du eller jag hoppas jag.
          </note>
          <note>
            Jag är heller inte ensam om att vara kritisk. Jag gjorde ett
            litet experiment och rotade i min egen lilla tidningshög hemma.
            Jag bläddrade igenom det som låg där som handlade om pedagogik.
            Jag behövde inte leta särskilt länge förrän jag hittade en artikel
            i Pedagogiska magasinet där Olle Holmberg talar om en ohållbar
            lärarutbildning som inte är för framtiden utan är en nostalgitripp.
            Jag bläddrade vidare: Björklunds betygshets leder fel, säger Hans-Åke
            Scherp, docent i pedagogik vid Karlstads universitet. Jag läser
            också i tidningen Alfa, en tidning för svenska- och SO-lärare,
            att forskare är skeptiska till proven i trean.
          </note>
          <note>
            I princip varenda tidskrift eller artikel som på något vis behandlar
            Jan Björklunds politik sågar delar av den. Då undrar jag om Jan
            Björklund är immun mot all denna kritik som riktas mot hans politik
            och hur många gånger utbildningsvetenskapliga forskare och pedagoger
            tvingas ropa att han har fel innan han är beredd att ompröva politiken.
            I synnerhet om han, som i interpellationssvaret, säger att han
            delar den syn på kunskap som står i läroplanerna borde det vara
            hög tid att ompröva själva politiken.
          </note>
          <note type="speaker">
            Anf. 29 Utbildningsminister JAN BJÖRKLUND (fp):
          </note>
          <note>
            Fru talman! De forskare som Louise Malmström namnger finns. De
            är högljudda i debatten. Jag möter dem av och till. Det är de
            forskare som, liksom Louise Malmström, har skapat den gamla skolpolitiken
            som har misslyckats. Den politiken har man prövat, och den har
            misslyckats. Resultaten i svenska skolor har sjunkit. Vi har svårt
            att rekrytera lärare till skolorna. Det är låg status på yrket.
            Avhoppen från gymnasiet är jättehöga. Visst finns det många forskare
            som har stått bakom den politiken. Ännu mer har Socialdemokraterna
            gjort det, ihop med sina stödpartier.
          </note>
          <note>
            Vi lägger om den politiken nu. Jag kan också namnge några forskare
            Martin Ingvar, Grosin och allt vad de heter men det är väl inte
            intressant att se hur många forskare vi kan räkna upp här. Det
            vi behöver diskutera är politikens innehåll.
          </note>
          <note>
            Alla ungdomar vill inte bli akademiker, Louise Malmström. Alla
            kan förmodligen inte heller bli akademiker. Samhället fungerar
            inte om alla blir akademiker. Vi måste också ha yrkesutbildningar
            i vårt land. Vi måste uppvärdera yrkesutbildningarna. Hur kan
            det komma sig att ditt eget parti som kallar sig ett arbetareparti
            har ett sådant totalt förakt för yrkesutbildningar? Det är det
            som är så märkligt. Är det något kvardröjande förakt för studentmössan
            som gör att alla ska ha exakt samma utbildning på gymnasiet, annars
            är det inte jämlikt och rättvist? Ni måste lämna 70-talet, Louise
            Malmström!
          </note>
          <note>
            Den politik för gymnasiet som ni har drivit har lett till att
            mängder av ungdomar hoppar av ungdomar som vill lära sig ett yrke
            och gå en yrkesutbildning. Men ni kräver att de ska bli akademiker
            på köpet. Då hoppar de av, för de orkar inte med. Är det inte
            bättre att de går färdigt, får en yrkesexamen och blir anställningsbara?
          </note>
          <note>
            Vi har en mycket hög ungdomsarbetslöshet i Sverige jämfört med
            andra länder. Louise Malmström kommer kanske snart att säga att
            det är den borgerliga regeringens fel, men jag lovar att vi hade
            det även på den gamla regeringens tid. Vi har strukturellt högre
            ungdomsarbetslöshet, och en viktig orsak är att vi har försummat
            yrkesutbildningarna. Vi tvingar yrkeseleverna att läsa in akademiska
            kunskaper vilket gör att de hoppar av, och den som har hoppat
            av har väldigt svårt att få jobb.
          </note>
          <note>
            Vi måste lägga om utbildningspolitiken, Louise Malmström. Lämna
            70-talet bakom dig!
          </note>
          <note type="speaker">
            Anf. 30 LOUISE MALMSTRÖM (s):
          </note>
          <note>
            Fru talman! Ska man tro på dem jag just citerade innebär det
            att vi återvänder till 1800-talet.
          </note>
          <note>
            Det är ni som har ett stort förakt för yrkesutbildningar. Ni
            skapar en gymnasieutbildning light där eleverna får lära sig saker
            som inte räcker för att de ska bli anställningsbara. För de blir
            ju inte anställningsbara.
          </note>
          <note>
            Ingen har någonsin sagt att vi eller någon annan tror att alla
            vill bli akademiker. Vi vill ha en utbildning som ger möjlighet
            att fortsätta utbilda sig, antingen inom yrkesområdet eller inom
            det akademiska.
          </note>
          <note>
            Det är heller inte så enkelt som Jan Björklund vill framställa
            det, att vissa tycker si och andra så bland forskarna. Möjligen
            kan Jan Björklund hänvisa till någon hjärnforskare som hävdar
            nedsatta funktioner i delar av hjärnans hjässlob för dem som har
            svårt för matematik för att få stöd för några av sina teser, men
            då bryter han å andra sidan mot det han själv säger i interpellationssvaret,
            nämligen utgångspunkten att alla har förutsättningar att lära
            och att det beror på miljön och inte på individen om man lyckas.
          </note>
          <note>
            Det finns en del teorier kring lärande och kunskap, även om lärsituationer
            aldrig kan renodlas utifrån sådana teorier. Jag tycker att många
            av utbildningsministerns förslag verkar bygga på de behavioristiska
            tankegångarna. För behavioristerna är det det yttre beteendet
            som är relevant. Man tänker på Pavlovs hundar, på stimuli och
            respons. Tänkande och reflexion lämnas helt därhän. Bestraffningar
            ges utan att man förstår varför. För mig hör inte det här hemma
            i dagens kunskapsskola, Björklund. De allra flesta utbildningsvetenskapliga
            forskare har lämnat det renodlat behavioristiska bakom sig för
            årtionden sedan.
          </note>
          <note>
            Man kan också skilja mellan kvantitativ, ytinriktad kunskap och
            kvalitativ, djupinriktad. Om man omfattas av det förstnämnda ser
            man kunskap som en produkt som man kan förmedla och eleverna som
            mer eller mindre tomma tunnor som ska fyllas. Annars ser man det
            som en process som sker hos varje individ. Den ser olika ut och
            beror på omgivande faktorer. Det skulle vara spännande att höra
            hur du tänker om det, men det får vi ta en annan gång.
          </note>
          <note>
            Om du verkligen vill främja landets elevers kunskapsutveckling
            är det dags att reflektera över vad som verkligen kan främja lärande
            och underlätta för en kunskapsskola som bygger på 2000-talets
            kunskapssyn. Allt annat är flummigt, Björklund.
          </note>
          <note type="speaker">
            Anf. 31 Utbildningsminister JAN BJÖRKLUND (fp):
          </note>
          <note>
            Fru talman! Jag är glad att Louise Malmström är så tydlig, för
            socialdemokraterna nu för tiden brukar vara väldigt luddiga med
            vad de tycker i skolfrågor. Jag tycker att det är bra att Louise
            Malmström står upp för de här idéerna. Jag önskar att ditt parti
            kunde vara lika tydligt som du är. Då får vi en tydlig skolpolitisk
            debatt.
          </note>
          <note>
            Jag uppfattar att de som ska företräda ditt parti i de här frågorna
            bara duckar när vi diskuterar. Ena dagen tycker de som jag därför
            att de inte vill ha debatt. Nästa dag kritiserar de mig lite grann,
            men när jag svarar tycker de som jag egentligen. De vågar liksom
            inte ta debatten.
          </note>
          <note>
            Jag tycker att det är bra att Louise Malmström tar debatten.
            Låt oss i valrörelsen ta debatten om vi ska ha betyg i skolan,
            om vi ska ha yrkesutbildningar, om vi ska ha disciplin i skolan
            eller inte. Du kritiserade alla de disciplinära bestämmelser vi
            inför, men gå till val på att ta bort dem då! Lova mig det! Lova
            mig att göra det, så tar vi den debatten.
          </note>
          <note>
            Jag tror nämligen att det socialdemokratiska partiet inte har
            någon aning om vilken fot man ska stå på i skolfrågan. Jag välkomnar
            om man nyktrar till, men det är klart att det blir tydligare för
            väljarna om man driver Louise Malmströms linje så det uppskattar
            jag.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2008/09:587 om dubbelgranskning av
            nationella prov med anledning av ökad betygsinflation
          </note>
          <note type="speaker">
            Anf. 32 Utbildningsminister JAN BJÖRKLUND (fp):
          </note>
          <note>
            Fru talman! Mats Pertoft har frågat mig vilka belägg jag stöder
            min bedömning att det förekommer en betygsinflation i Sverige
            på och om jag har tagit initiativ till att beräkna kostnaden för
            uppdraget att dubbelrätta 10 procent av de nationella proven.
          </note>
          <note>
            Statens skolinspektion, och tidigare Statens skolverk, har många
            gånger i sin inspektionsverksamhet konstaterat att det finns stora
            brister i skolornas arbete med bedömning och betygssättning och
            att likvärdigheten mellan skolor när det gäller betygssättning
            är otillräcklig. Till detta kommer olika rapporter om betygsinflation,
            nu senast rapporten av Magnus Henrekson och Jonas Vlachos som
            Mats Pertoft själv nämner i sin interpellation. Även Christina
            Wikström, forskare vid Umeå universitet, har visat att betygssättningen
            blivit alltmer generös över tiden. Det gäller generellt på alla
            skolor.
          </note>
          <note>
            I rapporten som Mats Pertoft nämner i sin interpellation kommenterar
            Skolverket betygsinflationen utifrån att den genomsnittliga betygspoängen,
            i gymnasieskolan märk väl, har varit i det närmaste konstant de
            senaste fem åren. I andra sammanhang har Skolverket samtidigt
            bekräftat att andelen elever med toppbetyg har ökat, även om betygen
            har stabiliserats de allra senaste åren. Dock är situationen annorlunda
            i grundskolan där det har skett en betydande ökning av meritvärdet
            under en följd av år.
          </note>
          <note>
            Sammantaget menar jag att det finns många tecken på olika typer
            av problem när det gäller bedömning och betygssättning. Till exempel
            har Skolverket visat att det förekommer skillnader mellan resultat
            på nationella prov i ett ämne och ämnesbetyget för samma elev.
            Vissa skillnader på elevnivå är naturliga på grund av de nationella
            provens roll och syfte, men Skolverket visar på systematiska avvikelser
            på skolnivå som måste undersökas närmare.
          </note>
          <note>
            Jag anser att problemen med en likvärdig bedömning och betygssättning
            till stor del handlar om att kursplaner och betygskriterier är
            för otydliga och lämnar för stort tolkningsutrymme vid bedömningen
            av elevernas kunskaper. Regeringen vidtar en rad åtgärder för
            att komma till rätta med problemen. En ny och mer nyanserad betygsskala
            införs och betygskriterier ska förtydligas. Grundskolans kursplaner
            ska ses över i syfte att ge dem en mer ändamålsenlig struktur
            och ett mer konkret innehåll. Regeringen har uppdragit åt Skolverket
            att utarbeta förslag till nya kursplaner för grundskolan och att
            formulera nya tydliga kunskapskrav för tre av de godkända betygsstegen
            i årskurs 9. Skolverket kommer också att få i uppdrag att föreslå
            nya ämnesplaner för gymnasiet. Där ingår också att föreslå nya
            kunskapskrav för tre av de godkända betygsstegen. Fler nationella
            prov införs, och en viss andel av dessa ska kontrollrättas av
            Skolinspektionen. Verksamheten ska utvärderas efter tre år.
          </note>
          <note>
            I uppdraget till Skolinspektionen framgår att myndigheten får
            använda högst 20 miljoner kronor för central rättning av nationella
            prov.
          </note>
          <note type="speaker">
            Anf. 33 MATS PERTOFT (mp):
          </note>
          <note>
            Fru talman! Tack för svaret! Det här är en oerhört viktig fråga.
            Vad man än må tycka om betyg är rättvisa betyg oerhört viktiga,
            inte minst ur ett elevperspektiv. Betygen är ju de urvalsinstrument
            som vi använder för vidare utbildning. Då är det otroligt viktigt
            att eleverna kan lita på att de är korrekta, jämförbara, motsvarar
            kunskaper och så vidare. Det är en anledning till att Miljöpartiet
            har ställt sig bakom att använda avgångsbetygen som ett urvalsinstrument.
          </note>
          <note>
            Det är otroligt viktigt att veta vad som är fel. Det är också
            viktigt att vara noggrann och att det vi går vidare på är forskningsbaserat.
            Själva sakfrågan tror jag att vi är ganska överens om.
          </note>
          <note>
            Det som förvånade mig i den här hanteringen var när jag såg vad
            Skolverket har yttrat, för de har faktiskt sagt för ett halvår
            sedan, i december 2008, att betygsinflation inte förekommer. Samma
            dag som debattartikeln stod i Dagens Nyheter, den 17 augusti,
            om jag inte minns fel, lyssnade jag på utbildningsministern i
            Studio Ett där han menar att betygsinflation har förekommit kontinuerligt
            ända sedan det nya betygssystemet infördes. Då blir jag ändå förvånad.
            Ett så onyanserat ställningstagande, att säga att det har pågått
            en betygsinflation ända sedan vi införde det målstyrda betygssystemet,
            tycker jag är lite anmärkningsvärt att höra från en minister.
          </note>
          <note>
            Sedan kan man också fundera över om det är så att utbildningsministern
            vill införa det relativa betygssystemet. I ett relativt betygssystem
            har vi inte risken för betygsinflation. Nu tycker jag principiellt
            att vi ska ha ett målstyrt betygssystem. Eleverna ska veta vad
            som förväntas av dem, vilka kriterier som gäller och att man inte
            ska jämföras med klassen på det sättet.
          </note>
          <note>
            Jag måste ändå fråga ministern om han kan förklara ställningstagandet
            i Studio Ett, att vi ända sedan införandet av det målstyrda betygssystemet
            har haft en kontinuerlig betygsinflation, trots att Skolverket
            flera gånger har sagt att det inte förekommer en betygsinflation
            på detta sätt.
          </note>
          <note>
            Sedan kan man diskutera hur man mäter på gymnasiet. Mäter man
            de höga betygen eller genomsnittsbetygen? Det finns olika sätt
            att mäta. Jag konstaterar att även debattartikeln hänvisar till
            gymnasiebetygen, inte till grundskolebetygen.
          </note>
          <note>
            Det finns många frågor kring detta, och därför måste man ta de
            här frågorna väldigt allvarligt och seriöst och se till att vi
            får ett betygssystem i Sverige som är rättvist.
          </note>
          <note>
            Jag kan väl slänga in en fråga till slut också. När vi vet att
            det finns så många frågor, vore det inte berättigat att göra betygen
            överklagningsbara?
          </note>
          <note type="speaker">
            Anf. 34 Utbildningsminister JAN BJÖRKLUND (fp):
          </note>
          <note>
            Fru talman! År 1998 var meritvärdet på grundskolan 201,2. Nio
            år senare, 2007, hade det ökat till 207,3 och ytterligare ett
            år senare till 209,3. Det har skett en kraftig ökning av meritvärdet
            i årskurs 9 under de här tolv åren.
          </note>
          <note>
            En del säger att det ökade väldigt kraftigt i början av det nya
            betygssystemet, för man var osäker i början hur man skulle sätta
            betygen. Men kurvan jag har den framför mig ökar kontinuerligt
            år för år från 19971998 och fram till förra läsåret på grundskolans
            högstadium. Det är ingen tvekan om att meritvärdet har ökat rätt
            kraftigt. Det var inte alls bara de första åren utan under hela
            denna period.
          </note>
          <note>
            Är detta då betygsinflation? Jag har ju inte bara blivit intervjuad
            i det radioprogram som Mats Pertoft hänvisar till, utan det är
            fråga om en lång rad intervjuer. Det är inte bara just den dag
            när detta blev uppmärksammat som vi talar om, utan det är en diskussion
            som förekommer av och till.
          </note>
          <note>
            Jag säger så här: Det går naturligtvis inte att belägga att kraftigt
            ökade betyg under en viss tidsperiod är uttryck för inflation.
            I begreppet inflation ligger i detta sammanhang uttryck om att
            betygen sätts omotiverat höga jämfört med vad eleverna kan. Det
            kan naturligtvis vara så att elevernas kunskapsutveckling har
            lyft otroligt på tolv år, och därför är det rätt med högre betyg.
          </note>
          <note>
            Då inträffar ett annat bekymmer, nämligen att i de internationella
            kunskapsundersökningar som Sverige deltar i sjunker Sverige i
            placering under samma tidsperiod. Samtidigt som elevernas faktiska
            kunskaper testade i internationella prov sjunker stiger betygsmeritvärdena.
            Därför har jag dristat mig till att säga att det finns anledning
            att tro att det förekommer betygsinflation. Men det går naturligtvis
            inte att bevisa. Det kan vara så att de internationella testerna
            är helt fel och att eleverna i själva verket har utvecklats väldigt
            kraftigt i positiv riktning under de här åren. Det är ändå väldigt
            märkligt. Jag antar att Mats Pertoft måste instämma i att det
            är konstigt om betygen stiger för varje år samtidigt som elevernas
            kunskaper sjunker för varje år. Då är det något som är konstigt.
            Det är precis det som vi ser här. Det är detta som gör att betygen
            ifrågasätts kraftigt.
          </note>
          <note>
            Beträffande gymnasieskolan är det helt korrekt att det genomsnittliga
            meritvärdet har legat still under en lång följd av år. Det är
            det som Mats Pertoft hänvisar till och menar att Skolverket säger
            att meritvärdet ligger still, och på den punkten förekommer ingen
            betygsinflation. Men då finns det en annan svårförklarlig aspekt,
            och det är det att antalet elever som har det absolut högsta betyget,
            MVG, har stigit väldigt kraftigt under en följd av år. Det kan
            vara så att antalet extremt duktiga elitelever i Sverige helt
            plötsligt är mycket större än förut. Det kan vara så, men det
            kan också vara så att det förekommer en inflation.
          </note>
          <note>
            Begreppet betygsinflation finns det dessutom ingen vetenskaplig
            definition på heller. Det är ett sätt att uttrycka att man är
            misstänksam. Är det ett verkligt kunskapslyft som ligger bakom
            detta betygslyft? Det är det som ligger bakom när man använder
            begrepp som betygsinflation eller glädjebetyg, som jag någon gång
            sagt.
          </note>
          <note>
            Eftersom detta ifrågasatts så kraftigt jag är verkligen inte
            den förste som ifrågasätter det, snarare den siste, utan det är
            mängder av påståenden från alla möjliga aktörer som menar att
            det förekommer glädjebetyg tycker jag att det i sig är skäl att
            ta detta på allvar och genomföra ett antal reformer för att säkerställa
            kvaliteten i betygssättningen. Precis som Pertoft själv konstaterar
            bygger ett betygssystems trovärdighet och legitimitet på att elever,
            föräldrar, högskolor, avnämare och andra uppfattar betygen som
            korrekta, rättvisa, legitima och att de sätts efter vad eleverna
            kan. Eftersom vi har haft ett betygssystem under rätt många år
            men väldigt få kontroll- och uppföljningsmekanismer inför vi det
            nu när vi börjar dubbelrätta nationella prov.
          </note>
          <note type="speaker">
            Anf. 35 MATS PERTOFT (mp):
          </note>
          <note>
            Fru talman! Jag vill bara påpeka att jag inte ifrågasatt betygsinflationens
            existens. Vad min fråga syftar till är tre saker. Tre frågor vill
            jag alltså gå vidare med.
          </note>
          <note>
            Den första är utbildningsministerns yttrande om att det har funnits
            en kontinuerlig betygsinflation ända sedan det målstyrda betygssystemet
            infördes. Finns det något belägg för det? Om inte det, tycker
            jag att utbildningsministern borde ta tillbaka det yttrandet och
            fundera på att vara lite försiktigare i framtiden när han yttrar
            sig.
          </note>
          <note>
            Den andra är: När betygssystemet har de brister det har vi kan
            vara helt överens om dessa brister, och jag tycker att det är
            bra att vi undersöker på vilket sätt betygen är relevanta eller
            inte vore det inte lämpligt att regeringen tog initiativ och införde
            en rätt för eleverna att överklaga betyg? Det skulle öka elevernas
            rättssäkerhet i den frågan. Där har regeringen passat och vågar
            inte lägga fram ett förslag.
          </note>
          <note>
            Sedan vill jag lägga till en annan sak. Utbildningsministern
            nämner gång på gång det nya betygssystem som riksdagen har fattat
            beslut om. Men det kommer inte att bli särskilt mycket bättre
            eftersom regeringen har tillfört två nya betygssteg men inte levererat
            några kriterier för det. Det är ett oerhört flummigt förslag,
            som snarare kommer att öka spridningen än minska den.
          </note>
          <note>
            I övrigt vill jag säga att jag välkomnar att vi får en tydligare
            skrivning när det gäller läroplanen och så vidare. Det är inte
            det detta handlar om. Det handlar om överklagande. Ett flummigt
            betygssystem bättrar inte på detta. Framför allt blev jag lite
            bestört när jag hörde utbildningsministern uttala sig så raljerande
            om att det förekommit betygsinflation ända sedan vi införde det
            målstyrda betygssystemet. Är det så att utbildningsministern vill
            ha ett relativt betygssystem i stället?
          </note>
          <note type="speaker">
            Anf. 36 Utbildningsminister JAN BJÖRKLUND (fp):
          </note>
          <note>
            Fru talman! Nej, det vill jag verkligen inte ha, och det vet
            Mats Pertoft mycket väl. Det var den borgerliga regeringen på
            90-talet som införde det målrelaterade betygssystemet. De reformer
            som vi nu genomför förstärker det målrelaterade betygssystemet
            med tydligare krav, mål, medel och utvärderingar.
          </note>
          <note>
            Meritvärdet i årskurs 9 har ökat oavbrutet sedan det här betygssystemet
            infördes 19971998. Eftersom elevernas kunskaper under samma period
            enligt internationella undersökningar har sjunkit är det svårt
            att förklara detta på annat sätt än att betygen sätts högre och
            högre utan att de motsvaras av större och större kunskaper. Alltså
            är det betygsinflation. Jag säger att det inte finns någon vetenskaplig
            definition på begreppet betygsinflation. Med allt det som man
            kan lägga in i det begreppet finns det sannolikt i årskurs 9.
            När det gäller gymnasieskolan finns det sannolikt i fråga om betyget
            MVG. Jag säger det med den reservationen att det naturligtvis
            kan vara så att eleverna just de senaste åren varit otroligt mycket
            duktigare än eleverna förr om åren. Sannolikare är att det förekommer
            betygsinflation.
          </note>
          <note>
            Alldeles oavsett detta är det centrala att vi är överens om vilka
            åtgärder som ska vidtas. Om Mats Pertoft stöder alla de åtgärder
            med dubbelrättning av nationella prov som vi nu inför för att
            stävja betygsinflationen är detta det riktiga. Tror man inte på
            betygsinflation behöver man inte vidta de här åtgärderna.
          </note>
          <note>
            Får jag säga angående att eleverna ska ha rätt att överklaga
            betyg: Det kan man tycka, men jag är tveksam till det. Man kan
            naturligtvis tycka som Mats Pertoft tycker. Det är bara det att
            jag har svårt att se hur det skulle lösa det här problemet. Om
            en skola generellt sätter för höga betyg så att eleverna får mycket
            högre betyg än vad de egentligen borde få, för att de inte kan
            så mycket, är det ganska få elever som skulle utnyttja sin rätt
            till överklagande för att överklaga att de har fått för höga betyg
            och säga: Jag överklagar för att få ett lägre betyg. Det är väl
            väldigt få som skulle använda överklaganderätten på det sättet,
            antar jag.
          </note>
          <note type="speaker">
            Anf. 37 MATS PERTOFT (mp):
          </note>
          <note>
            Fru talman! När det gäller betygsinflation eller ej kan vi konstatera
            att fackkunskapen och forskarkåren ändå verkar till en del splittrade.
            Skolverket skrev tydligt för ett drygt halvår sedan att betygsinflation
            inte förekommer på det sätt som man diskuterar. Sedan kan vi alltid
            diskutera olika stadier och vilka betyg man ska räkna och så vidare.
            Men det finns ingen entydig bild. Utbildningsministern hänvisar
            i sitt svar till systematiska avvikelser på skolnivå. Om jag inte
            minns helt fel betonar man särskilt att det är systematiska avvikelser
            inom skolorna också som är väldigt stora, kanske större skillnader
            inom samma skola än mellan olika skolor. Om man ser att bilden
            är så splittrad tycker jag att det är anmärkningsvärt att utbildningsministern
            så kategoriskt uttalar att det har förekommit betygsinflation
            ända sedan det målstyrda betygssystemet infördes.
          </note>
          <note>
            Rätten till överklagande är för mig en principfråga. Om vi har
            orättvisa betygssystem som kan ge orättvisa resultat måste det
            finnas möjligheter att överklaga det och få det prövat. Det är
            vad det handlar om. Systemet må sedan påverka betygen positivt
            eller negativt, höjda eller sänkta betyg, men grundproblemet är
            att det är orättvist och inte motsvarar de prestationer eleverna
            verkligen har uppnått. Det är det ett betygssystem ska göra, även
            om vi kan vara överens om problemen.
          </note>
          <note>
            Jag kan konstatera att utbildningsministern inte på något sätt
            svarar på min fråga om flummighet i det nya betygssystemet med
            två nya totalt odefinierade betygssteg.
          </note>
          <note type="speaker">
            Anf. 38 Utbildningsminister JAN BJÖRKLUND (fp):
          </note>
          <note>
            Fru talman! De som lyssnar på den här debatten får väl själva
            fundera på vad det står för när Mats Pertoft från Miljöpartiet
            anklagar den här regeringen för att skolpolitiken är flummig.
            Mats Pertoft tycker att det ska vara fler kriterier i betygsskalan.
            Samtidigt vill Miljöpartiet avskaffa betygen i grundskolan. Kriterierna
            blir inte så användbara om man inte har några betyg över huvud
            taget.
          </note>
          <note>
            Men jag är glad om Mats Pertoft tycker att de åtgärder som regeringen
            vidtar för att stävja betygsinflation är bra, med skarpare skolinspektion,
            dubbelrättning av nationella prov, tydligare kriterier och så
            vidare. Då är vi överens om vilka åtgärder som ska vidtas. Är
            man överens om åtgärderna beror det väl på att även Mats Pertoft
            antar att det kan finnas betygsinflation. Då är vi överens där
            också.
          </note>
          <note>
            Med det underlag som finns går det inte att vetenskapligt belägga
            att de höjda betygen år efter år i årskurs 9 inte motsvaras av
            höjda kunskaper. Det är bara det att det är något konstigt. När
            alla internationella undersökningar som vi deltar i visar att
            vi antingen sjunker eller också ligger stilla vi ökar inte i några
            ämnen, utan elevernas kunskaper sjunker under samma tidsperiod
            medan elevernas betyg stiger är det svårt att dra någon annan
            slutsats än att här förekommer betygsinflation. Möjligen kan man
            säga att de nationella proven är helt felaktiga det är en annan
            tänkbar slutsats men jag tror inte det. Här förekommer inflation.
          </note>
          <note>
            Vare sig det är så i stor eller i liten utsträckning är det allvarligt
            för tilltron till betygssystemet och för legitimiteten i systemet.
            Därför vidtar vi nu åtgärder så att man i framtiden inte ska behöva
            misstänka att betyg har satts av inflationsskäl eller för att
            sätta glädjebetyg.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2008/09:588 om extern utredning av
            framtida välfärdsstatistik
          </note>
          <note type="speaker">
            Anf. 39 Finansminister ANDERS BORG (m):
          </note>
          <note>
            Fru talman! Lennart Levi har frågat mig hur en framtida väl fungerande
            välfärdsstatistik kan säkras och om det finns behov av en extern
            utredning för den framtida utformningen av välfärdsstatistiken.
          </note>
          <note>
            Jag håller med Lennart Levi om att det är viktigt att en väl
            fungerade välfärdsstatistik säkras för framtiden. Såvitt jag förstår
            innebär utvecklingen av ULF, Undersökning av levnadsförhållanden
            , till EU-ULF en modernisering. Bland annat får man genom större
            urval i undersökningen en bredare täckning, en lägre osäkerhet
            i skattningarna och möjlighet att ställa nya frågor. Frågeområdena
            är desamma som i ULF men är uppdaterade för att bland annat vara
            tidsenliga. Dessutom kan vi i Sverige jämföra oss med andra länder.
          </note>
          <note>
            Jag välkomnar det arbete som pågår på EU-nivå med att samordna
            den sociala statistiken i ett system. Det ger förutsättningar
            för att kunna ge en mer sammanhållen bild av samhället genom jämförelser
            mellan olika områden, till exempel arbetsmarknaden och hälsoområdet.
            Nya områden kan också tänkas ingå i ett sådant system.
          </note>
          <note>
            Även SCB arbetar på nationell nivå med att samordna den sociala
            statistiken och med att mäta välfärden på ett mer enhetligt och
            jämförbart sätt.
          </note>
          <note>
            Jag vill betona att det i det pågående arbetet är viktigt att
            SCB, som alltid, kontinuerligt för en dialog med intressenter
            och användare. Det sker bland annat genom de olika programråden
            som finns vid myndigheten, genom seminarieverksamhet och i SCB:s
            vetenskapliga råd. Jag ser i dag inte något behov av att tillsätta
            en extern utredning av välfärdsstatistiken.
          </note>
          <note type="speaker">
            Anf. 40 LENNART LEVI (c):
          </note>
          <note>
            Fru talman! Jag vill börja med att tacka för svaret från finansministern.
            Det gläder mig att vi är helt överens på huvudpunkten, nämligen
            om behovet av säkra framtida väl fungerande välfärdsstatistikbanker.
            Utan tvekan behövs sådana; de har behövts, behövs och kommer att
            behövas.
          </note>
          <note>
            Finansministern talar om övergången från ULF till EU-ULF som
            en modernisering. Låt mig använda en metafor. Om man byter febertermometer,
            säg en graderad i Celsius till en graderad i Fahrenheit, är det
            inte särskilt svårt eftersom det finns möjligheter till omräkning
            mellan det ena och det andra måttet. Men här är det knepigare
            än så.
          </note>
          <note>
            Vad innebär den här övergången från ULF till EU-ULF? Ja, för
            det första innebär den att man lämnar besöksintervjuerna och i
            stället inför telefonintervjuer.
          </note>
          <note>
            Om finansministern ringer upp mig och frågar om min förekomst
            av huvudvärk för två veckor sedan är jag inte säker på att jag
            per telefon direkt kan redogöra för det. Jag är ganska övertygad
            om att det är väsentligt lättare att göra det i en öga-mot-öga-intervju.
          </note>
          <note>
            För det andra anpassar man systemet från svenska behov till EU-behov.
            Men EU-behovet är ett slags minsta gemensamma nämnare för 27 länder,
            av vilka många är långt mindre utvecklade än Sverige, så det är
            inte säkert att de behoven motsvarar våra behov. Dessutom går
            man från höga ambitioner till lägre ambitioner, just av skäl som
            jag här nämnt.
          </note>
          <note>
            Effekterna blir en sämre kvalitet i de data man får. Man får
            en sämre jämförbarhet bakåt i tiden eftersom man bytt mätsystem.
            Riktiga ULF har hållit på sedan 1970-talet, alltså i mer än 30
            år, så det finns en utomordentligt omsorgsfullt genomförd serie
            av mått där man kan jämföra år efter år.
          </note>
          <note>
            Vidare finns det en sämre jämförbarhet även inom EU alltså just
            det argument som använts för införandet av det nya systemet. Eurostat
            har nämligen låtit de 27 medlemsländerna välja mellan besöksintervjuer
            och telefonintervjuer. Flertalet har valt besöksintervjuer, som
            vi ju hade med gamla ULF, medan SCB av någon outgrundlig anledning
            förmodligen ekonomiskt betingad valt telefonintervjuer. Men telefonintervjuer
            och besöksintervjuer är inte direkt översättbara från den ena
            till den andra.
          </note>
          <note>
            Jag är rädd att vi förlorar i både kvalitet och kvantitet och
            att vi egentligen inte vinner någonting, så min fråga till finansministern
            kvarstår: Varför i all världen göra saker och ting sämre? Dont
            fix something that works!
          </note>
          <note type="speaker">
            Anf. 41 Finansminister ANDERS BORG (m):
          </note>
          <note>
            Fru talman! Låt oss försöka reda ut det här i några punkter.
          </note>
          <note>
            Först: Vilket underlag har vi för att ha en uppfattning om levnadsundersökningen?
          </note>
          <note>
            Ja, till att börja med har det skett en process inom SCB där
            de, utifrån de medel de har, gjort en egen bedömning och då landat
            i att man inte kan dra slutsatsen att kvaliteten på undersökningen
            försämras. Myndighetens uppfattning är att det här ger en fullgod
            kvalitet och överensstämmer med de inriktningar vi har om det
            gemensamma EU-arbetet i de här frågorna.
          </note>
          <note>
            Den andra frågan rör naturligtvis vilket ansvar att agera här
            som jag som statsråd har.
          </note>
          <note>
            Ja, mitt ansvar ligger primärt i tre led. Det första är att se
            till att verket i fråga har en ledning som är kvalificerad att
            göra de bedömningar som behövs. Det andra är att fastställa mål
            och riktlinjer för verket. Det tredje är att säkra att man har
            en överensstämmelse mellan mål, riktlinjer och medel.
          </note>
          <note>
            Därmed blir det orimligt för mig att i detalj gå in i en diskussion
            om levnadsundersökningen och de beslut som SCB har fattat. Man
            kan inte ägna sig åt myndighetsstyrning på en sådan detaljnivå.
          </note>
          <note>
            Jag har stor respekt för att Lennart Levi i sin roll som riksdagsman
            och forskare har synpunkter på detta. Men det jag som myndighetschef
            och som ytterst ansvarig för myndigheten har att göra är att säkerställa
            att man har en ledning som är kvalificerad för jobbet och att
            man har dels rimliga mål och riktlinjer, dels medel för att säkerställa
            att detta utförs alltså inte gå in på en sådan detaljnivå att
            jag har synpunkter på om SCB har telefonundersökningar, besöksundersökningar
            eller intervjuundersökningar eller, för den delen, på om de använder
            sig av enkäter per post eller rena nätundersökningar.
          </note>
          <note>
            Det kan inte vara rimligt att ett statsråd har synpunkter på
            sådant, utan det här är helt enkelt frågor som ska diskuteras
            inom SCB och inom de användarkonferenser som man har inom det
            vetenskapliga råd som uppenbarligen prövat frågan men naturligtvis
            också i den allmänna debatten där forskare och riksdagsmän är
            naturliga deltagare.
          </note>
          <note>
            Som ansvarig för en myndighet måste man respektera den struktur
            vi har för myndighetsstyrning. Där kan det inte vara rimligt att
            jag som statsråd har så pass detaljerade synpunkter.
          </note>
          <note type="speaker">
            Anf. 42 LENNART LEVI (c):
          </note>
          <note>
            Fru talman! Mitt förslag handlade inte om att finansministern
            skulle ingripa i diskussionen utan om att finansministern skulle
            tillsätta en extern utredare eftersom det kommer jag nu att berätta
            om rätt mycket kritik framförts mot de beslut som SCB har fattat.
          </note>
          <note>
            Ett dussin ledande professorer skrev en debattartikel där de
            enhetligt kritiserade den förändring som införts. Statens folkhälsoinstitut
            och Socialstyrelsen har gemensamt analyserat vad det nya systemet
            skulle innebära och har anmält kraftig tvekan inför det tagna
            beslutet. Det egna vetenskapliga rådet har också varit kritiskt
            och ett programråd likaså. Jag var själv närvarande vid en hearing
            på Statistiska centralbyrån så nyligen som i juni då många kritiska
            synpunkter framkom, inte från mig utan från andra.
          </note>
          <note>
            Min sista synpunkt i sammanhanget är att Socialstyrelsen i sin
            folkhälsorapport för 2009 har funnit det olämpligt att stödja
            sig på Statistiska centralbyråns färska data. Man har i stället
            utnyttjat data från 2005, alltså fyra år gamla data. Det talar
            sitt tydliga språk. Även denna stora avnämare av SCB:s tjänster
            har känt tvekan inför att lita på de data som kom fram.
          </note>
          <note>
            SCB hade en förhoppning att man skulle kunna göra korrigeringar
            genom att göra en studie med besöksintervjuer och en annan studie
            med telefonintervjuer och sedan jämföra. Resultaten skiljer sig
            dock inte systematiskt utan osystematiskt, vilket gör det svårt
            att kompensera för de skillnader mellan de båda metoderna som
            uppstått.
          </note>
          <note>
            Sammanfattningsvis är jag i likhet med finansministern angelägen
            om att vi har en fungerande febertermometer så att vi kan mäta
            temperaturen på vårt lands välfärd och dess förändring över tiden.
          </note>
          <note>
            Jag är dock klart oroad över att en myndighet, och dessutom inte
            på högsta nivå utan på lägre nivå, tillåts göra saker som en rad
            avnämare, inklusive riksdagen, statsdepartementen, utredningar
            och många andra, har anmält tveksamhet inför.
          </note>
          <note type="speaker">
            Anf. 43 Finansminister ANDERS BORG (m):
          </note>
          <note>
            Herr talman! SCB har en ordnad process för att säkra kvaliteten
            i sin statistik. Den består av vetenskapliga råd och användarråd.
            I en del fall är användarna väl så kvalificerade som SCB att bidra
            med bedömningar. Slutgiltigt handlar det ändå om en avvägning
            där man måste landa i ett beslut. Här måste man förhålla sig till
            om man ska göra besöksintervjuer, telefonintervjuer, enkätintervjuer
            eller om det ska vara frågan om en webbaserad undersökning. Det
            finns en rad olika sätt att göra den här typen av studier på.
          </note>
          <note>
            Såvitt jag kan bedöma finns det ingen grund för mig att underkänna
            de beslut som SCB har tagit. Det vore till och med olämpligt att
            jag gick in i en så detaljerad myndighetsstyrning att jag hade
            den typen av synpunkter.
          </note>
          <note>
            Vi har en bra ledning för Statistiska centralbyrån och en ny,
            högt kvalificerad generaldirektör som tillträder. Vi har tydliga
            riktlinjer om att fortsätta höja kvaliteten på statistiken och
            har anslagit en del medel för detta.
          </note>
          <note>
            Vi har haft en diskussion där det har framkommit en del synpunkter.
            Jag föreställer mig att SCB har tagit hänsyn till det i sitt arbete
            och gjort ytterligare ansträngningar för att kvalitetssäkra undersökningar
            och resultat. Jag är angelägen om att vi har en bra välfärdsstatistik,
            men jag är inte beredd att i dag tillsätta någon extra utredning
            för att pröva denna fråga. I grund och botten måste jag lita på
            att Statistiska centralbyrån sköter sin uppgift på ett bra och
            professionellt sätt.
          </note>
          <note type="speaker">
            Anf. 44 LENNART LEVI (c):
          </note>
          <note>
            Herr talman! Finansministern har en beundransvärd egenskap, nämligen
            att lita på folk. Jag instämmer i det och applåderar det. Just
            på detta område skulle jag dock önska en lite mer kritisk inställning.
            Att en myndighet tycker saker och beslutar saker betyder inte
            med nödvändighet att den fattar rätt beslut.
          </note>
          <note>
            Låt mig sluta med ett par frågor till finansministern: Vad krävs
            för att finansministern ska tillsätta en extern utredning någonsin
            någon gång? Är det automatiskt uteslutet hänvisande till att en
            sådan utredning skulle tolkas som ministerstyre?
          </note>
          <note type="speaker">
            Anf. 45 Finansminister ANDERS BORG (m):
          </note>
          <note>
            Herr talman! Den grundläggande uppdelningen är klar. Regeringen
            tar fram propositioner som bereds noggrant i Regeringskansliet
            och underställs riksdagen för beslut. Därmed får vi lagar som
            i en del fall föranleder förordningar från regeringens sida. När
            det gäller verksstyrningen ska beslut fattas utifrån lagar och
            förordningar. Därutöver ska verken vara självständiga. Vårt ansvar
            är att tillsätta myndighetschefer, skriva förordningar och ge
            verken riktlinjer för sitt arbete inte att gå in och detaljstyra
            i enskilda beslut.
          </note>
          <note>
            Såvitt jag kan bedöma har SCB en tillfredsställande process för
            att säkra kvaliteten i den offentliga statistiken. Man har i detta
            fall följt processerna med vetenskapliga råd och programråd. Man
            har gjort avvägningar och landat i beslut. Därmed ser jag ingen
            anledning att tillsätta en offentlig utredning, utan såvitt jag
            kan bedöma är situationen tillfredsställande.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2008/09:589 om tonnageskatt i budgetpropositionen
            för 2010
          </note>
          <note type="speaker">
            Anf. 46 Finansminister ANDERS BORG (m):
          </note>
          <note>
            Herr talman! Lars Johansson har frågat mig om jag avser att i
            budgetpropositionen för 2010 föreslå att tonnageskatt införs i
            Sverige.
          </note>
          <note>
            Jag har tidigare redogjort för min inställning vid flera interpellationsdebatter
            i riksdagen och nu senast den 20 maj 2009 i svar på Lars Johanssons
            skriftliga fråga 2008/09:945. Jag har då framfört att det är angeläget
            att det råder likvärdiga konkurrensvillkor mellan den svenska
            handelsflottan och andra handelsflottor. Men jag har också påtalat
            att sjöfartsnäringen i dag är en skattemässigt gynnad bransch.
          </note>
          <note>
            Rederinäringen erhåller ett omfattande sjöfartsstöd som innebär
            att branschen får tillbaka både inkomstskatt och socialavgifter
            trots att de ombordanställda tjänar in pension och andra sociala
            förmåner i Sverige. Avskrivningsreglerna har dessutom gjort att
            branschen har byggt upp stora latenta skatteskulder genom överavskrivningar
            på fartyg.
          </note>
          <note>
            Ska vi ha ett system med tonnageskatt måste en rad utestående
            frågor ses över. Den samlade effekten av sjöfartsstödet och de
            skattevillkor som gäller för sjöfarten får inte heller utformas
            så att andra branscher missgynnas.
          </note>
          <note>
            Jag kan därför fortfarande inte ge något besked om när ett förslag
            om tonnageskatt kan komma att läggas fram.
          </note>
          <note type="speaker">
            Anf. 47 LARS JOHANSSON (s):
          </note>
          <note>
            Herr talman! Jag tackar finansministern för svaret, även om jag
            hade förväntat mig att finansministern skulle ha lyssnat in det
            som har hänt sedan vi hade interpellationsdebatt om detta senast.
          </note>
          <note>
            Svensk handelsflottas betydelse för exportindustrin i Sverige
            är stor och har en lång historia. Den svenska handelsflottan har
            genom facklig kamp blivit föregångare när det gäller löner och
            anställningsförhållanden men också när det handlar om arbetsmiljö.
            Den tekniska utvecklingen med bättre och renare fartyg och säkrare
            skrov som inte går läck vid grundstötningar kännetecknar också
            den svenska handelsflottan.
          </note>
          <note>
            Den positiva utveckling som vi har kunnat se kommer dock att
            avstanna eftersom regeringen med Anders Borg i spetsen inte är
            intresserad av att införa tonnageskatt trots att alla andra sjöfartsländer
            i EU och även andra europeiska länder utanför EU har tonnageskatt.
          </note>
          <note>
            Att skapa likvärdiga konkurrensvillkor för den svenska sjöfarten
            är av avgörande betydelse om vi vill ha en svensk handelsflotta
            i framtiden.
          </note>
          <note>
            Det förslag till tonnageskatt som utreddes under den socialdemokratiska
            regeringen och som var färdigt att läggas fram som proposition
            sommaren 2006 var remissbehandlat av bland andra Skatteverket.
          </note>
          <note>
            Jag har noterat att finansministern ibland har anfört att det
            finns skattetekniska skäl till att man inte ska införa tonnageskatt.
            Jag har därför gått tillbaka till det svar som Skatteverket lämnade
            på den remiss som gick ut om tonnageskatt i Sverige.
          </note>
          <note>
            Jag ska citera vad som står i remissvaret:
          </note>
          <note>
            Det huvudsakliga motivet för att införa en tonnagebeskattning
            är att rederierna ges möjlighet att använda samma skattesystem
            som används i flertalet av EU:s sjöfartsnationer. Svenska rederier
            får härigenom mera likvärdiga konkurrensvillkor med övriga rederier
            inom EU än tidigare. Detta står i överensstämmelse med vad som
            anförs i den transportpolitiska propositionen (prop. 2005/06:160
            s. 301) i vilken regeringen anger att staten bör säkerställa att
            den svenska handelsflottan får likvärdiga konkurrensvillkor i
            förhållande till konkurrenter inom andra EU-länder.
          </note>
          <note>
            Det är kärnan i frågan. Jag har fortfarande inte fått några hållbara
            argument av finansministern för varför detta inte är möjligt att
            införa i Sverige.
          </note>
          <note>
            Det som vi tidigare har befarat skulle kunna hända, nämligen
            att allt fler svenska rederier flaggar ut till andra EU-länder,
            håller just nu på att ske.
          </note>
          <note>
            Genom Seko som organiserar sjöfolket på de svenska handelsfartygen
            kan vi konstatera att man nu förhandlar med tre olika rederier
            om utflaggning. Det handlar om tusentals jobb i Sverige i en tid
            då vi verkligen behöver så många jobb som möjligt.
          </note>
          <note>
            Jag har fortfarande inte fått några hållbara argument av finansministern
            för varför man inte kan införa tonnageskatt i Sverige.
          </note>
          <note type="speaker">
            Anf. 48 Finansminister ANDERS BORG (m):
          </note>
          <note>
            Herr talman! Jag ska försöka bidra med upplysningar till Lars
            Johansson. Jag är möjligen lite förvånad över att det behövs.
            Detta var ju så tydligt och klart i de särskilda yttranden till
            denna utredning som gjordes från Finansdepartementet under den
            tid Socialdemokraterna styrde departementet.
          </note>
          <note>
            Jag ska gärna redovisa de skäl som var tydligt angivna i utredningen.
          </note>
          <note>
            Låt oss till att börja med göra klart att sjöfartsstödet är mycket
            omfattande. För en sjöman som tjänar 20 000 i månaden utgår en
            arbetsgivaravgift på 6 284 kronor det är samma som för en industriarbetare.
            Det utgår en inkomstskatt på 30 procent, i det här fallet är det
            4 340 kronor för industriarbetaren och 2 838 kronor för sjömannen
            på de beräkningar som görs. Det utgår ett sjöfartsstöd inte till
            industriarbetaren. Om man jobbar på SKF eller Volvo utgår inget
            stöd. Till sjömannen utgår ett stöd på 9 122 kronor. Skatteintäkten
            på sjömannen är alltså 0 kronor, medan den är 10 624 kronor på
            industriarbetaren.
          </note>
          <note>
            Jämfört med industrijobb är alltså subventionen till sjömannen
            10 624 kronor, eller om man så vill 9 122 kronor.
          </note>
          <note>
            Det är en mycket kraftigt subventionerad verksamhet. Dessa personer
            erhåller sedan alla sociala rättigheter som man självfallet ska
            ha.
          </note>
          <note>
            Vi har en positiv utveckling för svensk sjöfart. Vi hade en bottennivå
            2002 då antalet fartyg uppgick till 570; i dag är vi uppe i 594.
            Sedan den omläggning som gjordes av sjöfartsstödet med den mycket
            kraftiga subventionen har branschen ökat mätt i antal fartyg och
            omsättning. Vi har inte en negativ trend för svensk sjöfart i
            ett längre perspektiv.
          </note>
          <note>
            Det visar sig också i att det pågår en inflaggning. Jag såg en
            artikel om M/S Eckerö som nu flaggas in. De anställda tycker möjligen
            att det hade varit bättre att ligga kvar i finländsk ägo och åländsk
            drift eftersom man på grund av växelkursen får en viss lönesänkning
            när man går över. Rederichefen framhåller att det är väldigt konkurrenskraftigt
            i Sverige och att man därför flyttar över verksamheten till Sverige.
          </note>
          <note>
            Det sker inte en dramatisk utflaggning. Antalet fartyg växer.
          </note>
          <note>
            Varför var då Lars Johanssons socialdemokratiska finansdepartement
            så avvisande?
          </note>
          <note>
            Jag ska försöka förklara den avgörande bristen med den här utredningen.
            Den byggde på att man skulle skriva av de mycket stora skatteskulder
            som vi har. Skatteskulderna uppkommer på grund av att man får
            göra en väldigt generös avskrivning i Sverige på stora fartygsinvesteringar.
            De skulle skrivas av. Därtill skulle man inte längre ha krav på
            att man för att få ta del av den förmånliga beskattningen ska
            ha en verksamhet i Sverige det tillåter inte EU.
          </note>
          <note>
            Med utredningens förslag hade man möjlighet att bli av med sin
            svenska skatteskuld som man nu bara kan behålla genom att göra
            nyinvesteringar i fartyg i Sverige. I stället hade man kunnat
            få en tonnageskatt och helt enkelt flaggat ut verksamheten.
          </note>
          <note>
            Jag säger inte att det inte finns en annan tänkbar lösning på
            tonnageskatt. Det dåvarande socialdemokratiska statsrådet måste
            rimligtvis ha tagit del av det särskilda yttrandet och godkänt
            att hans tjänstemän tillförde det till utredningen. Där har vi
            det uppenbara skälet till att utredningen inte, som Lars Johansson
            sade, var färdig för proposition. Den var möjligen färdig för
            att skickas ut på remiss för att man sedan skulle sätta i gång
            med utredningsarbetet på nytt. Det är den situation vi har.
          </note>
          <note type="speaker">
            Anf. 49 LARS JOHANSSON (s):
          </note>
          <note>
            Herr talman! Det var ju läget sommaren 2006. Det har gått tre
            år sedan dess. Fortfarande finns det ingen proposition på riksdagens
            bord. Statsrådet avser fortfarande inte att lägga fram något förslag.
          </note>
          <note>
            Vi har 594 fartyg i den svenska handelsflottan; det är korrekt
            enligt fartygsregistret. Flertalet av dem ligger under utländsk
            flagg. Det är en ökning sedan förra året med 24 fartyg till 354
            fartyg som har utländsk flagg. Vad jag sade tidigare var att det
            ökar.
          </note>
          <note>
            Facken, rederinäringen och alla säger att vi vill ha en tonnageskatt
            i Sverige på samma villkor som man har i övriga länder i Europa.
            Jag har fortfarande inte fått något argument för varför man inte
            kan införa det i Sverige.
          </note>
          <note>
            Det är inte bara jag som tycker detta. EU-kommissionen har också
            kommit med särskilda skrivningar om sjöfartsnäringen i Europa
            där man har pekat på att det är oerhört väsentligt att vi har
            likvärdiga konkurrensvillkor för de olika sjöfartsnationerna i
            Europa. Man har faktiskt gjort en anmärkning mot Sverige som inte
            har infört samma regler som gäller i till exempel Danmark och
            de andra sjöfartsnationerna. Den skrivningen kom på riksdagens
            bord och på regeringens bord i våras. Den har inte föranlett finansministern
            att komma med något förslag eller ens en kommentar.
          </note>
          <note>
            Skatteutskottet har faktiskt i enighet påtalat för finansministern
            vid ett flertal tillfällen att det är dags att införa tonnageskatt
            i Sverige och att det ska ske skyndsamt. Det sade ett enigt skatteutskott
            så sent som i april.
          </note>
          <note>
            Nu är läget att det är finansministern mot den folkvalda församlingen.
          </note>
          <note>
            Vi har sagt att vi vill ha en tonnageskatt i Sverige. Vi har
            inte sagt exakt hur den ska vara utformad, men vi har sagt att
            vi ska införa en tonnageskatt i Sverige eftersom det är viktigt
            för den svenska handelsflottans konkurrensmöjligheter och för
            att man ska kunna utveckla den svenska handelsflottan och bibehålla
            jobben i Sverige.
          </note>
          <note>
            Finansministern och den borgerliga regeringen säger nej. Ni är
            helt ensamma om den uppfattningen. Det finns ingen annan som tycker
            som ni.
          </note>
          <note>
            Jag tycker att det är ganska intressant. Det kan ju ibland bli
            ett misstag i riksdagen och att den borgerliga majoriteten stöder
            Socialdemokraterna och ger ett tillkännagivande till regeringen,
            men här har det upprepats år efter år. Så sent som i våras när
            vi behandlade en skrivelse till konstitutionsutskottet pekade
            vi i full enighet på att det skyndsamt måste tas fram ett förslag
            till riksdagen om tonnageskatt.
          </note>
          <note>
            Argumentera inte mot mig . Finansministern måste argumentera
            mot hela riksdagen och de borgerliga partierna. Moderaternas ordförande
            i skatteutskottet tycker precis som Socialdemokraterna att tonnageskatt
            ska införas.
          </note>
          <note>
            Argumentationen är inte tillräckligt stark. Det är bara att inse
            det. Det är upp till finansministern att för riksdagen presentera
            ett förslag till tonnageskatt. Nu är det sista chansen i samband
            med budgetpropositionen om några veckor.
          </note>
          <note>
            Nu måste det finnas med. Ni har tidigare aviserat i den första
            budgetpropositionen som kom hösten 2006 att ni höll på att titta
            på frågan. Nu har det gått tre år. Nu måste det väl ändå kunna
            gå att komma med ett förslag till Sveriges riksdag om tonnageskatt.
          </note>
          <note type="speaker">
            Anf. 50 Finansminister ANDERS BORG (m):
          </note>
          <note>
            Herr talman! Låt mig ta dessa argument en gång till.
          </note>
          <note>
            En sjöman med en lön på 20 000 kronor erhåller en subvention
            på 9 122 kronor, jämfört med en industriarbetare. Det går inte
            att i någon del av den svenska industrin, i det svenska näringslivet,
            i det svenska samhället hitta en liknande ordning. Det finns helt
            enkelt ingen bransch och ingen annan sysselsättning som är mer
            subventionerad än den näring som vi nu talar om.
          </note>
          <note>
            Till det kommer att själva näringen omsätter i runda slängar
            40 miljarder per år och erlägger en bolagsskatt på 62 miljoner
            40 miljarder och 60 miljoner.
          </note>
          <note>
            En annan bransch fastighetsbranschen betalar på 60 miljarder
            ungefär samma omsättning en bolagsskatt på 23 miljarder.
          </note>
          <note>
            Avskrivningsreglerna ska vara generösa i en stor och kapitalintensiv
            bransch. Men detta är en näring som betalar ytterst lite skatter.
            Vi behöver inte gå in på hur det ser ut på energi- och koldioxidsidan.
            Där tillkommer naturligtvis ett antal subventionsmoment ytterligare.
          </note>
          <note>
            Här ställer sig Lars Johansson som socialdemokrat upp och säger
            att vi måste slå till med en skattelättnad i denna bransch som
            knappt betalar skatter. Sedan säger han att det är obegripligt
            att jag som moderat inte håller med honom. Men vi måste värna
            skattebaser. Vi kan inte ha ett välfärdssamhälle om inte alla
            näringar och alla delar av samhället är med och betalar skatt.
            Det är väl en självklarhet.
          </note>
          <note>
            Att man ska ha en sådan här ordning på rederisidan är vi överens
            om. Men sedan talas det om att man på det skulle lägga en ytterligare
            kraftig subvention.
          </note>
          <note>
            Jag konstaterar läget. Jag fick ett pressmeddelande från Ålands
            statistiska centralbyrå som framhåller att man har en kraftig
            avmattning som i första hand beror på utflaggning av passagerarfartyg
            från Åland. Det avspeglar inte en dramatisk nedgång av verksamheten
            utan att det sker en strukturerad utflyttning till Sverige därför
            att vi har förmånliga villkor.
          </note>
          <note>
            Lars Johansson frågar vad det är för obegriplighet i finansministerns
            argumentation. Det är kombinationen av tonnageskatt och avskrivningsregler,
            omsättningen och den mycket låga bolagsskatten. Man betalar väldigt
            lite skatt.
          </note>
          <note>
            Enligt det utredningsförslag som förelåg skulle man under en
            tioårsperiod skriva av skatteskulderna. Med de statsstödsregler
            som vi har för EU, enligt vilka man inte får lägga ett krav på
            att man driver verksamheten i Sverige, hade vi hamnat i en situation
            där vi inte hade haft 594 fartyg utan hade haft en utflaggning
            med det utredningsförslaget.
          </note>
          <note>
            Jag har stor respekt för att man från Västsverige och från näringens
            sida driver detta. Men det finns knappast något allmänintresse
            av att den mest subventionerade branschen ska subventioneras ännu
            mer. Det är för mig en obegriplighet helt enkelt. Jag har väldigt
            svårt att se varför man skulle ta i en oerhört komplicerad fråga
            som skulle kräva stora utredningsresurser och skulle betyda stora
            belastningar på de offentliga finanserna när man har väldigt begränsad
            jobbeffekt för att subventionera en bransch som redan är den mest
            subventionerade. Det är för mig en väldigt svårförståelig position.
            Men vi kan naturligtvis diskutera detta vidare.
          </note>
          <note type="speaker">
            Anf. 51 LARS JOHANSSON (s):
          </note>
          <note>
            Herr talman! Den är inte obetydlig. Svenska handelsfartyg har
            stor betydelse för hela den svenska exportindustrin, och det är
            oerhört viktigt att den näringen finns i Sverige och att vi har
            jobb i Sverige. I väldigt många städer har rederinäringen stor
            betydelse både för kommuner och för personer som jobbar i den.
            Jag tycker nog att finansministern nonchalerar den diskussionen
            lite för mycket. Det är rätt många av de människor som jobbar
            i den näringen, både på land och till sjöss, som också betalar
            skatt, även om det finns särskilda skattevillkor för sjöfolk.
          </note>
          <note>
            Man kan dessutom ställa en fråga som finansministern inte heller
            har svarat på: Vad kostar utflaggningen? Att det blir färre fartyg
            och färre rederier i Sverige, vad kostar det? Det är intäkter
            som går helt förlorade.
          </note>
          <note>
            Det är inte så att rederinäringen inte ska betala någon skatt.
            Vi talar om en tonnageskatt. I stället för att man betalar skatt
            på den vinst som man gör betalar man skatt på tonnaget. När det
            gäller den latenta skatteskulden finns det möjligheter att lösa
            ut den frågan.
          </note>
          <note>
            Vi har inte sagt att man ska acceptera att man ska skriva av
            den latenta skatteskulden. Det har jag aldrig sagt, utan jag har
            sagt att vi ska införa en tonnageskatt. Det tycker jag är väsentligt.
            Det är det som det handlar om. Sedan får man hitta regler när
            det gäller den latenta skatteskulden, i den mån den finns kvar.
            Nu har nämligen många rederier röda siffror. Väldigt mycket tonnage
            läggs dessutom upp. Det är därför inte säkert att det finns så
            mycket kvar där. Men det som finns kvar får man naturligtvis diskutera
            hur man ska hantera så att det blir rimliga villkor. Men tonnageskatten
            som sådan ska inte förhindras på grund av dessa tekniska omständigheter.
          </note>
          <note>
            Återigen är det finansministern som är helt ensam om att säga
            nej till tonnageskatten. Riksdagen har sagt att man vill ha ett
            förslag om tonnageskatt. Vi har aldrig kommit in i en sakdiskussion
            om vad det i så fall ska omfatta.
          </note>
          <note type="speaker">
            Anf. 52 Finansminister ANDERS BORG (m):
          </note>
          <note>
            Herr talman! Jag tycker att vi har haft en bra och saklig diskussion.
            Den har visat ett antal saker. Den har visat att sjöfartsnäringen
            är viktig. Den har vuxit i Sverige. Vi hade en botten. Vi lade
            om sjöfartsstödet. Sedan dess har den ökat, och antalet fartyg
            är 594. Det är en uppgång från 570 år 2002.
          </note>
          <note>
            Subventionen ligger på 9 122 kronor för en sjöman, jämfört med
            en industriarbetare. Man är alltså befriad från inkomstskatt,
            man är befriad från arbetsgivaravgift och man har rätt till alla
            de sociala förmåner som man inte betalar arbetsgivaravgifter för.
          </note>
          <note>
            Näringen har en omsättning på 40 miljarder och betalar en bolagsskatt
            på 62 miljoner.
          </note>
          <note>
            Det är alltså svårt att hitta någon näring i Sverige som betalar
            en bolagsskatt som ligger i närheten av den nivå som rederinäringen
            gör.
          </note>
          <note>
            Till det kommer hela det komplex av frågeställningar kring energi-
            och miljöskatter som jag inte ens har tagit upp i detta sammanhang
            men som vi båda två vet är en ytterligare komponent.
          </note>
          <note>
            Vi har alltså en näring som verkar på helt andra villkor. Man
            kan säkert se att det finns skäl till det givet den internationella
            konkurrensen. Men då reser sig Lars Johansson som socialdemokrat
            i skatteutskottet upp och säger att subventionen måste öka just
            här. Lars Johansson får ursäkta. Jag har väldigt stor respekt
            för dig, men på den här punkten tycker vi olika.
          </note>
          <note>
            Utredningsförslaget var färdigt att genomföras. Det som då inte
            bara jag tyckte utan som den dåvarande departementsledningen på
            Finansdepartementet uppenbarligen också tyckte var att det utredningsförslaget
            var omöjligt att genomföra därför att det skulle ha lett till
            en utflaggning. Man blev av med skatteskulden. Det fanns inte
            ett verksamhetskrav. Följaktligen har man skrivit av skatteskulden
            och flyttat ut fartygen.
          </note>
          <note>
            Att man valde att inte genomföra det förslaget är jag djupt tacksam
            för eftersom det i grund och botten var ogenomförbart.
          </note>
          <note>
            Vi har en ordning med en mycket kraftig subvention på sjöfartsnäringen.
            Det är möjligt att det är den ordning som vi ska ha. Jag har väldigt
            svårt att se några sakliga skäl till att man dramatiskt skulle
            ytterligare öka den subventionen och därtill på ett sätt som skulle
            leda till utflaggning från svenska hamnar.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2008/09:593 om ID-kort till utländska
            medborgare
          </note>
          <note type="speaker">
            Anf. 53 Finansminister ANDERS BORG (m):
          </note>
          <note>
            Herr talman! Birgitta Eriksson har frågat mig vilka direktiv
            och resurser för att fullfölja direktiven jag avser att verka
            för att Skatteverket får i fråga om ID-kortsutfärdande, kontor,
            handläggningstider etcetera.
          </note>
          <note>
            Vidare frågar Birgitta Eriksson om jag avser att ta något initiativ
            för att möjliggöra att en utländsk medborgare utan närstående
            och arbetsgivare får sin identitet styrkt om kommunens tjänstemän
            inte vill eller får styrka hans eller hennes identitet.
          </note>
          <note>
            Slutligen frågar Birgitta Eriksson om jag avser att ta något
            initiativ för att kommunala eller andra tjänstemän under straffansvar
            ska påta sig uppgiften att styrka identiteter.
          </note>
          <note>
            Den 25 september 2008 fick Skatteverket i uppdrag av regeringen
            att ta fram ett ID-kort som kan utfärdas till personer som är
            folkbokförda i Sverige och på ett säkert sätt kan styrka sin identitet.
            Skatteverket utfärdar sedan den 1 juni 2009 ID-kort i enlighet
            med sitt uppdrag.
          </note>
          <note>
            När det gäller frågan om intygsgivare vill jag först säga att
            det nu blivit enklare att få ID-kort vid en jämförelse med de
            regler som Svensk Kassaservice tillämpade. Trots att det nu har
            blivit enklare att få ID-kort kommer ett antal personer som inte
            kan styrka sin identitet inte att kunna få ID-kort. Detta är naturligtvis
            ett stort problem för de personerna. Det är viktigt att det är
            enkelt för personer att få ID-kort. Det får dock absolut inte
            innebära att tillförlitligheten och därmed användbarheten för
            Skatteverkets ID-kort blir sämre än för andra ID-kort på marknaden.
            Det är således inte acceptabelt att urholka reglerna på ett sådant
            sätt att Skatteverkets ID-kort riskerar att bli ett andra klassens
            ID-kort jämfört med de ID-kort som till exempel bankerna och polisen
            utfärdar. En sådan utveckling skulle missgynna personer som är
            bosatta i Sverige men inte är svenska medborgare, vilket inte
            är acceptabelt ur integrationssynvinkel. Jag är medveten om att
            detta är en svår avvägning. Det ankommer dock på Skatteverket
            att göra den avvägningen. Skatteverkets beslut kan överklagas
            hos allmän förvaltningsdomstol.
          </note>
          <note>
            Jag avser inte att ta några särskilda initiativ för att kommunala
            eller andra tjänstemän under straffansvar ska påta sig uppgiften
            att styrka identiteter.
          </note>
          <note type="speaker">
            Anf. 54 BIRGITTA ERIKSSON (s):
          </note>
          <note>
            Herr talman! Jag tackar finansministern för svaret. Men jag måste
            nog säga att jag är lite förvånad över det ointresse för problematiken
            som finansministern har visat.
          </note>
          <note>
            Finansministern säger att det har blivit enklare att få ID-kort.
            Jag skulle vilja påstå att finansministern är ganska ensam om
            att tycka det. De allra flesta vittnar om det klart motsatta.
            Till och med integrationsministern i Anders Borgs egen regering
            svarade på en fråga och sade att det har blivit svårare. Jag utgår
            ändå från att finansministern inte kan ha undgått att höra alla
            som vittnar om de svårigheter det innebär att inte kunna få ID-kort,
            och att leva utan det är kanske ännu svårare.
          </note>
          <note>
            För några veckor sedan var jag på ett studiebesök i Malmö på
            skattekontoret och kunde då med egna ögon se den mängd av utländska
            medborgare som köade för att få ID-kort. Jag hade också möjlighet
            att diskutera med Skatteverkets personal och blev klart medveten
            om att såväl de enskilda som Skatteverket har stora problem med
            ID-kortsutfärdandet.
          </note>
          <note>
            Det räcker inte med ett godkänt pass från sitt hemland eller
            ens ett uppehållstillstånd utfärdat i Sverige av Migrationsverket
            för att man ska få ett ID-kort. Den som inte har svenskt pass
            eller körkort måste få sin identitet styrkt av anhörig, arbetsgivare
            eller kommunal tjänsteman. Alla förstår ju att det måste vara
            förenat med ganska stora svårigheter.
          </note>
          <note>
            När det gäller problemen med själva utfärdandet av korten kan
            man för det första konstatera att Skatteverket verkar ha otillräckliga
            resurser för att klara sitt uppdrag inom rimlig tid. Regeringen
            har anslagit medel för 15 000 ansökningar på ett helår. Redan
            de första tre månaderna kom det in över 15 000 ansökningar. Och
            självklart finns det ett uppdämt behov, men jag måste säga att
            anslaget ändå verkar vara klart i underkant.
          </note>
          <note>
            För det andra utfärdas kortet endast på 24 platser, en i varje
            län. I mitt hemlän, Västra Götaland, är det bara i Göteborg. Det
            kan innebära för en person som ska söka att det blir 40 mil tur
            och retur. I Västerbotten är det naturligtvis ännu värre. Och
            det är inte nog med det, utan när jag var på Skatteverket berättade
            de att det ofta kommer personer som inte har de godkända handlingarna
            med sig, vilket innebär att det blir dubbla resor. De får åka
            hem och sedan komma tillbaka igen. Detta är inte rimligt, tycker
            jag. Och jag måste nog påstå att både regeringen och finansministern
            har underskattat problematiken, vad gäller både antalet sökande
            och de praktiska problemen. Jag tycker nog att anslaget till Skatteverket
            borde ses över, så att man får möjlighet att upprätthålla den
            service som man ska ge.
          </note>
          <note>
            För det tredje har den enskilde hamnat i ett läge som faktiskt
            kan liknas vid en moment 22-situation, därför att många utländska
            medborgare saknar närstående, för det blir allt fler som kommer
            hit ensamma. De saknar arbetsgivare som kan intyga deras identitet.
            Numera kan kommunala tjänstemän göra det, men väldigt många kommuner
            har till och med avrått från och i vissa fall förbjudit sina kommunala
            tjänstemän att göra det, därför att intygandet är förenat med
            straffansvar.
          </note>
          <note>
            Enskilda som redan har fått vänta länge får fortsätta det svåra
            och dyra livet. Jag kommer i mitt nästa inlägg att ta upp lite
            om den enskildes problem.
          </note>
          <note>
            Jag tycker att de nya reglerna är orimligt stränga och krångliga
            och tycker därför att statsrådet snarast ska klargöra för utländska
            medborgare utan närstående och arbetsgivare hur de ska få ett
            ID-kort.
          </note>
          <note type="speaker">
            Anf. 55 Finansminister ANDERS BORG (m):
          </note>
          <note>
            Herr talman! Låt oss då klarlägga förloppet här. Skatteverket
            har fått ett ansvar att utfärda ID-kort. Man har då en förenklad
            process jämfört med den ordning som gällde tidigare. Man har haft
            det här ansvaret sedan september 2008. Man har utfärdat 10 000
            ID-kort sedan dess.
          </note>
          <note>
            Varför kan man inte ge ID-kort till alla? Varför ska det vara
            ett krångel kring detta? Ja, det är som vanligt i politik, att
            det handlar om en svår avvägning. Ska man ha en rättssäker prövning
            där identiteten styrks måste det finnas vissa krav, att de som
            söker inställer sig personligen, att det finns personer som kan
            styrka identiteten och ett antal andra saker som Skatteverket
            har satt upp som kriterier för detta. Tar man bort de kriterierna
            eller sänker dem får man naturligtvis en minskad rättssäkerhet,
            och därmed minskar tillförlitligheten i ID-kortet.
          </note>
          <note>
            Vill vi ha en ordning där alla kan få ID-kort utan en rättssäker
            prövning av att identiteten säkerställts? Nej, det tror jag inte
            att någon i Sverige vill, utan vi ska ha ordning och reda också
            på det här området.
          </note>
          <note>
            Jag värjer mig och vänder mig mot den beskrivning av svenska
            myndigheters verksamhet som vi här får. Det är inte så ja, kanske
            i opposition att man kan ge alla myndigheter hur mycket pengar
            som helst. I regeringsställning måste man göra avvägningar. Det
            är inte så att Myndighetssverige bedriver en dåligt fungerande
            verksamhet. Skatteverket och andra myndigheter sköter sig relativt
            gott och i många fall väldigt väl vid internationella jämförelser.
            Rättssäkerhet och service är det som präglar våra myndigheter,
            och det ska vi naturligtvis vara stolta över. Sedan har de inte
            alltid de medel som de skulle önska eller som man skulle kunna
            önska utifrån sitt område. Men det är helt enkelt så att vi måste
            göra avvägningar, och vi ska naturligtvis återkomma till de avvägningar
            som görs i höstens budget i samband med att den presenteras. Men
            vi kommer att ha svårigheter på det här området så länge vi har
            krav uppställda som gör att man ska säkerställa identiteten. Det
            kan vi helt enkelt inte frångå, därför att då förlorar ID-kortet
            sitt värde, och då förlorar vi vad gäller rättssäkerhet i det
            svenska samhället på ett sätt som inte är acceptabelt. Det är
            fullt rimliga krav som ställts upp, och de ska upprätthållas.
          </note>
          <note type="speaker">
            Anf. 56 BIRGITTA ERIKSSON (s):
          </note>
          <note>
            Herr talman! Först och främst måste man konstatera att det blir
            en moment 22-situation.
          </note>
          <note>
            Jag ska berätta om Kazam från Örebro. Han kom till Sverige för
            två år sedan från Afghanistan. Han har giltigt pass som han har
            fått utfärdat av norska ambassaden i Afghanistan. Han har fått
            uppehållstillstånd av Migrationsverket i Sverige. Han har personbevis
            med de fyra sista siffrorna. Men han får inget ID-kort utfärdat.
            Varför inte? Jo, han har ingen nära anhörig, arbetsgivare eller
            kommunal tjänsteman som skulle kunna intyga att han är Kazam.
            Kazam har gått sex månader på sfi i Örebro. Hans lärare skulle
            kunna intyga att han är Kazam. Men Örebro kommun har förbjudit
            den kommunala tjänstemannen att ställa upp för identifikation.
            Då undrar jag: Hur ska han bära sig åt? Vi har accepterat att
            han ska få vistas i Sverige. Han har uppehållstillstånd, han har
            fått personnummer, han har ett pass som norska ambassaden har
            utfärdat. Det är det ena.
          </note>
          <note>
            Sedan visar det sig också att det är olika i olika kommuner,
            därför att Kazams kompis i Sala har fått ID-kort därför att hans
            lärare följde med. Det kan väl inte vara accepterat ur rättssäkerhetssynpunkt
            att kommunerna gör olika bedömningar. Men det viktigaste är att
            Kazam, som bara är en i mängden av dem som hamnat i den här moment
            22-liknande situationen, måste få veta hur han ska bära sig åt.
          </note>
          <note>
            Någon förenkling måste till här. Det har ju kunnat fungera förut.
            Det är inte mycket till rättssäkerhet om vi inte kan låta människor
            stanna här när vi till och med har kunnat ge dem uppehållstillstånd
            i Sverige. Jag tycker att Anders Borg måste se över de här reglerna,
            framför allt också att handläggningen förenklas. Som det är nu
            får man vänta. Det är mängder som står i kö för att få ett ID-kort.
          </note>
          <note>
            Problemen med att inte ha ID-kort är naturligtvis också det utgår
            jag från att finansministern är medveten om att om du inte har
            ett ID-kort kan du inte få ett bankkort, utan du får gå till banken
            för att betala dina räkningar och betala 50 kronor i expeditionsavgift
            varje gång, du kan inte hämta ut medicin på recept på apoteket
            och du kan inte hämta ut paket på utlämningsställen. Det är bara
            några exempel på vad som händer om man inte får ett ID-kort i
            Sverige. Det gör det omöjligt att vistas här. Man kan inte leva
            här.
          </note>
          <note>
            När det gäller att Skatteverket har för lite resurser javisst,
            alla vill ha mer resurser är det här människor som kommer i kläm.
            De kan inte få ett arbete, en bostad och så vidare.
          </note>
          <note>
            Man måste väl ändå kunna klara själva hanteringen betydligt snabbare
            och framför allt lokalt så att människor ska behöva resa långa
            vägar för att kunna få ett ID-kort. Även om det är ett uppdämt
            behov som visar sig i antalet ansökningar tycker jag att Skatteverkets
            resurser är för snålt tilltagna. Det är människor som blir drabbade
            i den här situationen. Jag skulle vilja få en kommentar från finansministern
            om vad Försäkringskassan ska göra.
          </note>
          <note type="speaker">
            Anf. 57 Finansminister ANDERS BORG (m):
          </note>
          <note>
            Herr talman! Vi har infört ett förenklat förfarande för att människor
            ska kunna få ett ID-kort. Skatteverket har haft verksamheten i
            runda slängar ett år och har redan utfärdat ett stort antal ID-kort.
          </note>
          <note>
            Det är naturligtvis så att man gradvis kommer att kunna förenkla
            och förtydliga processerna för detta från verkets sida. Det är
            jag övertygad om. Men det kommer inte att ändra det grundläggande
            problemet. Vi kommer inte att kunna ge ID-kort till alla som vill
            ha det. Det enda sättet att uppnå det är att vi tar bort kraven
            på rättssäkerhet och prövning av identitet när man utställer korten.
          </note>
          <note>
            Det är rimligt att det finns ett antal kriterier uppställda.
            Ett är att personen inställer sig själv så att man kan se att
            det finns en överensstämmelse mellan personen på bilden på ID-kortet
            och personen. Ett annat är att intygarna inställer sig så att
            man kan säkra att detta fungerar på ett rättssäkert sätt. Det
            är självklart.
          </note>
          <note>
            I ordet avvägning ligger att detta har kostnader med sig. Det
            är naturligtvis så att vi skulle önska att man på ett enkelt sätt
            kunde lösa detta så att alla människor som vill det kan få ett
            ID-kort. Det är Birgitta Eriksson och jag helt överens om. Men
            det måste finnas ett antal krav, kriterier och processer för att
            fastställa att vi har ordning och reda här. Det har Skatteverket
            ställt upp.
          </note>
          <note>
            Jag vet att man tittar på om man kan öka antalet platser där
            man kan utfärda ID-kort. Det kommer att förskjuta problematiken.
            Men den grundläggande problematiken med avvägningen kommer att
            finnas i botten.
          </note>
          <note>
            Jag är övertygad om att Skatteverket sköter detta på ett effektivt,
            serviceorienterat och rättssäkert sätt. I grund och botten har
            jag stort förtroende för den verksamhet som det bedriver.
          </note>
          <note type="speaker">
            Anf. 58 BIRGITTA ERIKSSON (s):
          </note>
          <note>
            Herr talman! Vi är överens om att den grundläggande problematiken
            är att människor inte får sitt ID-kort. Jag menar att det finns
            människor som skulle kunna identifiera dem. Men nu har vi krånglat
            till det så att inte en kommunal tjänsteman eller en sfi-lärare
            ska kunna göra detta utan straffansvar.
          </note>
          <note>
            Det blir låst och omöjligt för dessa människor att kunna verka
            i samhället. Det är tillräckligt svårt ändå att komma till rätta
            med sig själv och sin familj i ett nytt land. Jag tycker inte
            att vi kan ha det så här. Det skrev också Roy Melchert, som är
            sakkunnig på SKL, i Nerikes Allehanda när han beskrev problemen.
            Jag håller helt med honom.
          </note>
          <note>
            De här problemen måste lösas. Det brådskar. Det handlar om inte
            om integritet och rättssäkerhet. Det finns människor som skulle
            kunna identifiera dem. Många har ju funnits här i flera år och
            till och med fått uppehållstillstånd genom Migrationsverket och
            personbevis. Jag förstår det inte. Något måste göras.
          </note>
          <note>
            En utländsk medborgare som kommer till Sverige måste ha en chans
            att kunna starta ett liv här i Sverige. Vilken arbetsgivare vill
            anställa en person som inte har ett bankkonto? Vilken hyresvärd
            skulle vilja hyra ut till en person som inte har ett bankkonto?
            Det är orimligt att ha regler som hindrar människor att kunna
            fungera i samhället.
          </note>
          <note>
            Jag vet det, och jag förstår att finansministern inte är medveten
            om det. Det är inte så att det som är i dag alltid måste vara.
            Det ligger på finansministern att snabbt ta ett initiativ här.
          </note>
          <note>
            Det är ganska rimligt att Försäkringskassan och alla de andra
            ska kunna kräva att ansvarig minister förklarar här och nu från
            riksdagens talarstol: Hur ska de bära sig åt?
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2008/09:595 om mögelsanering av Herrgården
            med nytt ROT-avdrag
          </note>
          <note type="speaker">
            Anf. 59 Finansminister ANDERS BORG (m):
          </note>
          <note>
            Herr talman! Luciano Astudillo har frågat bostadsminister Mats
            Odell om han är beredd att ta initiativ så att möjligheten till
            ROT-avdrag omfattar även flerfamiljshus och miljonprogramsområden
            mot bakgrund av de stora renoveringsbehov som finns i dessa områden.
            Som exempel nämner Luciano Astudillo Herrgården, som är en del
            av Rosengård i Malmö.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Jag vill börja med att understryka vad syftet är med det HUS-avdrag
            som regeringen har infört. Det är dels att öka hushållens eget
            arbetsutbud, dels att minska svartarbetet. Genom det här skatteavdraget
            får hushållen en möjlighet att köpa sådana tjänster som de tidigare
            har utfört själva eller köpt på den svarta marknaden. Med den
            här inriktningen är det naturligt att skatteavdraget ges bara
            till hushållen och inte till exempel till fastighetsbolag som
            äger flerfamiljshus.
          </note>
          <note>
            Av de skäl jag nu har framfört är jag inte beredd att ta några
            initiativ för att utvidga det befintliga HUS-avdraget till att
            omfatta flerfamiljshus och miljonprogramsområden.
          </note>
          <note type="speaker">
            Anf. 60 LUCIANO ASTUDILLO (s):
          </note>
          <note>
            Herr talman! Tack, finansministern! Det finns en del saker som
            vi är ganska överens om. Den här typen av ROT-avdrag kan vara
            väldigt bra för att förstärka sysselsättningen i tider av lågkonjunktur.
            Det är ett av de viktiga syftena. Sedan finns det en diskussion
            om man ska permanenta den typen av insatser eller om man ska ha
            dem kortvarigt under den tid det är lågkonjunktur och därefter
            dra undan dem igen.
          </note>
          <note>
            Min principiella diskussion handlar om det som vi nu ser i Herrgården
            men som inte alls är unikt. Situationen i Herrgården är komplex
            precis som på många andra ställen. Bilderna av husen fyllda med
            kackerlackor och möglande vattenskadade lägenheter har säkert
            upprört och berört många.
          </note>
          <note>
            Är det möjligt att leva så här i Sverige? Hur kan det vara så?
            Orsakerna till det är många och också komplexa. Vi har bristande
            ordning på strukturer för hur flyktingmottagning går till. Under
            lång tid har en betydande del av de människor som vi har tagit
            emot i vårt land hamnat i bostadsområden som Herrgården. De har
            där hamnat i trångboddhet och svåra livssituationer.
          </note>
          <note>
            Vi har i vissa fall haft fastighetsägare som under lång tid tagit
            bort sitt ansvar från dessa områden och brustit i sitt ansvar
            när det gäller underhåll. Det är också en situation som förvärrat
            det vi ser inte bara i Herrgården utan också i andra områden.
            Man har sett fastigheter som ett affärsområde mer än ett boende.
            Det är oerhört allvarligt.
          </note>
          <note>
            Vi har också en svår situation socialt och ekonomiskt där många
            människor är arbetslösa, och skolorna är också svårt utsatta.
            Det är en komplex bild av många samverkande orsaker.
          </note>
          <note>
            För mig är Herrgården bara en symbol för alla dessa miljonprogramsområden:
            Biskopsgården, Angered, Tensta, Alby och Ronna. Alla de är nästan
            rikskända namn numera. Den sociala problematiken är samma.
          </note>
          <note>
            Där har vi socialdemokrater tänkt att det nu finns ett läge att
            börja den renovering och upprustning av de områden som förr eller
            senare måste rustas upp. Vi har tillsammans med våra samarbetspartier
            Miljöpartiet och Vänsterpartiet lagt fram ett förslag om ett grönt
            ROT-avdrag som också omfattar flerfamiljshusen.
          </note>
          <note>
            Det skulle kunna leda till att så många som 40 000 lägenheter
            renoverades. Vi vet i dag att en av de grupper där arbetslösheten
            redan i dag är väldigt hög är byggnadsarbetarna. Jag tror att
            jag senast såg siffran 8 procent. Redan i dag är 8 procent av
            landets byggnadsarbetare arbetslösa.
          </note>
          <note>
            Här skulle vi kunna starta en upprustning som behöver göras av
            dessa områden. Jag tror inte att det räcker. Det är det första
            steg vi måste ta för att börja rusta Sverige starkt och mer jämlikt.
          </note>
          <note>
            Jag tycker personligen att det är oerhört förvånande, och det
            gör säkert många här utanför, att ett parti som uttryckligen säger
            sig vilja stå för rättvisa väljer bort flerfamiljshusen när man
            satsar på att förbättra jämlikheten.
          </note>
          <note>
            Ett parti som säger sig stå för sammanhållning blundar och avstår
            från att göra något under fyra år för att förbättra livsvillkoren
            i Sveriges miljonprogramsområden. Förklara för mig hur det klingar
            med er ambition att vara ett rättviseparti för sammanhållning.
          </note>
          <note type="speaker">
            Anf. 61 Finansminister ANDERS BORG (m):
          </note>
          <note>
            Herr talman! Alla som sett de bilder som visats i medierna av
            boendeförhållandena i Herrgården har naturligtvis känt en rättmätig
            upprördhet över detta. Jag har stor respekt för att Luciano Astudillo
            som riksdagsman från Malmöregionen har ett djupt engagemang i
            de frågorna. Det är en de mest självklara rollerna för en riksdagsman
            att agera på det sättet, att ta upp ett av de bekymmer man har
            och föra in det i riksdagsdiskussionen.
          </note>
          <note>
            Nu är det emellertid så att vi har två skilda diskussioner här.
            En rör det sociala problemet i Herrgården, och den andra rör hur
            man bedriver en effektiv konjunkturpolitik.
          </note>
          <note>
            Låt mig börja med att diskutera konjunkturfrågan och sysselsättningen.
            Skälet till att vi infört det här HUS-, ROT- eller RUT-avdraget,
            vad man ska kalla det, är i grunden ett strukturellt skäl. I de
            här sektorerna har vi en väldigt hög andel svartarbete. Det är
            en samhällskostnad att det förekommer svartarbete. Människor blir
            utnyttjade i de sektorerna, det undandrar skatt från samhället
            och det är ofta kopplat till annan brottslighet. Svartarbete och
            svartsektorer är bekymmersamma.
          </note>
          <note>
            Dessutom har vi en mycket stor skattekil i Sverige. Det gör att
            för att en person ska kunna renovera eller köpa en tjänst där
            man till exempel får städning utförd måste man, inklusive arbetsgivaravgifter
            och med de marginalskatter vi har, arbeta väldigt många timmar
            för att det ska vara lönsamt. Det ger en samhällsekonomisk störning,
            och den bör vi göra någonting åt. Det borde Luciano Astudillo
            som socialdemokrat vara särskilt angelägen om därför att om man
            vill ha en mer omfattande välfärdsstat borde man också vilja ha
            en mer effektiv skattestruktur i ekonomin som har en så liten
            skadlig effekt på sysselsättningen som möjligt.
          </note>
          <note>
            Konjunkturellt vill vi naturligtvis ha största möjliga jobbeffekt
            per krona. Det har gjort att vi har tagit fram omfattande bedömningar
            av olika åtgärder och vad de har för effekt. Liknande bedömningar
            finns gjorda av OECD och andra organisationer, och resultaten
            är relativt standardmässiga. Vi vet till exempel att om man sänker
            momsen i ett land som har så hög export- och importandel som Sverige
            blir det en relativt ineffektiv åtgärd därför att en stor del
            av den konsumtion som man uppmuntrar sker av importerade varor.
          </note>
          <note>
            Vi vet å andra sidan att om man ger pengar direkt till kommunerna,
            som har en restriktion, tillfälligt låga inkomster och väldigt
            personalintensiv verksamhet, är det en mycket effekt åtgärd.
          </note>
          <note>
            Tyvärr är det så att i de sammanställningar och beräkningar som
            vi har gjort kommer ROT-avdrag till flerbostadshus, kommunala
            eller privata, genomgående näst intill sist. Vi landar i en kostnad
            på 3,7 miljoner per jobb. Det betyder att om vi satsar 1 miljard
            ger detta 300 jobb med den här inriktningen, men om vi ger den
            till kommunsektorn ger det 1 500 jobb. Det är alltså fem gånger
            så effektivt att ge pengarna direkt till kommunsektorn. Det beror
            på att fyra av fem av de kronor som vi ger i subvention ersätter
            redan planerade eller färdiga investeringar som skulle ha gjorts
            ändå.
          </note>
          <note>
            Jag har stor respekt för Luciano Astudillos engagemang. Vi kan
            återkomma till den andra frågan om vad vi ska göra åt våra sociala
            problem, men ska vi bedriva konjunkturpolitik är den här typen
            av ROT- eller RUT-avdrag till hyresbostäder, privata eller offentliga,
            i de sammanställningar vi har gjort på basis av de undersökningar
            som finns ett av de minst effektiva medlen.
          </note>
          <note>
            Detta har påtalats tidigare, och jag är i det perspektivet lite
            förvånad över att Socialdemokraterna inte har dragit tillbaka
            de här förslagen när det har visat sig att de är väldigt ineffektiva.
          </note>
          <note type="speaker">
            Anf. 62 LUCIANO ASTUDILLO (s):
          </note>
          <note>
            Herr talman! Jag har två korta reflexioner kring detta med en
            effektiv skattefunktion. Då borde finansministern lyssna på sitt
            eget ekonomisk-politiska råd. Han är kanske en av landets största
            kritiker av den skattepolitik som den här regeringen fört. Han
            säger att det regeringen gjort nu bara ökar ineffektiviteten i
            skattesystemet. Det är ju så en schweizerost. Därför har vi socialdemokrater
            sagt att vi måste ta ett grepp över detta och se över skattepolitiken.
            Det är för många konstigheter i det skattesystem som finansminister
            Borg ansvarar för.
          </note>
          <note>
            Vi har lite olika bild av vad som ger jobb eller inte. I Vaxholm
            lovade statsministern 10 miljarder i skattesänkningar och sade
            att det skulle ge 10 000 nya jobb. Det är en kostnad på ungefär
            1 miljon per jobb. Det är pengar som skulle kunna användas till
            att investera i jobb i välfärdssektorn och stimulera de sektorer
            som vi vet behöver stimuleras.
          </note>
          <note>
            Låt mig så gå över till grundfrågan. Förr eller senare måste
            vi ta tag i det här problemet. Detta är kanske en av Sveriges
            stora samhällsutmaningar. Det handlar om 20 bostadsområden i Sverige
            som behöver rustas upp. Fastighetsägarna måste ta ett rejält ansvar
            och kommunerna, det privata näringslivet, det civila samhället
            och de boende där också. Och det gäller också den nationella nivån,
            staten och en finansminister som säger sig stå upp för rättvisa
            och sammanhållning, annars är det tomma tunnor som bullrar.
          </note>
          <note>
            De få resurser som fanns riktade för att möta den komplexa problembild
            som fanns i de här områdena finns inte längre. Det var något av
            det första som finansminister Borg tog bort. Än i dag har vi inte
            sett några insatser för att möta den negativa utveckling som vi
            ser på området.
          </note>
          <note>
            Här skulle vi kunna ta de första stapplande stegen för att rusta
            upp områden som behöver rustas upp. Där har Socialdemokraterna
            ett tydligt alternativ. Där säger vi: Låt oss påbörja detta med
            ett grönt ROT-avdrag. Men det kommer inte att räcka. Därefter
            kommer det att behövas kanske fem till tio års satsning på ett
            miljardprogram för miljonprogramsområdena som kan väga upp de
            sociala orättvisor som vi har i det här landet och som beror på
            att också vi socialdemokrater var oförmögna att hantera det. Det
            gäller också den regering som sitter i dag.
          </note>
          <note>
            Jag återkommer till grundproblemet. Skulle inte detta kunna vara
            ett första steg för att förbättra livsvillkoren och boendemiljön
            för människorna i de här områdena?
          </note>
          <note type="speaker">
            Anf. 63 GUNNAR ANDRÉN (fp):
          </note>
          <note>
            Herr talman! Jag tycker att det är en intressant fråga även om
            svaret från Luciano Astudillos sida är fel.
          </note>
          <note>
            Under den här sommaren har jag ägnat mig en del åt det hus jag
            äger och bor i. Utan att nyttja något ROT-avdrag har jag gjort
            en del förbättringar i det.
          </note>
          <note>
            Tidigare har jag gjort ett besök i Rosengård och Herrgården.
            Man måste hålla med Luciano Astudillo. Det tror jag att finansministern
            och många andra också är medvetna om. Förhållandena där nere är
            väldigt skrämmande.
          </note>
          <note>
            Jag tror emellertid att den socialdemokratiska idén att man ska
            använda ROT-avdrag till detta skulle sända en alldeles felaktig
            signal, nämligen att man skulle befria hyresvärdarna från en stor
            del av det ansvar som de måste ha och som man betalar hyra för.
            Det måste finnas andra lösningar på detta.
          </note>
          <note>
            En viktig lösning är att diskutera hur vi ska ha det med upplåtelseförhållandena
            och vilket personligt ansvar man ska kunna ta i olika upplåtelseformer.
            När man inför ROT-avdrag betalar staten en del, men man betalar
            också en del själv för att man bor i sitt eget hus eller någon
            annanstans.
          </note>
          <note>
            Problemet i Rosengård och många av de andra områden som Luciano
            Astudillo så förtjänstfullt räknade upp är att strukturen på boendeförhållandena
            är väldigt ensidig. Det är hyresvärdar, dessvärre ofta kommunala,
            som inte har tagit sitt fulla ansvar och som har låtit förfallet
            fortgå under väldigt lång tid. Jag har full förståelse för att
            Luciano Astudillo lyfter upp detta problem, annars får man den
            situation som man har just i Rosengård, det vill säga oefterrättliga
            sociala förhållanden. Men man kan inte göra så att man bara säger:
            Nej, vi lyfter av ägaren ansvaret för detta.
          </note>
          <note>
            Jag har inte heller någon specifik lösning, men jag vet efter
            att ha varit just i Rosengård, och man kan se det i Tensta och
            på många andra ställen också, att de människor som bor där vill
            ha bättre förhållanden. De vill ha samma trygghet som man har
            i det område som jag råkar bo i, nämligen norra Stockholm, där
            man inte har sådana här förhållanden. Man vill ha goda förhållanden
            för sina barn och man vill ha goda förhållanden där man bor.
          </note>
          <note>
            Jag menar att en av de viktigaste sakerna är att se till att
            vi får ökat personligt ansvarstagande möjligheterna till det för
            dem som bor i de här områdena.
          </note>
          <note type="speaker">
            Anf. 64 Finansminister ANDERS BORG (m):
          </note>
          <note>
            Herr talman! Låt mig inleda med att igen understryka att jag
            i grunden har mycket stor respekt och förståelse för grundskälet
            till att Luciano Astudillo ställer den här frågan. Det är en kärnuppgift
            för en riksdagsman att utifrån sin valkrets ta upp avgörande och
            centrala samhällsproblem, och här har vi ett sådant. Men det ändrar
            inte att vi också måste föra en diskussion kring den åtgärd som
            vi nu talar om. ROT- och RUT-avdag anses genomgående av de bedömningar
            som har gjorts vara en effektiv åtgärd för att minska svartarbete
            respektive att öka arbetsutbudet. Det är alltså en åtgärd som
            strukturellt bidrar till en långsiktigt högre sysselsättning därför
            att den förbättrar resursallokeringen i samhällsekonomin.
          </note>
          <note>
            Låt oss ta fram kärnan i den diskussion som vi nu har! Vi vidtar
            konjunkturåtgärder. Vi försvagar tillfälligt de offentliga finanserna
            för att tillföra efterfrågan till ekonomin. Det gör vi för att
            vi har en kris i världsekonomin som gör att vi annars får en kraftig
            försämring av sysselsättningen, och det har stora välfärdskostnader.
            Då vet vi att när vi har den allvarliga situationen är åtgärder
            som gör att vi tillför kommunerna pengar för att på kort tid stärka
            efterfrågan bland de mer effektiva. Då har vi en kostnad för åtgärden
            på ungefär 650 000 kronor per jobb. Vi har en kostnad på runt
            1 miljon för den här relativt effektiva åtgärden som ROT- och
            RUT är. Väljer man då formen med hyres-RUT stiger kostnaden till
            3,53,8 miljoner per jobb. Då har vi alltså en åtgärd i kommunerna
            som är fem gånger så effektiv, där 1 miljard ger 1 500 jobb i
            stället för 300 jobb.
          </note>
          <note>
            Ska vi som regering då förhålla oss till den här menyn av tänkbara
            åtgärder måste vi naturligtvis lägga så mycket pengar som möjligt
            på de effektivaste åtgärderna. Sedan måste man också komplettera
            det för att vi har andra problem, till exempel att om vi tillför
            mer pengar till kommunerna när de går över i överskott får vi
            inte längre samma effektivitet i stöden. Men att införa ett hyres-RUT
            skulle vara, av de bedömningar som vi har gjort och som inte skiljer
            sig från andra bedömningar, det minst effektiva vi har på listorna
            för att åtgärda konjunkturproblematiken. Det kan vi inte gå förbi
            i den här diskussionen, därför att det har varit den grundläggande
            prioriteringen för varför vi har valt bort åtgärden. Det är den
            sannolikt minst effektiva åtgärden i arsenalen, helt enkelt.
          </note>
          <note>
            Därtill kan man naturligtvis lägga att det finns en fördelningspolitisk
            risk därför att man skulle kunna få hyreshöjningar i detta som
            i sådana fall skulle urholka köpkraften för dem som bor i de här
            bostadsområdena.
          </note>
          <note>
            Det sociala problemet rättvisan och sammanhållningen bör vi nog
            diskutera för sig och inte som en konjunkturpolitisk åtgärd och
            inte som en del av en tillfällig RUT eller ROT. Det bör vi diskutera
            som en bredare frågeställning om rättvisa och sammanhållning.
          </note>
          <note>
            Enligt min uppfattning, och där tror jag att Luciano Astudillo
            håller med mig, handlar det i grunden om hur vi ser på arbetslöshet,
            utanförskap och sysselsättning. Jag är övertygad om att vi har
            samma syn i den delen. Sedan har vi helt olika syn på vilka medel
            som leder till full sysselsättning respektive ett begränsat utanförskap
            och en låg arbetslöshet.
          </note>
          <note>
            Vår uppfattning min uppfattning är också belagd till exempel
            i Lennart Flods studier, nämligen att särskilt när det gäller
            arbetsutbud och närvaro på arbetsmarknaden för till exempel invandrarkvinnor
            är jobbavdraget den i särklass mest effektiva åtgärd som vi kan
            vidta därför att det minskar de väldigt höga trösklar som vi har
            för att vara på arbetsmarknaden.
          </note>
          <note>
            Men det är en bredare diskussion om rättvisa och sammanhållning.
            I den grundläggande diskussion som vi har här är det tyvärr så
            att hyres-RUT är en av de minst effektiva åtgärder som vi har
            i den konjunkturpolitiska arsenalen. Jag kan naturligtvis beklaga
            det, men det är den bedömning som Finansdepartementet gör.
          </note>
          <note type="speaker">
            Anf. 65 LUCIANO ASTUDILLO (s):
          </note>
          <note>
            Herr talman! Jag vill tacka för det här samtalet. Jag tror att
            vi i grunden är ganska överens om vissa saker. Att vi måste höja
            sysselsättningsnivån i de här områdena är viktigt. Vägen dit är
            vi inte överens om. Jag tror att mer investeringar i utbildning
            och mer satsningar på entreprenörskap och företagande i de här
            områdena skulle vara bättre framför stora skattesänkningar som
            ger liten effekt.
          </note>
          <note>
            Flyktingpolitiken valde Anders Borg att inte nämna. Jag tror
            också att det är en viktig faktor. Jag har förstått att de borgerliga
            partierna inte alls är överens och har svårt att komma till skott
            i den här frågan, men det är inte hållbart långsiktigt att ett
            par stadsdelar i Sverige bär upp hela Sveriges flyktingmottagning.
            Vi måste till med strukturella förändringar för att klara av den
            biten.
          </note>
          <note>
            Jag tror att Anders Borg har fel. Jag vet att det finns andra
            bedömare som säger att den här typen av insatser faktiskt skulle
            vara möjliga att göra och därmed ge ökad sysselsättning för många
            människor. Dessutom skulle det vara mer jämlikt, mer rättvist,
            att också se till att inte bara Anders Borg och sådana som jag
            som bor i hus eller bostadsrätt kan tapetsera om varje år och
            i stället ta vara på möjligheten att bygga Sverige starkt, att
            bygga Sverige mer rättvist. Det är oerhört viktigt, och det är
            där det här ROT-avdraget kommer in.
          </note>
          <note>
            Vi har under lång tid sett hur de här områdena gått ned sig,
            ibland med anledning av fastighetsägarnas dåliga ansvarstagande
            men också på grund av flyktingmottagningens struktur. Rosengård
            Herrgården är ett område som är byggt för kanske 4 000 människor
            men där det i dag bor 9 000 människor. Det är klart att de byggnaderna
            inte klarar det. Vi kommer att komma tillbaka till en diskussion
            om detta. Hittills är det väldigt lite från den borgerliga regeringen
            på det här området.
          </note>
          <note type="speaker">
            Anf. 66 Finansminister ANDERS BORG (m):
          </note>
          <note>
            Herr talman! Jag understryker gärna att jag har stor förståelse
            för att Luciano Astudillo tar upp detta mycket viktiga samhällsproblem
            som vi nu diskuterar. Jag kan också ha en tro på att både utbildning
            och entreprenörskap kan bidra till att vi får en bättre integration.
            Jag tror i grunden också att den omläggning som nu håller på att
            ske av integrationspolitiken är av godo, att vi frångår den modell
            där vi av underliggande bostadspolitiska skäl har låtit dem som
            kommer till Sverige finna boende i områden där arbetsmarknaden
            är svag för att i stället föra över ett större ansvar på Arbetsförmedlingen.
          </note>
          <note>
            I grund och botten har vi olika syn på vad som är effektiv politik
            för att höja sysselsättningen. Jag och flertalet andra bedömare
            är övertygade om att för att få tillbaka människor in på arbetsmarknaden
            särskilt att få dem att gå in på halvtid eller längre deltider,
            särskilt om utbildningsnivån inte är alldeles hög, särskilt om
            man har en begränsad förankring på arbetsmarknaden är det jobbavdraget
            som är den effektivaste åtgärden.
          </note>
          <note>
            Undersökning efter undersökning har upprepat samma resultat,
            nämligen att detta är den mest effektiva åtgärden. Tyvärr är det
            så, om vi återigen tar diskussionen om hyres-RUT, att det inte
            finns andra bedömare som har uppfattningen att en subvention till
            hyresbostäder skulle vara en effektiv konjunkturåtgärd. Jag bad
            inför den här diskussionen mina medarbetare att säkra att de inte
            hade gått igenom detta alltför tidigt. Vi har gjort bedömningen
            vid upprepade tillfällen, men nej, man landar i samma slutsats.
            I Sverige och i andra länder är det grundläggande förhållandet
            att eftersom en så stor del, ungefär fyra av fem kronor, går till
            redan planerade och beslutade investeringar är tyvärr inte hyres-RUT:en
            en effektiv åtgärd.
          </note>
          <note>
            Jag skulle naturligtvis önska att man kunde slå två flugor i
            en smäll, vilket jag förstår att Luciano Astudillo är ute efter,
            nämligen att både kunna uppnå ett socialpolitiskt mål och ett
            konjunkturpolitiskt, men jag får beklaga att så är inte fallet.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2008/09:598 om medborgarna, skulderna
            och Kronofogdemyndigheten
          </note>
          <note type="speaker">
            Anf. 67 Finansminister ANDERS BORG (m):
          </note>
          <note>
            Herr talman! Britta Rådström har frågat mig genom vilka insatser,
            såvitt avser Kronofogdemyndighetens hantering, jag vill motverka
            ökningen av antalet betalningsförelägganden. Hon har också frågat
            mig genom vilka insatser, såvitt avser Kronofogdemyndighetens
            hantering av verkställande och indrivning, jag vill göra det lättare
            och enklare för människor att klara av att betala sina skulder.
            Vidare har hon frågat mig vad jag avser att ta för initiativ,
            när det gäller Kronofogdemyndighetens verksamhet, mot ökningen
            av konkurserna. Britta Rådström har slutligen frågat mig om jag
            är beredd, i fråga om Kronofogdemyndighetens hantering beträffande
            exekutiva auktioner, att ta något initiativ för att fler skuldsatta
            ska kunna behålla sitt hem.
          </note>
          <note>
            Den djupa lågkonjunktur vi nu befinner oss i har slagit hårt
            mot många medborgare, företag och myndigheter. Jag är medveten
            om att Kronofogdemyndigheten har fått ett ökat ärendeinflöde till
            följd av lågkonjunkturen. För att göra det enklare för människor
            att betala sina skulder är det viktigt att få fler personer i
            arbete. Det är regeringens viktigaste uppgift nu. Regeringen kommer
            att återkomma om hur detta ska ske i budgetpropositionen för 2010,
            som beslut fattas om den 10 september.
          </note>
          <note>
            Jag avser därför inte att nu i detta sammanhang presentera några
            initiativ i frågorna.
          </note>
          <note type="speaker">
            Anf. 68 BRITTA RÅDSTRÖM (s):
          </note>
          <note>
            Herr talman! Jag får tacka finansministern för svaret, även om
            det inte ger några svar på mina frågor i interpellationen. Som
            vanligt hänvisas till budgetpropositionen, men vad jag skulle
            ha önskat var att det hade funnits en viljeinriktning i alla fall.
          </note>
          <note>
            Det är inte första gången vi debatterar Kronofogdemyndigheten
            och dess möjligheter att utföra sitt uppdrag. Redan förra hösten
            hade vi en debatt som i första hand handlade om budgetanslag till
            myndigheten och de uppsägningar som var på gång. Vårens interpellationsdebatt
            om kronofogden handlade om hur medborgare i det här landet drabbades
            av kronofogdens besvärliga situation med minskad personal och
            ökad arbetsvolym.
          </note>
          <note>
            Varför är då denna fråga om kronofogden så viktig? Naturligtvis
            är den viktig för dem som jobbar där, men kronofogden har också
            fått andra uppgifter och en annan roll än tidigare, bland annat
            beträffande att förebygga att någon hamnar i den situationen att
            skuldsanering behövs.
          </note>
          <note>
            Låt mig poängtera det som står i dagens interpellation: Under
            2008 sades 128 personer upp. När nu nya resurser inte kom via
            tilläggsbudgeten måste troligtvis ytterligare uppsägningar ske,
            vilket drabbar myndighetens kärnverksamhet.
          </note>
          <note>
            Jag ställde naturligtvis denna interpellation inte bara utifrån
            Kronofogdemyndighetens och de skuldsattas situation, utan lika
            mycket därför att det är en myndighet vars verksamhet läser av
            det ekonomiska läget ute bland människor. Den som tillhör, med
            Moderaternas språkbruk, verklighetens folk måste i allra högsta
            grad studera och vara oroad över vad Kronofogdemyndigheten kan
            berätta i sin statistik.
          </note>
          <note>
            Jag är oroad, och Socialdemokraterna är oroade, men statsrådet
            är eller tycks vara likgiltig, ointresserad, disträ och okunnig
            om de många människornas situation. Under 2008 slog antalet ansökningar
            om betalningsföreläggande till kronofogden alla rekord och passerade
            miljonstrecket för första gången någonsin, och det ökar lavinartat
            i år också. Redan i juni hade det ökat till 632 000. Myndighetens
            bekymmer är bland annat att vid betalningsföreläggande klara av
            delgivningar. Här behövs enligt myndigheten själv förenklingar
            och förbättringar. Är finansministern beredd att verka för det?
          </note>
          <note>
            Herr talman! Jag vill återigen upprepa mina frågor till finansministern.
            Vilka insatser vill statsrådet göra för att motverka ökningen
            av antalet betalningsförelägganden? Genom vilka insatser vill
            statsrådet göra det enklare och lättare för människor att betala
            sina skulder? Är statsrådet beredd att ta några initiativ för
            att fler skuldsatta ska kunna behålla sina hem? Och är statsrådet
            beredd att i sin höstbudget anslå mer pengar till Kronofogdemyndigheten
            så att man kan fullgöra sina uppdrag, som bland annat innebär
            att hjälpa människor med skuldsanering?
          </note>
          <note type="speaker">
            Anf. 69 Finansminister ANDERS BORG (m):
          </note>
          <note>
            Herr talman! Det vi nu hanterar är en sommarinterpellation. Riksdagen
            öppnar igen om några veckor, och efter ytterligare några dagar
            ska vi ha en budgetproposition på riksdagens bord. Den ska då
            debatteras i budgetdebatten. Att man då ställer interpellationer
            till finansministern med frågor som har direkt bäring på budgeten
            under sommaren öppnar naturligtvis för att svaren blir sådana
            att man sedan kan ställa frågan: Varför har jag inte fått något
            svar?
          </note>
          <note>
            Det är bara att beklaga, men det är den ordning vi ändå måste
            upprätthålla. Jag kan inte här ställa mig och göra en redogörelse
            för en budgetprocess som ännu inte är slutförd.
          </note>
          <note>
            När det sedan gäller Kronofogdemyndigheten tror jag att det är
            viktigt att vi har en del storheter klara för oss. När den här
            myndigheten gjordes helt fristående bedömde man att kostnaden
            för det skulle uppgå till 17 miljoner kronor från myndighetens
            sida. Budgetavdelningen gjorde en bedömning, och vi landade på
            12,5 miljoner kronor. Det har i efterhand visat sig att kostnaden
            på kort sikt för den omställningen blev något större, 19 miljoner.
            Men det är inte det som så att säga har orsakat bekymren på Kronofogdemyndighetssidan,
            utan det är de mycket stora kostnaderna för IT och administration
            som man har dragit på sig, som uppgår till närmare 60 miljoner
            kronor. Det är viktigt att understryka detta så att vi har helheten
            klar för oss.
          </note>
          <note>
            Nu ska man till Kronofogdemyndighetens försvar säga att det definitivt
            inte är bara Kronofogdemyndigheten och Skatteverket som har haft
            problem med de här IT-systemen. Det verkar som om IT-system generellt
            är ett sätt att undergräva ekonomin i en budget. Man räknar med
            stora vinster, och i realiteten visar det sig att kostnaderna
            blir relativt stora och man relativt sällan ser de stora vinsterna.
            Vi har i till exempel Försäkringskassan sett ett liknande förlopp.
          </note>
          <note>
            Hur ska vi då i det här läget så att säga förhålla oss till Kronofogdemyndigheten?
            Ja, vi har ju en kronofogdemyndighet med ett syfte. Det är inte
            en enkel situation de har att hantera. Det handlar om människor
            som av olika skäl privat misskötsel, otur eller ett hårt konjunkturläge
            får bekymmer med sina betalningar. Det där skulle man kunna lösa
            på olika sätt i ett samhälle. Man kunde ju tänka sig att de som
            man har fordringar till drev in dem med hjälp av olika metoder.
          </note>
          <note>
            Det är naturligtvis bra att vi har en myndighet som kan sköta
            det här på ett ansvarsfullt, ordningsamt och, ska vi också säga
            det kan låta tufft när man säger det till dem som drabbas av det,
            men ändå omtänksamt sätt. Det är tjänstemän vid en myndighet som
            gör det, och man gör sitt yttersta för att i de flesta fall klara
            av denna svåra avvägning att dels reda ut skuldsituationen, dels
            driva in fordringarna och dels beakta även den skyldiges, det
            vill säga personen som har de här skulderna, situation. I grund
            och botten tror jag att vi är överens om att Kronofogdemyndigheten
            ska ha den rollen, att det är en viktig myndighet och att många
            medarbetare på Kronofogdemyndigheten hanterar denna svåra roll
            på ett bra och ansvarsfullt sätt. Sedan kan vi naturligtvis alltid
            diskutera vilka exakta behov som finns hos Kronofogdemyndigheten.
          </note>
          <note>
            Jag har då den specifika situationen att jag också har ansvar
            för alla andra myndigheters budgetar. Det kan inte vara så att
            de myndigheter som ligger hos finansministern har en förtur till
            offentliga medel, utan de måste prövas precis som alla andra offentliga
            myndigheter. Vi har ett anslagssystem med PLO-uppräkning som i
            grunden ska lösa myndigheternas behov, och sedan ska det naturligtvis
            föreligga särskilda skäl eller ett reformbehov för att man ska
            tillföra resurser. Men jag vill inte här föregripa den budgetprövning
            som ska redovisas i budgetpropositionen.
          </note>
          <note type="speaker">
            Anf. 70 BRITTA RÅDSTRÖM (s):
          </note>
          <note>
            Herr talman! Arbetsbördan har ökat oerhört för Kronofogdemyndigheten,
            men man gör ett fantastiskt jobb, för det måste vara ett oerhört
            svårt jobb att utföra. Det jag kan vara överens med finansministern
            om är IT-systemen, där kostnaderna tenderar att växa ständigt
            inom alla olika områden, och så funkar det inte.
          </note>
          <note>
            Som jag nämnde tidigare i mitt inlägg är bland annat arbetet
            med skuldsanering en viktig del av kronofogdens arbete. Därför
            ser jag också den här debatten som en möjlighet att visa på områden
            där kronofogden gör ett utmärkt jobb.
          </note>
          <note>
            Man önskar också nya regler som gör det lättare att få skuldsanering,
            och det är ju sådant som inte behöver kosta särskilt mycket pengar
            heller. De skulder det rör sig om är bland annat tv-avgiftsskulder,
            hemutrustningslån, underhållsbidrag och inte minst sms-lån. Det
            behöver inte vara så stora summor för varje person, men det kan
            vara tillräckligt mycket för att fälla ett hushåll.
          </note>
          <note>
            Jag vill ånyo understryka allvaret i den sociala och mänskliga
            kris som regeringen ansvarar för. De indrivna beloppen 2008 har
            aldrig varit högre, och antalet utmätningar ökade med 60 procent.
            Nu ser vi hur nästa fas kommer, när sparpengarna har tagit slut,
            utförsäkringarna börjar och arbetslösheten ökar. Människor kommer
            inte längre att kunna betala de räntor och skulder de har på sina
            hem. Fler kan inte betala, det finns mindre att mäta ut och därför
            ökar de exekutiva auktionerna på det sista och dyrbaraste man
            har: hemmet.
          </note>
          <note>
            Herr talman! Jag skulle också vilja fråga finansministern när
            han senast besökte ett kronofogdemyndighetskontor och mötte anställda
            och skuldsatta som berättade om sin situation, om han har lyssnat
            till dem eller om han bör lyssna till dem inför årets budgetarbete.
          </note>
          <note>
            En annan brännande fråga är de många konkurserna, som ökar, inte
            minst i Stockholm. I 30 procent av konkurserna föreligger brottsmisstankar,
            men möjligheterna att åstadkomma näringsförbud uppges vara mycket
            små. Om man döms för grova brott försvinner frågan om näringsförbud
            i det grova brottet, så det är mycket lätt att starta på nytt
            igen. Det har jag fått höra från Kronofogdemyndigheten själv.
          </note>
          <note>
            Hur ser finansministern på större möjligheter att belägga oseriösa
            företagare med näringsförbud?
          </note>
          <note type="speaker">
            Anf. 71 Finansminister ANDERS BORG (m):
          </note>
          <note>
            Herr talman! Jag kan bara glädjas åt att Britta Rådström och
            jag har samma utgångspunkt kring denna viktiga myndighet. Kronofogdemyndigheten
            har en besvärlig och betydelsefull roll i det svenska samhället.
            Det är självklart att människor ska betala sina räkningar och
            betala de skulder man har. Samhällsekonomin och även hushållsekonomin
            bygger på att man har en god ordning på detta.
          </note>
          <note>
            Tyvärr hamnar människor av olika skäl, ibland på grund av den
            ekonomiska situationen i landet och ibland av andra skäl, i ekonomiska
            trångmål. Kronofogdemyndigheten bedriver då ofta ett arbete för
            att bidra till att man kan återställa hushållsekonomin under relativt
            ordnade former. Vi har naturligtvis en lång rad andra trygghetssystem
            i Sverige, som är mer utbyggda än i de flesta andra länder, som
            ska ge den grundläggande inkomsttryggheten för människor. Sedan
            ska Kronofogdemyndigheten uppfylla detta betydelsefulla och svåra
            uppdrag.
          </note>
          <note>
            Man kan inte komma ifrån att det i grunden är ett indrivningsuppdrag
            som är Kronofogdemyndighetens kärnuppgift. Sedan ska de alltid
            göra det med goda utgångspunkter, från rättssäkerhet och allmän
            omtanke om medmänniskor.
          </note>
          <note>
            Det vi har som grundproblem här är också att Skatteverket och
            Kronofogdemyndigheten har dragit på sig kostnader för verksamhetsstöd
            som har gjort att man har betydande ekonomiska bekymmer. Till
            det kommer att det sker en strukturell förändring av Kronofogdemyndighetens
            verksamhet där man höjer medarbetarnas kompetens, och det i sin
            tur har bidragit till att man behövt göra en del ekonomiska justeringar.
          </note>
          <note>
            Den typen av förändring av en organisation är jobbig och slitsam.
            Bedömningen från vår sida är att myndigheten har skött och hanterat
            det här på det sätt som man kan i ett svårt och besvärligt läge.
          </note>
          <note>
            Sedan har vi på kort sikt en besvärlig situation därför att vi
            har det kanske allvarligaste ekonomiska läge vi har upplevt sedan
            depressionen, med stigande arbetslöshet och fallande sysselsättning,
            vilket naturligtvis sätter hård press på hushållens ekonomi. Vi
            har också öppnat för Kronofogdemyndigheten att använda en större
            anslagskredit för att kunna hantera den kortsiktiga situationen,
            och sedan ska det ske en löpande budgetprövning.
          </note>
          <note>
            De långsiktiga kostnaderna på Kronofogdemyndigheten ska naturligtvis
            i normalfallet täckas av de normala anslagssystemen med pris-
            och löneomräkningar. Det är så vi upprätthåller en hög effektivitet
            i vårt Myndighetssverige.
          </note>
          <note type="speaker">
            Anf. 72 BRITTA RÅDSTRÖM (s):
          </note>
          <note>
            Herr talman! Jag skulle vilja fånga upp en tråd som inte har
            berörts. Inte minst skattesänkarpolitiken har hjälpt till att
            urholka statens finanser, och det gör att de pengar som man har
            sänkt skatterna med inte går att använda till något utan är borta.
          </note>
          <note>
            Kronofogden hade 1 miljon krav att hantera 2008. Under första
            halvåret 2009 hade man 100 000 fler krav än motsvarande period
            förra året.
          </note>
          <note>
            Här ser vi facit av regeringens politik mot utanförskap, arbetslöshet
            och fattigdom. Ett fiasko, skulle jag vilja kalla det. Kronofogdens
            statistik är som en enda lång anklagelseakt mot den borgerliga
            politiken.
          </note>
          <note>
            Hur kunde det bli så fel? Var det att teorier och retorik fick
            styra den praktiska politiken?
          </note>
          <note>
            Nu mitt i den brinnande krisen när människors olycka ska hanteras
            tvingas kronofogden skära ned på den personal som ska försöka
            hjälpa de skuldsatta, dem som gått i konkurs och dem som förlorat
            sina hem.
          </note>
          <note>
            Samtidigt tänker 85 procent av landets miljonärer rösta på Reinfeldt
            och Borg som tack för borttagandet av förmögenhetsskatten, sänkt
            fastighetsskatt och rejäla inkomstskattesänkningar. Tydligare
            kan det inte bli.
          </note>
          <note>
            Jag lovar finansministern att jag kommer att återkomma till Kronofogdemyndigheten
            efter budgetarbetet för diskussion inför framtiden, för det lär
            behövas.
          </note>
          <note type="speaker">
            Anf. 73 Finansminister ANDERS BORG (m):
          </note>
          <note>
            Herr talman! Låt oss igen konstatera att i en ekonomisk kris
            ställs Kronofogdemyndigheten, som Britta Rådström framhåller,
            inför svåra utmaningar. Det är naturligtvis en situation som personal
            och anställda på Kronofogdemyndigheten upplever som pressande.
            Det kan man ha stor respekt för. Jag förutsätter att de kommer
            att göra sitt yttersta för att å ena sidan driva in skulder och
            fordringar på ett så exakt och noggrant sätt som man kan och å
            andra sidan göra det på ett rättssäkert sätt med en mänsklig omtanke
            i botten.
          </note>
          <note>
            Vi har sett en belastning på Kronofogdemyndighetens budget. I
            huvudsak har den att göra med andra faktorer. På kort sikt är
            det nu också en belastning när antalet fall ökar kraftigt. Det
            har vi öppnat möjligheter för att hantera inom anslagskrediter,
            och vad som långsiktigt behövs ska sedan löpande prövas.
          </note>
          <note>
            Jag delar inte Britta Rådströms bedömning av den borgerliga regeringens
            politik. Jag föreställer mig att skattesänkningarna har underlättat
            för hushållen att ha lite mer pengar kvar i plånboken, och det
            borde rimligen ha gjort att några fler har möjlighet att klara
            sina räkningar.
          </note>
          <note>
            Sysselsättningspolitiken i stort lämpar sig väl snarare för den
            budgetdebatt vi så småningom ska ha här. Vår uppfattning är att
            vi dämpar genomslaget för den internationella krisen med breda
            satsningar på sysselsättningsintensiva verksamheter, som kommuner
            med omfattande satsningar på omställning och utbildning, och därtill
            viktiga åtgärder som bidrar till att höja den varaktiga sysselsättningen.
          </note>
          <note>
            Jag vill tacka Britta Rådström för denna debatt.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 2008/09:568 om ökade klyftor mellan
            kvinnor och män
          </note>
          <note type="speaker">
            Anf. 74 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Monica Green har frågat mig vad jag avser att göra
            för att öka jämställdheten och se till att kvinnorna inte halkar
            efter i lönetrappan samt vad jag avser att göra för att återupprätta
            Sveriges anseende vad gäller jämställdheten.
          </note>
          <note>
            I sin interpellation efterlyser Monica Green en prioritering
            av jämställdhetsarbetet och en politisk vilja.
          </note>
          <note>
            Det gläder mig att kunna meddela att regeringen har visat just
            detta. Ingen regering har någonsin, med insatser och resurser,
            prioriterat jämställdhetsarbetet i samma utsträckning som den
            här regeringen. De resurser som i dag står till jämställdhetspolitikens
            förfogande är tiodubbelt större än de blygsamma satsningar som
            genomfördes av den föregående regeringen.
          </note>
          <note>
            Regeringens aktiva jämställdhetsarbete omfattar också det internationella
            samarbetet. Den svenska jämställdhetspolitiken möter positiv internationell
            uppmärksamhet, och Sverige lyfts ofta fram som ett föregångsland
            i arbetet för jämställdhet.
          </note>
          <note>
            Regeringens jämställdhetssatsningar omfattar många områden. Omfattande
            jämställdhetsinsatser pågår vad gäller skola och högskola. Handlingsplaner
            för att motverka mäns våld mot kvinnor samt för att motverka prostitution
            och människohandel för sexuella ändamål genomförs.
          </note>
          <note>
            Genom den nya diskrimineringslagen, som trädde i kraft den 1
            januari 2009, och inrättandet av Diskrimineringsombudsmannen har
            skyddet mot diskriminering på grund av kön förbättrats väsentligt.
          </note>
          <note>
            Strax före midsommar 2009 lämnade regeringen en skrivelse till
            riksdagen som tar sikte på några av de problem som Monica Green
            nämner i sin interpellation. Skrivelsen heter En jämställd arbetsmarknad
            (skr. 2008/09:198), och i den redovisas en strategi för regeringens
            arbete med jämställdhet på arbetsmarknaden och i näringslivet.
            Det är första gången en svensk regering redovisar en samlad och
            övergripande syn på hur jämställdhetsarbetet ska inriktas för
            att främja en jämställd arbetsmarknad. De åtgärder som redovisas
            avser en rad politikområden såsom arbetsmarknadspolitik, näringspolitik,
            utbildningspolitik och familjepolitik. Strategin innehåller såväl
            en analys som konkreta åtgärder för att kvinnor och män ska få
            lika goda möjligheter att utvecklas i arbetslivet och i näringslivet.
            I skrivelsen redovisas särskilda åtgärder med en kostnad på över
            200 miljoner kronor som finansieras av jämställdhetsmedel.
          </note>
          <note>
            Regeringens övergripande prioritering under mandatperioden är
            att få fler människor i arbete och minska utanförskapet. Arbetslinjen
            måste återupprättas. Alla människor ska ha möjlighet att försörja
            sig och utvecklas. Detta är nödvändigt för att trygga välfärden
            och skapa goda förutsättningar för att bland annat främja jämställdhet.
          </note>
          <note>
            Insatser för jämställdhet inom arbetsmarknadsområdet och näringslivsområdet
            bör enligt regeringens strategi vara inriktade på att motverka
            könsuppdelningen på arbetsmarknaden och i näringslivet, främja
            jämställda villkor för entreprenörskap samt uppnå ett jämställt
            deltagande i arbetslivet och jämställda arbetslivsvillkor.
          </note>
          <note>
            I skrivelsen redovisas nästan 70 åtgärder som omfattar bland
            annat att motverka våld på arbetsplatser, satsningar på kvinnors
            företagande, jämställdhetsinsatser inom skolan, frågor om män
            och jämställdhet och mycket mer.
          </note>
          <note>
            Det är för mig som jämställdhetsminister av största vikt att
            stärka jämställdhetsarbetet även i tider som dessa, när vi och
            vår omvärld står inför allvarliga ekonomiska svårigheter. Det
            är min förhoppning att den strategi för en jämställd arbetsmarknad,
            som jag har redovisat, ska vara ett verkningsfullt redskap i detta
            arbete.
          </note>
          <note type="speaker">
            Anf. 75 MONICA GREEN (s):
          </note>
          <note>
            Herr talman! Tre år har gått sedan den borgerliga regeringen
            tog över här i landet. Tre år har gått till spillo för jämställdheten.
            Nu säger Nyamko Sabuni att hon har förhoppningar om att hennes
            jämställdhetsarbete ska ge förbättringar, men det är så dags nu.
            Det är klart att det alltid är bra att prata jämställdhet, men
            jämställdheten måste återerövras varje dag. Det duger inte att
            komma tre år efter ett regeringsskifte och säga: Nu ska vi jobba
            med jämställdhet.
          </note>
          <note>
            Så sent som i går sumpade regeringen chansen att få ett mer jämställt
            näringsliv och att ta kvinnornas erfarenheter till vara i näringslivet.
            Vi har fått för få svar, sade näringsministern, och därför kan
            vi inte jobba med frågan. Vi ska inte lägga oss i, säger man.
            Det är den typiska laissez-faire-politik som borgerliga företrädare
            ofta kör mer: Politiker ska inte lägga sig i. Det är precis då
            det går bakåt.
          </note>
          <note>
            Norge kan, men Sverige kan inte. Sverige vågar inte lägga sig
            i eller sätta ned foten och kräva en bättre kvinnorepresentation
            i näringslivet. Det är bara ett exempel.
          </note>
          <note>
            Lönerna är ett annat exempel. Så sent som i dag fick vi höra
            skrämmande siffror som visar att löneskillnaderna mellan män och
            kvinnor ökar mer än de har gjort tidigare. Klyftorna mellan män
            och kvinnor ökar alltså.
          </note>
          <note>
            Den borgerliga regeringen har sett till att skillnaderna mellan
            män och kvinnor ökar. Man försöker inte ens trycka ihop grupperna,
            utan man ser till så att det blir ökade skillnader, bland annat
            genom de gigantiska skattesänkningar på 85 miljarder som regeringen
            har gjort på lånade pengar som i första hand har gynnat männen.
            Det blir mest till dem som äger mest och mest till dem som tjänar
            mest, och det är männen som tjänar mest. Alltså har männen tjänat
            på regeringens politik.
          </note>
          <note>
            Sedan säger Nyamko Sabuni att vi måste minska utanförskapet och
            få ned arbetslösheten. Det är väl en utmärkt idé. Det var också
            det som den dåvarande borgerliga oppositionen i valrörelsen påstod
            att man skulle fixa. Sedan har det gått precis tvärtom. Arbetslösheten
            ökar. Vi hörde nyss finansministern själv säga det. Arbetslösheten
            ökar och sysselsättningen minskar. Utanförskapet ökar med den
            borgerliga regeringen.
          </note>
          <note>
            Då brukar borgerliga företrädare säga: Det är inte vårt fel.
            Det är någon annans fel. Det är den internationella lågkonjunkturens
            fel, och vi har inget med detta att göra. Det har ni visst! Det
            är regeringen som styr det här landet. Det är regeringen som ser
            till så att människor blir trygga, eller rättare sagt: Regeringen
            skulle kunna göra så att människor blir trygga. Den borde göra
            det, och man skulle kunna minska klyftorna mellan män och kvinnor
            i stället för att öka dem.
          </note>
          <note>
            Nu har regeringen gjort sitt val. Ni har valt att satsa på skattesänkningar
            som de högavlönade tjänar mest på och som männen tjänar mest på.
            Ni vill inte ens försöka minska skillnaderna. Nu har vi hört att
            lönegapet ökar.
          </note>
          <note>
            Ni vill heller inte ta till vara kvinnors kompetens i det privata
            näringslivet. Det är bedrövligt. Det här duger inte!
          </note>
          <note type="speaker">
            Anf. 76 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Enligt Monica Green är allt som har misslyckats
            eller blivit sämre regeringens fel. Jag ska vara ödmjuk nog och
            säga att allt som har blivit bättre inte bara är regeringens förtjänst.
            Vi har gjort en hel del som har förbättrat saker och ting, men
            det är inte bara politikens förtjänst, utan det finns också andra
            faktorer som spelar in.
          </note>
          <note>
            För regeringen är ekonomisk självständighet grunden för jämställdhet.
            Därför blir arbetslinjen också jämställdhetspolitik.
          </note>
          <note>
            Monica Green beskriver en verklighet jag inte riktigt känner
            igen. Jag förstår inte var siffrorna och statistiken kommer ifrån.
            I frågan hänvisar hon till en utredning från utredningstjänsten.
            Jag ska inte kommentera den så mycket, för det finns siffror som
            det inte riktigt framgår hur man har kommit fram till.
          </note>
          <note>
            Men det finns ju statistik som vi båda kan använda och som kan
            ge oss en gemensam verklighetsbeskrivning. Medlingsinstitutet
            kommer årligen med statistik. Det var nog den som du också nämnde
            i ditt anförande. I dag kom det några siffror därifrån.
          </note>
          <note>
            Sedan finns Regeringskansliet där. Oavsett regeringens färg är
            det där man lägger fram tabeller och statistik om hur verkligheten
            ser ut för kvinnor och män i vårt samhälle. Jag tänkte nämna några
            siffror.
          </note>
          <note>
            Monica Green talar om fattigdom som har ökat. I de siffror som
            finns att läsa kan man se att den relativa fattigdomen, alltså
            det som visas när man jämför sig själv med någon annan, har ökat
            något lite. Jag menar att det beror på att de som i dag lever
            på ersättningar jämför sig med dem som har eget arbete och egen
            inkomst, och där har skillnaderna ökat därför att regeringen driver
            en politik där vi försöker skapa fler arbetstillfällen. Det ska
            löna sig mer att arbeta och ha egen inkomst än att leva på ersättningar
            och bidrag. Den absoluta fattigdomen, som är en viktig siffra
            och som handlar om att man verkligen lever under gränsen för vad
            vi tycker är värdigt, har däremot minskat.
          </note>
          <note>
            Tittar vi på sysselsättningssiffror kan vi se att kvinnors sysselsättningsgrad
            ökar. År 2006 var den 63,1 procent. I dag är den 64,1 procent.
            Arbetslinjen gäller.
          </note>
          <note>
            Vi kan titta på arbetslöshetssiffror och jämföra 2006 och i dag.
            År 2006 var det högkonjunktur, Monica Green, och ditt parti satt
            i regeringsställning större delen av året. Då var arbetslösheten
            bland kvinnor 7,2 procent. Den är lika mycket i dag, finanskris
            och lågkonjunktur till trots.
          </note>
          <note>
            Tittar vi på löneskillnaden mellan kvinnor och män kan vi se
            att den 2005 var 6,8 procent enligt siffror från Medlingsinstitutet.
            I dag är den 6,6 procent. Inte ens den som inte kan något om statistik
            har svårt att förstå att skillnaderna har minskat. Här är det
            jobbskatteavdraget som har gjort skillnaden, Jobbskatteavdraget
            har fokuserat på att sänka skatter framför allt för låg- och medelinkomsttagare,
            där tyvärr många kvinnor befinner sig i dag.
          </note>
          <note>
            Den disponibla inkomsten för kvinnor har ökat med 3,5 procent
            sedan 2006. Vad i denna verklighetsbeskrivning, Monica Green jag
            utgår från att du håller med om den eftersom Medlingsinstitutet
            och Regeringskansliet finns där oberoende av regeringars färg
            är det som du beklagar? Kan du ge mig svar på det, så att vi vet
            vad vi har för utgångspunkt för denna debatt?
          </note>
          <note type="speaker">
            Anf. 77 MONICA GREEN (s):
          </note>
          <note>
            Herr talman! Jag tittar också på Medlingsinstitutets siffror.
            De kom ju i dag. Jag vet inte om Nyamko Sabuni har tittat på siffror
            från någon annan dag. I dag säger Medlingsinstitutet att en genomsnittlig
            man i fjol tjänade 4 700 kronor mer än en genomsnittlig kvinna.
            Det är nya siffror. Det motsvarar 16 procent.
          </note>
          <note>
            Medlingsinstitutet, eller möjligen TT, använder förklaringen
            att det finns en snoppfaktor i det här landet. Kan Nyamko Sabuni
            hålla med om det? Tycker Nyamko Sabuni att det duger med de här
            siffrorna?
          </note>
          <note>
            När ni har genomfört dessa gigantiska skattesänkningar på lånade
            pengar som ökar vårt budgetunderskott har ni valt att satsa mest
            på dem som tjänar mest, det vill säga männen. Ni har också valt
            att satsa mest på dem som äger mest, det vill säga männen. På
            alla delar av er skattesänkningspolitik har männen tjänat mer
            än kvinnorna har gjort. Ni har alltså ökat klyftorna mellan män
            och kvinnor.
          </note>
          <note>
            Sedan säger Nyamko Sabuni: Jag känner inte igen den verklighetsbeskrivning
            som Monica Green talar om.
          </note>
          <note>
            Men Nyamko Sabuni kanske inte rör sig bland de kvinnor som i
            dag tjänar mellan 10 000 och 14 000 kronor i månaden. Hon kanske
            inte träffar dem och inte märker den gigantiska skillnad som finns
            mellan män och kvinnor.
          </note>
          <note>
            Jag kan inte förstå att Nyamko Sabuni känner sig nöjd med den
            politiken.
          </note>
          <note>
            Sedan säger Nyamko Sabuni: Ja, men det var lika många kvinnor
            arbetslösa när ni regerade.
          </note>
          <note>
            Men ni sade ju att ni skulle fixa detta. Ni gick till val på
            att ni skulle bli mycket bättre än den socialdemokratiska regeringen.
          </note>
          <note>
            Då vill jag bara påminna om att Anders Borg, när regeringen hade
            tillträtt, sade: Det tar ungefär två år innan vår politik börjar
            bita, innan det som vi har gjort ger resultat.
          </note>
          <note>
            Vi vet nu i efterhand att just 2006 tillkom jobben, alltså det
            år då vi senast styrde. 153 000 nya jobb kom till 2006. Året efter
            kom det ungefär hälften så många nya jobb, alltså 80 000. År 2008
            tvärnitade jobbtillväxten. Det var då er politik hade börjat bita.
          </note>
          <note>
            När Nyamko Sabuni säger att man har en jobblinje är det bara
            läpparnas bekännelse. I praktiken blir det tvärtom.
          </note>
          <note>
            Dessutom har ni vägrat att ge mer pengar till kommunerna. Ni
            har övervältrat kostnader på kommunerna, eftersom ni har sabbat
            a-kassan, som har gjort att människor inte kan försörja sig när
            de blir arbetslösa. Det har gjort att försörjningsstödet har ökat
            i kommunerna, och ni har vägrat att se till att kommunerna blir
            kompenserade för det. Därför står vi nu inför hotet och risken
            att många kvinnor i kommunerna kommer att förlora sina arbeten.
          </note>
          <note>
            När det gäller medel kommer ni nu att lägga till lite grann av
            allt det som ni har dragit bort från kommunerna. Och i er budget
            till hösten kommer ni att lägga till några miljarder. Men det
            räcker inte på långa vägar.
          </note>
          <note>
            Kvinnors arbeten är hotade på grund av er politik, för ni har
            sabbat kommunernas ekonomi genom att förstöra a-kassan.
          </note>
          <note type="speaker">
            Anf. 78 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag ska återigen repetera statistiken. Jag tänker
            göra det tills Monica Green tar till sig de siffror som Medlingsinstitutet
            och Regeringskansliet faktiskt lägger fram.
          </note>
          <note>
            Absolut fattigdom minskar i Sverige. Sysselsättningen bland kvinnor
            är högre i dag än under den tid när ditt parti regerade. Arbetslösheten
            är, trots finanskrisen och trots lågkonjunkturen, inte högre än
            under den tid då ni regerade, det vill säga den har varit högre
            före finanskrisen. Och så fort konjunkturen vänder har regeringen
            en politik för att ännu fler kvinnor ska komma ut på arbetsmarknaden.
          </note>
          <note>
            Löneskillnader finns, Monica Green, men de har minskat sedan
            er tid i regeringen. Det beror på regeringens politik, bland annat
            på jobbskatteavdraget.
          </note>
          <note>
            De disponibla inkomsterna för kvinnorna har ökat, vilket är bra.
            Det är bra att vara ekonomiskt självständig. Det är bra för jämställdheten.
            Man ska leva på egna inkomster. Man ska vara självständig från
            sin man eller partner, och man ska vara självständig från staten.
            Det är lika viktigt.
          </note>
          <note>
            Trots dessa framgångar är vi inte nöjda. Vi fortsätter vårt arbete.
          </note>
          <note>
            Som jag nämnde i mitt inledningsanförande har en strategi för
            en mer jämställd arbetsmarknad presenterats.
          </note>
          <note>
            Vi ser att vi behöver göra mer för att minska könsuppdelningen
            på arbetsmarknaden. Det är nämligen en av orsakerna till löneskillnaderna
            mellan män och kvinnor.
          </note>
          <note>
            Vi ser till att ha åtgärder redan i skolan för att minska de
            könsbundna yrkesvalen, för det grundläggs redan på gymnasiet hur
            man väljer.
          </note>
          <note>
            Vi ser till att minska kvinnors sjukfrånvaro genom att fokusera
            på åtgärder och rehabilitering för kvinnor, eftersom kvinnor är
            sjukskrivna i högre utsträckning än män.
          </note>
          <note>
            Vi ser till att satsa på kvinnors företagande. Vi behöver fler
            företagande kvinnor om vi ska kunna fördela förmögenheter mer
            jämnt mellan män och kvinnor i vårt land.
          </note>
          <note>
            Vi har presenterat en diskrimineringslagstiftning.
          </note>
          <note>
            Det görs väldigt mycket på detta område, Monica Green. Försök
            vara stolt över det som har gjorts! Det är en tiodubbling av anslaget
            till jämställdhet. Och det är en kraft och en intensitet, för
            vi inser att Sverige, precis som övriga EU, aldrig kommer att
            kunna värna välfärden om inte kvinnor får vara på arbetsmarknaden
            med samma förutsättningar som män.
          </note>
          <note>
            Det arbetet pågår för fullt, och vi kommer att fortsätta med
            samma kraft på detta område.
          </note>
          <note>
            Jag har nu gett Monica Green en verklighetsbeskrivning. Vilka
            siffror ni använder er av vet jag inte, men jag har tabeller från
            Medlingsinstitutet, och det finns tabeller från Regeringskansliet.
            Det är två myndigheter som både Monica Green och jag borde lita
            på, eftersom min regering använder sig av samma myndigheter som
            den regering Monica Green tidigare representerade.
          </note>
          <note type="speaker">
            Anf. 79 MONICA GREEN (s):
          </note>
          <note>
            Herr talman! Ja, vi använde oss av samma myndigheter, men tydligen
            gömmer sig Nyamko Sabuni bakom de siffror hon själv vill titta
            på. Det är bekvämt att gömma sig bakom statistik om man kan hitta
            några siffror att hänga upp sin politik på.
          </note>
          <note>
            I själva verket har jämställdheten gått bakåt under de senaste
            tre åren. Den borgerliga skattepolitiken har inneburit att mäns
            ekonomiska makt har förstärkts. Den har förstärkts dramatiskt
            i och med de stora skattelättnaderna på lånade pengar.
          </note>
          <note>
            Ni har försvagat föräldraförsäkringen. Barnomsorgspengen riskerar
            att förstöra barnomsorg med hög kvalitet för barnen. Vårdnadsbidraget
            tunnar ut arbetslinjen för kvinnorna det blir ett bidrag i stället
            för ett jobb. Vårt förslag om heltid har ni slängt i papperskorgen.
          </note>
          <note>
            På område efter område har kvinnorna tappat mark under Nyamko
            Sabunis tid som jämställdhetsminister. Jag hoppas att den tiden
            snart är slut, så att vi kan få en jämställdhetspolitik värd namnet
            och återigen bli ett föregångsland. Jag vet och det skriver Nyamko
            Sabuni i svaret att det är många länder som har haft Sverige som
            förebild och tittat på vad vi har gjort när det gäller kvinnors
            möjligheter till arbete, barnomsorg, föräldraförsäkring och så
            vidare. Men så är det inte längre. Nu tappar vi mark. Vi är inget
            föregångsland längre, och det beklagar jag.
          </note>
          <note>
            Jag vill ha ett jämställt samhälle där var och en, oavsett kön
            eller etnicitet, kan vara stolt över sig själv. Man ska våga gå
            ut på kvällarna, och man ska inte behöva tänka på hur man är klädd
            utan känna trygghet och stolthet över den man är. Så har vi det
            inte i dag.
          </note>
          <note>
            Kvinnor känner oro. Kvinnor har blivit tillbakatryckta på grund
            av männens ekonomiska makt, som har förstärkts. Vi har inget jämställt
            samhälle. Det hade vi inte under Socialdemokraternas tid heller,
            men vi försökte åtminstone att vara ett föregångsland på den tiden.
          </note>
          <note type="speaker">
            Anf. 80 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Socialdemokraterna försökte ingenting. Socialdemokraterna
            var och är bra på att prata men mindre bra på att göra. Det kanske
            är tvärtom för denna regering, att vi gör desto mer. Kanske borde
            vi också prata lite mer.
          </note>
          <note>
            I finanskrisens tider riskerar jämställdhetsarbetet alltid att
            prioriteras bort. Det ser jag i många länder inom EU-familjen.
            Tack och lov är detta inte fallet i Sverige. Än så länge har finanskrisen
            och högkonjunkturen drabbat framför allt män. Det är män som har
            friställts från sina jobb, och arbetslösheten är lite högre bland
            män än bland kvinnor.
          </note>
          <note>
            För oss är det viktigt att se till att finanskrisen och lågkonjunkturen
            inte ska behöva drabba kvinnor i lika hög utsträckning. Därför
            menar jag att kommunerna måste få stöd för att behålla sin personal
            inom skola, omsorg och vård, där framför allt kvinnor arbetar.
            Detta, Monica Green, får vi återkomma till. Du nämnde själv att
            du hade hört att det kommer att komma någonting på det området.
          </note>
          <note>
            Det är precis så vi kommer att fortsätta arbeta. Vi ska se till
            att arbetslinjen gäller och sänka trösklarna till arbetsmarknaden
            så att fler kan komma ut på den. Det är nämligen bara genom egen
            inkomst man kan vara självständig, och det är bara genom självständighet
            vi kan uppnå riktig jämställdhet i vårt samhälle. Det är inte
            genom kvoterade börsbolagsstyrelser man uppnår jämställdhet, utan
            det handlar om så många andra viktiga frågor skola, arbetsmarknad,
            näringsliv och inte minst familjepolitiken.
          </note>
          <note>
            Jag hoppas att Monica Green snart kan inse att om hon stöder
            regeringen kommer det att fortsätta att bli bättre ur ett jämställdhetsperspektiv
            i vårt land.
          </note>
          <note>
            Överläggningen var härmed avslutad.
          </note>
          <note>
            22 § Anmälan om inkomna uppteckningar från EU-nämndssammanträde
          </note>
          <note>
            Förste vice talmannen anmälde att uppteckningar från EU-nämndens
            sammanträde fredagen den 24 juli inkommit.
          </note>
          <note>
            23 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2009)248
          </note>
          <note>
            24 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            25 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för denna
            proposition skulle förlängas till onsdagen den 30 september .
          </note>
          <note>
            26 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 augusti
          </note>
          <note>
            Birgitta Eriksson
          </note>
          <note>
            Louise Malmström
          </note>
          <note>
            Birgitta Eriksson
          </note>
          <note>
            den 21 augusti
          </note>
          <note>
            Jacob Johnson
          </note>
          <note>
            den 24 augusti
          </note>
          <note>
            Thomas Strand
          </note>
          <note>
            Börje Vestlund
          </note>
          <note>
            den 25 augusti
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Karin Åström
          </note>
          <note>
            Laila Bjurling
          </note>
          <note>
            den 26 augusti
          </note>
          <note>
            Helene Petersson
          </note>
          <note>
            den 27 augusti
          </note>
          <note>
            Louise Malmström
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Berit Andnor
          </note>
          <note>
            Krister Hammarbergh
          </note>
          <note>
            Anne Ludvigsson
          </note>
          <note>
            Hans Linde
          </note>
          <note>
            Anne Ludvigsson
          </note>
          <note>
            den 31 augusti
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            den 1 september
          </note>
          <note>
            Egon Frid
          </note>
          <note>
            Carina Hägg
          </note>
          <note>
            Lennart Axelsson
          </note>
          <note>
            Ronny Olander
          </note>
          <note>
            Josefin Brink
          </note>
          <note>
            Amineh Kakabaveh
          </note>
          <note>
            Ronny Olander
          </note>
          <note>
            Olle Thorell
          </note>
          <note>
            Josefin Brink
          </note>
          <note>
            Börje Vestlund
          </note>
          <note>
            den 2 september
          </note>
          <note>
            Carina Hägg
          </note>
          <note>
            Louise Malmström
          </note>
          <note>
            Mikael Oscarsson
          </note>
          <note>
            Berit Högman
          </note>
          <note>
            Camilla Lindberg
          </note>
          <note>
            den 3 september
          </note>
          <note>
            Berit Andnor
          </note>
          <note>
            Tina Acketoft
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 15 september.
          </note>
          <note>
            27 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 20 augusti
          </note>
          <note>
            Birgitta Eriksson
          </note>
          <note>
            Lennart Sacrédeus
          </note>
          <note>
            Siw Wittgren-Ahl
          </note>
          <note>
            den 21 augusti
          </note>
          <note>
            Allan Widman
          </note>
          <note>
            den 24 augusti
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Luciano Astudillo
          </note>
          <note>
            Carina Moberg
          </note>
          <note>
            den 25 augusti
          </note>
          <note>
            Siw Wittgren-Ahl
          </note>
          <note>
            Peter Hultqvist
          </note>
          <note>
            Krister Örnfjäder
          </note>
          <note>
            Helena Bargholtz
          </note>
          <note>
            den 26 augusti
          </note>
          <note>
            Ameer Sachet
          </note>
          <note>
            Karin Granbom Ellison
          </note>
          <note>
            Thomas Bodström
          </note>
          <note>
            Ameer Sachet
          </note>
          <note>
            Tina Ehn
          </note>
          <note>
            Tina Ehn
          </note>
          <note>
            Krister Örnfjäder
          </note>
          <note>
            Monica Green
          </note>
          <note>
            Marianne Berg
          </note>
          <note>
            Luciano Astudillo
          </note>
          <note>
            Krister Örnfjäder
          </note>
          <note>
            den 27 augusti
          </note>
          <note>
            Göran Persson
          </note>
          <note>
            Hans Backman
          </note>
          <note>
            Göran Persson
          </note>
          <note>
            den 28 augusti
          </note>
          <note>
            Matilda Ernkrans
          </note>
          <note>
            Åsa Lindestam
          </note>
          <note>
            Göran Persson
          </note>
          <note>
            Bodil Ceballos
          </note>
          <note>
            Tina Ehn
          </note>
          <note>
            Kent Olsson
          </note>
          <note>
            Carina Hägg
          </note>
          <note>
            Birgitta Eriksson
          </note>
          <note>
            den 31 augusti
          </note>
          <note>
            Thomas Bodström
          </note>
          <note>
            Carina Hägg
          </note>
          <note>
            Birgitta Eriksson
          </note>
          <note>
            den 1 september
          </note>
          <note>
            Göte Wahlström
          </note>
          <note>
            Eva Olofsson
          </note>
          <note>
            den 3 september
          </note>
          <note>
            Louise Malmström
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 15 september.
          </note>
          <note>
            28 § Kammaren åtskildes kl. 16.49.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
