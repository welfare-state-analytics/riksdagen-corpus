<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--121</head>
          <docDate when="2009-05-19">2009-05-19</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:121
          </note>
          <note>
            Tisdagen den 19 maj
          </note>
          <note>
            Kl. 13:00 - 15:45
          </note>
          <note>
            1 § Justering av protokoll
          </note>
          <note>
            Justerades protokollet för den 13 maj.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Talmannen meddelade att onsdagen den 20 maj skulle votering äga
            rum kl. 9.00 samt efter debattens slut i betänkande 2008/09:KrU9
            .
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:488
          </note>
          <note>
            Interpellation 2008/09:488 Våldtäkter och övergrepp mot kvinnor
            och flickor i krig
          </note>
          <note>
            Interpellationen kommer att besvaras måndagen den 8 juni 2009.
          </note>
          <note>
            Skälet till dröjsmålet är utlandsresor.
          </note>
          <note>
            Carl Bildt
          </note>
          <note>
            Interpellation 2008/09:489
          </note>
          <note>
            Interpellation 2008/09:489 Våldet i Sri Lanka
          </note>
          <note>
            Interpellationen kommer att besvaras måndagen den 1 juni 2009.
          </note>
          <note>
            Skälet till dröjsmålet är utlandsresor.
          </note>
          <note>
            Carl Bildt
          </note>
          <note>
            Interpellation 2008/09:491
          </note>
          <note>
            Interpellation 2008/09:491 Vården av KOL-patienter
          </note>
          <note>
            Interpellationen kommer att besvaras tisdagen den 16 juni 2009.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            4 § Svar på interpellation 2008/09:492 om slakt utan bedövning
          </note>
          <note type="speaker">
            Anf. 1 Jordbruksminister ESKIL ERLANDSSON (c):
          </note>
          <note>
            Herr talman! Wiwi-Anne Johansson har frågat mig om jag avser
            att när frågan kommer upp i ministerrådet verka för att stoppa
            ett ändringsförslag som Europaparlamentet röstat för och som skulle
            innebära att enskilda medlemsländer inte längre skulle kunna ha
            bestämmelser om att djur ovillkorligen ska vara bedövade före
            slakt.
          </note>
          <note>
            Det finns olika slag av beslutsprocesser inom EU, och Europaparlamentets
            inflytande varierar beroende på vilken beslutsprocess som ska
            användas. När beslut som rör bland annat jordbrukspolitiken ska
            fattas används det så kallade samrådsförfarandet, och parlamentet
            fungerar endast som rådgivande organ till ministerrådet.
          </note>
          <note>
            När det gäller kommissionens förslag om skydd av djur vid tidpunkten
            för avlivning är det samrådsförfarandet som gäller och ministerrådet
            som beslutar. Djurskydd är en mycket viktig fråga för mig och
            jag kommer självklart att verka för att enskilda medlemsländer
            fortsatt ska kunna ha bestämmelser om att djur ovillkorligen ska
            vara bedövade före slakt.
          </note>
          <note type="speaker">
            Anf. 2 WIWI-ANNE JOHANSSON (v):
          </note>
          <note>
            Herr talman! Tack, jordbruksministern för svaret. Det är ett
            positivt svar. Vi är helt överens om sakfrågan, att vi i Sverige
            ska kunna fortsätta att bedöva djur före slakt.
          </note>
          <note>
            Jordbruksministern säger ju att han vill verka för detta. Ett
            litet orosmoment är att det, vad jag har kunnat få fram, är endast
            Sverige bland medlemsländerna som har ett förbud mot att slakta
            djur utan föregående bedövning.
          </note>
          <note>
            Därför undrar jag vad verka för betyder i praktiken. Sverige
            har ju bara tio röster i ministerrådet. Jag vill veta hur jordbruksministern
            ser på möjligheten att fortsätta att ha ett sådant förbud. Är
            det ett undantag eller ska vi leva med frivilliga överenskommelser
            mellan slakterierna i Sverige?
          </note>
          <note type="speaker">
            Anf. 3 Jordbruksminister ESKIL ERLANDSSON (c):
          </note>
          <note>
            Herr talman! Min målsättning är självklart att vi ska kunna ha
            detta inskrivet i de direktiv, förordningar och liknande som vi
            använder oss av när vi beslutar inom Europeiska unionen så att
            vi undviker att förlita oss till frivilligheten.
          </note>
          <note type="speaker">
            Anf. 4 WIWI-ANNE JOHANSSON (v):
          </note>
          <note>
            Herr talman! Jag undrar bara om jordbruksministern kan ge mig
            en hint om hur vi kommer att lyckas. Vilka medel och metoder har
            vi? Är det våra tio röster i ministerrådet som ska göra detta?
            Hur ska det egentligen gå till att få ha kvar förbudet mot att
            avliva djur utan föregående bedövning?
          </note>
          <note type="speaker">
            Anf. 5 Jordbruksminister ESKIL ERLANDSSON (c):
          </note>
          <note>
            Herr talman! Processen är nu inne i ett skede där det är omöjligt
            för mig att uttala mig i den fråga som framställs av interpellanten.
            Det beror på att varje ord som sägs i de här sammanhangen självklart
            kommer att vägas av dem som har åsikter i frågan. Därför avstår
            jag från att göra en värdering av vilka som är möjliga att få
            med på det tyckande som vi har i den här frågan och vilka som
            möjligen kan vara på den andra sidan.
          </note>
          <note type="speaker">
            Anf. 6 WIWI-ANNE JOHANSSON (v):
          </note>
          <note>
            Herr talman! Jag beklagar att jag inte kan få veta mer. Jag förstår
            också jordbruksministerns situation.
          </note>
          <note>
            Jag hoppas att vi inte behöver stå här igen och diskutera detta
            och se att vi tvingas införa en EU-lagstiftning som inget parti
            i riksdagen står bakom.
          </note>
          <note type="speaker">
            Anf. 7 Jordbruksminister ESKIL ERLANDSSON (c):
          </note>
          <note>
            Herr talman! Tack för interpellationen. Det är en synnerligen
            angelägen och viktig fråga som interpellanten tar upp.
          </note>
          <note>
            Jag instämmer i den förhoppning som framfördes i interpellantens
            sista inlägg.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2008/09:493 om smittskyddsberedskap
            hos veterinärer
          </note>
          <note type="speaker">
            Anf. 8 Jordbruksminister ESKIL ERLANDSSON (c):
          </note>
          <note>
            Herr talman! Helén Pettersson i Umeå har frågat mig vilka åtgärder
            jag avser att vidta för att garantera en hög nivå för smittskyddsberedskapen
            hos veterinärer.
          </note>
          <note>
            Staten har sedan länge påtagit sig ett ansvar för djurens hälso-
            och sjukvård och därmed även för organisationen av veterinär service
            och vid utbrott av smittsamma djursjukdomar. I detta ligger att
            hålla en god beredskap inför eventuella utbrott av smittsamma
            djursjukdomar som kan orsaka stor ekonomisk skada, djurlidande
            och i vissa fall även hota människors hälsa.
          </note>
          <note>
            Ett gott smittskydd kräver förebyggande djurhälsovård, tidig
            upptäckt av smitta samt en effektiv beredskapsorganisation för
            bekämpande när ett sjukdomsutbrott är ett faktum. Ju tidigare
            ett sjukdomsutbrott upptäcks desto mer begränsad blir bekämpandeinsatsen.
            En grundläggande förutsättning för ett effektivt smittskydd är
            tillgång till veterinärer i hela landet dygnet runt.
          </note>
          <note>
            Den enskilt största aktören på veterinärmarknaden är Jordbruksverket
            genom distriktsveterinärerna. Det har framförts kritik mot den
            nuvarande veterinära organisationen. Kritiken har framför allt
            handlat om den bristande konkurrenssituationen på veterinärmarknaden
            och det statliga stödet till distriktsveterinärsorganisationen.
            Till följd av kritiken har riksdagen (bet. 2002/03:MJU10, rskr.
            2002/03:230) gett regeringen till känna att organisationen bör
            utredas.
          </note>
          <note>
            Frågan har utretts av Veterinärutredningen som bland annat föreslår
            att distriktsveterinärsorganisationen ska privatiseras, först
            i landets södra och djurtäta delar och i övrigt i den mån som
            marknadssituationen medger.
          </note>
          <note>
            Enligt regeringen går det inte att, såsom utredningen föreslår,
            säkerställa de höga målsättningarna om ett gott djurskydd och
            smittskydd utan en statlig veterinär basorganisation. Regeringen
            finner därför att det även i fortsättningen kommer att finnas
            behov av den statliga distriktsveterinärsorganisationen.
          </note>
          <note>
            Regeringen anser dock att konkurrensen på veterinärmarknaden
            måste förbättras. För att uppnå en effektivare organisation än
            i dag och komma till rätta med problemen på den veterinära marknaden
            bör privatpraktiserande veterinärer få möjlighet att delta i smittskydds-
            och jourberedskap samt erhålla statligt stöd för denna verksamhet.
            Den stödberättigade verksamheten bör upphandlas, och såväl den
            statliga distriktsveterinärsorganisationen som privatpraktiserande
            veterinärer bör kunna delta i upphandlingen.
          </note>
          <note>
            Liksom i dag kommer Jordbruksverket att ha det övergripande ansvaret
            för smittskyddet. Det innebär bland annat att verket leder och
            samordnar bekämpandet av sjukdomsutbrott. I ansvaret kommer också
            att ingå att se till att alla veterinärer som deltar i smittskyddsberedskapen,
            oavsett om de är distriktsveterinärer eller privatpraktiserande,
            genomgår fortbildning. Därutöver kommer den statliga distriktsveterinärsorganisationen
            att finnas kvar i de områden där den behövs för att säkerställa
            en god smittskyddsberedskap.
          </note>
          <note>
            Jag anser sammanfattningsvis att vi med den nya organisationen
            får en effektivare och mer konkurrensneutral veterinärmarknad
            samtidigt som djurskyddet och smittskyddet kan säkerställas.
          </note>
          <note>
            Anf. 9 HELÉN PETTERSSON i Umeå (s):
          </note>
          <note>
            Herr talman! Tack för svaret, ministern, även om det inte på
            något sätt lugnade min oro som föranledde att jag skrev interpellationen.
          </note>
          <note>
            När Sverige gick med i EU försämrades gränsskyddet. Risken för
            att nya smittsamma sjukdomar förs in i landet har ökat markant.
            I dag har vi dessutom ett läge där vi har ett ändrat klimat som
            gör att antalet sjukdomar ökar, till exempel blåtungan som sprids
            av knott, som vi inte trodde att vi skulle ha i den här delen
            av Europa.
          </note>
          <note>
            I dag får vi in leishmaniasmittade hundar i landet. Vi har den
            franska hjärtmasken, som ger en otroligt otrevlig och plågsam
            sjukdom, som också kommer närmare. Vi har blåtunga och fågelinfluensa.
            Man känner igen alla sjukdomsnamnen från medierna.
          </note>
          <note>
            Vi har vilda djur som för med sig sjukdomar in över gränserna.
            Ett exempel nu är mårdhunden som kommer in ganska starkt norrifrån
            och som kan bära med sig både rabies och dvärgbandmask. Det finns
            många exempel på smittsamma sjukdomar inom EU som ännu inte har
            nått Sverige.
          </note>
          <note>
            Vår absoluta åsikt är att vi måste klara av att hålla dem borta.
            När vi inte lyckas med det måste vi ha en tajt och välorganiserad
            struktur på smittskyddet så att vi snabbt och kraftfullt kan bekämpa
            dem.
          </note>
          <note>
            Vi står inför ett nytt och väldigt allvarligt läge när det gäller
            smittsamma djursjukdomar. Om det är alla överens. Vi har i dag
            en mycket god smittskyddsberedskap i Sverige. Om det är också
            alla överens. Frågan är: Vad väljer regeringen att göra då?
          </note>
          <note>
            Slumpen gjorde att exakt samma dag som svininfluensan bröt ut
            i Mexiko och smittskyddsberedskap var på allas läppar skickade
            regeringen in en lagrådsremiss om att privatisera delar av den
            veterinära smittskyddsberedskapen.
          </note>
          <note>
            Man ska lägga ut både smittskyddsberedskap och veterinär jourberedskap
            på anbud. Vad blir resultatet av det? Man splittrar en väl fungerande
            organisation för att, som man säger, gynna konkurrensen. Den som
            är villig att ta sig an smittskyddsberedskapen för den billigaste
            penningen vinner upphandlingen.
          </note>
          <note>
            Jag tror verkligen inte att jordbruksministern har ont uppsåt
            och vill att de här sjukdomarna ska spridas runt landet. Däremot
            tror jag att han har tänkt lite för fort och lite för lite innan
            man skickade in lagrådsremissen.
          </note>
          <note>
            Hur noga regler man än sätter för upphandling har vi vid andra
            tillfällen sett vilka konsekvenser det kan få. Äldrevården är
            ett exempel. Trots att man har gjort upphandlingsförfaranden efter
            konstens alla regler havererar ändå verksamheten ibland på vissa
            ställen.
          </note>
          <note>
            Om smittskyddsberedskapen havererar på ett ställe kan det få
            oerhört stora konsekvenser för djur och människor i vårt land
            och utanför våra gränser. En krisberedskap är aldrig starkare
            än dess svagaste länk. Har ministern funderat på vilka konsekvenser
            detta kan få för landet?
          </note>
          <note type="speaker">
            Anf. 10 Jordbruksminister ESKIL ERLANDSSON (c):
          </note>
          <note>
            Herr talman! Ett första konstaterande jag gärna vill göra i den
            här debatten är att numerären, antalet veterinärer, på intet sätt
            minskar med den lagrådsremiss som sändes till Lagrådet för några
            veckor sedan. Det andra konstaterandet är att redan i dag tar
            den statliga organisationen hjälp av dem som inte är statligt
            anställda.
          </note>
          <note>
            Med de båda konstaterandena vill jag hävda att det i praktiken
            inte blir någon förändring. Numerären är lika stor. Redan i dag
            tar man därest det behövs hjälp av de icke-statligt anställda,
            eller låt oss kalla dem för privata veterinärer, när någonting
            inträffar som samhället anser att det måste göra någonting åt
            när en smitta bryter ut.
          </note>
          <note>
            Det tredje konstaterandet jag vill göra, herr talman, är att
            den statliga distriktsveterinärsorganisationen alltid kommer att
            finnas som en bottenplatta så att ingen del av landet blir utan
            den nyttighet som både interpellanten och jag vill ha, nämligen
            en jourberedskap dygnet runt och året runt men också en smittskyddsberedskap.
          </note>
          <note>
            Denna organisation som har att bekämpa en smitta eller att ta
            hand om de många akutfallen kan man behöva bygga på. Då anställer
            man tillfälligtvis dem som inte är statligt anställda, nämligen
            privata veterinärer. Skillnaden är noll och ingen i det avseende
            som interpellanten frågar om.
          </note>
          <note>
            Anf. 11 HELÉN PETTERSSON i Umeå (s):
          </note>
          <note>
            Herr talman! Jag får börja med att tacka för att man inte följde
            utredningens alla förslag vad gällde privatisering av distriktsveterinärsorganisationen.
            Det tror jag hade varit oerhört olyckligt.
          </note>
          <note>
            Jordbruksministern säger att det inte blir någon förändring i
            praktiken vad gäller numerären på veterinärer. Min fråga är: Vad
            blir förbättringen? Var jag än läser och hur jag än läser är det
            enda skälet till att man gör förändringen att man ska konkurrensutsätta
            sektorn. Jag kan inte begripa varför.
          </note>
          <note>
            Det är en oerhört viktig del i vårt samhälle att den veterinära
            smittskyddsberedskapen fungerar, och i dag fungerar den. Vad som
            blir förändringen direkt som jag kan se det är att vi får svagare
            länkar i kedjan i smittskyddsberedskapen.
          </note>
          <note>
            Jag tror inte att folk i allmänhet har så bra koll på hur mycket
            det egentligen är som ligger på det veterinära smittskyddet och
            hur många av de sjukdomar som drabbar oss människor som kommer
            från djuren från början. Det är ofta veterinärer som slår larm
            när det bryter ut smittor och sker saker.
          </note>
          <note>
            Det är en mycket stor del av smittskyddsberedskapen. Det är vanskligt
            att börja peta i den organisationen. Jag ser ingen vinst utom,
            som ministern säger, att sektorn ska konkurrensutsättas.
          </note>
          <note>
            Man säger att det har förts fram kritik mot veterinärorganisationen
            ur konkurrenssynpunkt. Det är självklart. Det finns delar av samhället
            där det alltid kommer att finnas kritik mot hur verksamheten bedrivs.
          </note>
          <note>
            Det gäller de vitala delarna av samhället där vi har bestämt
            oss för att vi ska ha en statlig kontroll eftersom man inte kan
            riskera att det brister i någon del i kedjan.
          </note>
          <note>
            Jag har i dag lyssnat på en representant från EU-kommissionen
            som har talat om djurhälsostrategin på en konferens här i Stockholm.
            Han upprepade gång på gång: Människa plus djur är lika med en
            hälsa.
          </note>
          <note>
            Jag ser att förslaget riskerar att splittra en fungerande och
            säker smittskyddsorganisation som vi har i dag. Jag ber å det
            ödmjukaste jordbruksministern att tänka en gång till om detta
            verkligen ska genomföras.
          </note>
          <note type="speaker">
            Anf. 12 Jordbruksminister ESKIL ERLANDSSON (c):
          </note>
          <note>
            Herr talman! Nu tror jag att vi måste börja tala allvar. Det
            har påtalats från olika håll en mängd problem med den organisation
            som gäller för närvarande. Låt mig räkna upp några av dem.
          </note>
          <note>
            Vi har varit inne på den bristande konkurrenssituationen. Konkurrensen
            på veterinärmarknaden är svag. Ett annat problem är att den statliga
            organisationen erhåller statligt stöd. Det gör inte den privata
            organisationen som i omfång är större än vad den statliga är.
          </note>
          <note>
            Den statliga organisationen har dessutom utsatts för kritik för
            att den även tar hand om sällskapsdjur och häst som den primärt
            inte är ämnad för att göra. Det har påtalats risken för krossubventionering,
            det vill säga att man använder statliga pengar som egentligen
            skulle vara till för lantbrukets djur och som de privatpraktiserande
            veterinärerna inte kan få del av. Det blir alltså en risk för
            krossubventionering.
          </note>
          <note>
            Dessutom har man för oss påtalat problemen med huvudorganisationen
            Jordbruksverkets dubbla roller; man är både normgivare och verksamhetsutövare.
            Det har varit kritik mot att det måste vara statligt anställda
            veterinärer vid hästtävlingar som den privatpraktiserande delen
            av kåren i dag inte äger tillträde till.
          </note>
          <note>
            Vidare har den byråkrati påtalats som finns kring anställningsförfarandet
            och den veterinär som i vanliga fall är privatpraktiserande och
            som, vid något enstaka tillfälle, vill bli statligt anställd för
            att kunna vara ban- eller tävlingsveterinär exempelvis vid en
            hästtävling.
          </note>
          <note>
            Vi kan nu konstatera att det med det förslag som föreligger blir
            fler som kan delta i det viktiga arbete som handlar om djurskydd
            och smittbekämpning, dessutom på lika och rättvisa villkor. Alla
            kan få del av den statliga peng som finns i sammanhanget. Jag
            tycker att det är dubbla vinster med det förslag som föreligger.
          </note>
          <note>
            Anf. 13 HELÉN PETTERSSON i Umeå (s):
          </note>
          <note>
            Herr talman! Nu ska vi börja tala allvar här, sade jordbruksministern.
            Det har jag från början gjort.
          </note>
          <note>
            När man lyssnar på jordbruksministerns argument här hör man att
            det handlar om konkurrens, om ekonomi och om vinster. Men vari
            ligger vinsten? Var blir smittskyddsberedskapen starkare? Var
            blir de länkar som i dag finns i smittskyddsberedskapen starkare
            genom en privatisering?
          </note>
          <note>
            Jag har tidigare gett exempel på hur det kan haverera inom äldreomsorgen.
            Fortfarande har vi inte fått någon kommentar om det. Vad händer
            om det havererar på ett ställe, oavsett hur grundligt upphandlingsförfarandet
            har varit?
          </note>
          <note>
            Jordbruksministern pratar också om problemen genom bland annat
            Jordbruksverkets dubbla roller. Ja, det kan jag kanske hålla med
            om. Men de frågorna avhandlas i en annan utredning som jag tror
            att det längre fram kommer en proposition om som jag är helt övertygad
            om att jordbruksministern och jag vid ett antal tillfällen kommer
            att få diskutera. Jag tycker inte riktigt att den saken hör hemma
            i den här diskussionen.
          </note>
          <note>
            När jordbruksministern ändå tar upp den saken kan jag konstatera
            att en mycket omfattande utredning har gjorts om livsmedelskedjan,
            och just nu pågår en djursmittsutredning som har fått förlängd
            tid och som därför kommer att hålla på till december 2009. Men
            nu, ett halvår innan den utredningen kommer med sitt betänkande,
            börjar man så att säga peta runt i den organisation som handlar
            om djursmitta. Varför inte vänta och ta ett samlat grepp? Det
            här känns inte seriöst.
          </note>
          <note type="speaker">
            Anf. 14 Jordbruksminister ESKIL ERLANDSSON (c):
          </note>
          <note>
            Herr talman! Jag vill tacka för interpellationen. Det är en viktig
            frågeställning som där diskuteras, nämligen att vi ska ha en väl
            fungerande veterinärorganisation i alla delar av vårt stora och
            avlånga land dessutom under dygnets alla timmar.
          </note>
          <note>
            Avslutningsvis konstaterar jag att som jag ser detta blir vinsten
            att fler kunniga människor kan och får delta på lika villkor i
            djurhälsoarbetet och i smittbekämpningsarbetet. Så är det inte
            i dag.
          </note>
          <note>
            Kvar blir en bottenplatta som utgörs av distriktsveterinärsorganisationen
            på samma sätt som i dag. Men nu bygger vi alltså på även med privatpraktiserande
            veterinärer som får delta i det här viktiga arbetet på lika villkor
            och med samma rätt till tillträde till arbetsuppgifterna men också
            till de ersättningar som utgår för de här viktiga arbetsuppgifterna.
            Det kallar jag för rättvisa.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2008/09:503 om hälsofarlig avel av
            hundar
          </note>
          <note type="speaker">
            Anf. 15 Jordbruksminister ESKIL ERLANDSSON (c):
          </note>
          <note>
            Herr talman! Helena Leander har frågat mig vilka åtgärder jag
            avser att vidta för att garantera att hundaveln inte orsakar lidande
            för djuren.
          </note>
          <note>
            Jag tror att den här debatten kommer att bli ganska kort. Vet
            ni varför? Jo, därför att jag delar den oro som avspeglas i Helena
            Leanders interpellation. Jag är allvarligt bekymrad över de hälso-
            och djurskyddsproblem som vissa hundar tvingas leva med och som
            i vissa fall kan leda till en förkortad livslängd för djuren.
            Ett annat problem, som inte direkt omnämns i interpellationen
            men som enligt min mening inte heller är acceptabelt, är de förlossningssvårigheter
            som vissa hundraser i dag har problem med.
          </note>
          <note>
            Staten har ett generellt ansvar för att verka för ett gott djurskydd.
            Detta ansvar har bland annat medfört att regeringen har infört
            bestämmelser i djurskyddsförordningen som förbjuder avel med en
            sådan inriktning att den kan medföra ett lidande för djuren. Statens
            jordbruksverk har givits en rätt att meddela närmare föreskrifter
            om förbudet, och verket har dessutom givits en rätt att meddela
            föreskrifter om förbud mot eller villkor för avel med en sådan
            inriktning att den kan påverka djurens naturliga beteenden. Med
            stöd av dessa bestämmelser har Jordbruksverket meddelat förhållandevis
            detaljerade föreskrifter om när hundar inte får användas i avel.
          </note>
          <note>
            Det finns alltså redan en lagstiftning som förbjuder avel med
            en sådan inriktning att den kan medföra lidande för djuren. Denna
            lagstiftning efterlevs dock inte till fullo. Varför är det så?
            Det är en fråga som jag ställer mig och som jag har för avsikt
            att närmare granska.
          </note>
          <note>
            Men låt mig också klargöra att ansvaret för en sund hundavel
            till stor del vilar på uppfödarna själva. Det är de som ansvarar
            för att den avel de bedriver leder till friska och välmående hundar.
            Det är uppfödarna som kan planera vilken avel de bedriver och
            som kan se det faktiska resultatet av den. Ras- och specialklubbar
            har en viktig funktion i att stötta uppfödarna i riktning mot
            en sund avel. Aveln påverkas också av de normer som till exempel
            gäller vid utställningar och tävlingar. Klubbar och organisationer
            som anordnar sådana arrangemang har därför också ett ansvar för
            att aktivt arbeta för att främja en avel som leder till friska
            och sunda individer och för att stävja den avel som leder till
            att djur får hälsoproblem.
          </note>
          <note>
            Som jag nyss nämnde har jag för avsikt att närmare granska frågan
            om den bristande lagefterlevnaden inom detta område. Denna granskning
            kommer att ske inom ramen för en utredning med uppgift att se
            över djurskyddslagstiftningen som jag i flera olika sammanhang
            tidigare har aviserat att jag planerar att tillsätta. I december
            2008 höll jag bland annat en hearing till vilken myndigheter,
            djurskyddsorganisationer och andra intressenter var inbjudna för
            att lämna sina synpunkter på vad som bör ingå i utredningens arbete.
            Beslut om utredningen väntas bli fattat inom kort.
          </note>
          <note>
            Helena Leander har pekat på att lagstiftningen från veterinärt
            håll har kritiserats för att vara otydlig och svårtillämpad. Om
            detta är orsaken till den bristande lagefterlevnaden eller om
            denna i första hand beror på andra faktorer är en fråga som av
            naturliga skäl kommer under övervägande i utredningsarbetet.
          </note>
          <note>
            Därför både hoppas och tror jag att du, Helena Leander, känner
            dig mycket nöjd med att vi faktiskt synes vara på samma linje
            i denna fråga.
          </note>
          <note type="speaker">
            Anf. 16 HELENA LEANDER (mp):
          </note>
          <note>
            Herr talman! På den punkten har jordbruksministern alldeles rätt.
            Jag är mycket nöjd med svaret och tackar så hjärtligt för svaret.
          </note>
          <note>
            Jordbruksministern och jag har tidigare haft lite diskussioner
            om vilken avel man får utsätta kycklingar för. Men när det gäller
            hundar tycks vi vara rörande överens. Det är inte okej med en
            avel som prioriterar estetik framför djurens hälsa. Det är inte
            okej att avla fram hundar som inte kan andas ordentligt, som har
            svårt att föda naturligt och som får problem med ögon, öron, hud
            och vad det nu må vara.
          </note>
          <note>
            Nu vet vi att det redan är förbjudet, men vi vet också att förbudet
            inte efterlevs. Vi skulle kunna diskutera om det beror på att
            lagen är otydligt skriven eller om det beror på att tillsynen
            är otillräcklig. Men om det nu är så att frågan kommer att utredas
            ger jag mig till tåls. Jag tackar därför ännu en gång för svaret.
          </note>
          <note type="speaker">
            Anf. 17 Jordbruksminister ESKIL ERLANDSSON (c):
          </note>
          <note>
            Herr talman! Jag tackar för interpellationen. Även denna interpellation
            rör en angelägen fråga.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.30 på förslag av talmannen att ajournera
            förhandlingarna i väntan på att justitieminister Beatrice Ask
            skulle infinna sig i kammaren för att lämna svar på interpellationer.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.35.
          </note>
          <note>
            7 § Svar på interpellation 2008/09:487 om insyn och offentliga
            utredningar
          </note>
          <note type="speaker">
            Anf. 18 Justitieminister BEATRICE ASK (m):
          </note>
          <note>
            Herr talman! Lena Olsson har frågat mig om jag avser att vidta
            åtgärder för att garantera att den demokratiska insynen i offentlig
            förvaltning stärks. Lena Olsson har också frågat mig om det är
            min avsikt att fler frågor ska utredas via konsulter i stället
            för via offentliga utredningar.
          </note>
          <note>
            Jag börjar med frågan om offentliga utredningar.
          </note>
          <note>
            Det ligger ett värde i att använda traditionella offentliga utredningar
            med de möjligheter till debatt och insyn som sådana medför.
          </note>
          <note>
            Det kan ofta vara lämpligt att en traditionell utredning tillsätts
            när en fråga kräver en särskilt grundlig genomgång innan en proposition
            kan tas fram och lämnas till riksdagen för beslut. Det kan handla
            om stora, övergripande frågor som kommer att påverka det svenska
            samhället under lång tid.
          </note>
          <note>
            Samtidigt är det svårt att utreda alla aktuella och framtida
            frågeställningar i denna form. Många gånger är det mer ändamålsenligt
            att utreda en fråga på annat sätt än genom en traditionell utredning,
            av resursskäl eller om frågan är mindre, men tekniskt komplicerad,
            utan uppenbara politiska implikationer.
          </note>
          <note>
            Företaget Cordial Business Advisers AB/Enhancer har fått i uppdrag
            av Justitiedepartementet att kartlägga och analysera ledningsstruktur
            och hur uppdrag och ansvar har delegerats i de tre översta rapporteringsnivåerna
            inom Rikspolisstyrelsen. I uppdraget har också ingått att på motsvarande
            sätt kartlägga och analysera ledningsgrupp och direktrapporterande
            chefer inom polismyndigheterna i Stockholm och Dalarna.
          </note>
          <note>
            Ekonomistyrningsverket har fått i uppdrag av regeringen att utvärdera
            Rikspolisstyrelsens styrning, kontroll och uppföljning av polismyndigheterna.
            I uppdraget ingår också att bedöma om anslaget har använts effektivt
            i förhållande till de ändamål som regeringen anvisat och om Rikspolisstyrelsen
            använder tillgängliga styrverktyg på ett effektivt sätt.
          </note>
          <note>
            Det är således i dessa fall inte fråga om en utredning av polisens
            organisation utan en professionell utvärdering av hur polisen
            sköter det uppdrag och hanterar de resurser den tilldelats av
            regeringen.
          </note>
          <note>
            Sammanfattningsvis anser jag att frågan om formerna för en utredning
            bör bestämmas i varje enskilt fall.
          </note>
          <note>
            Lena Olsson tar också upp frågan om insynsråd i den offentliga
            förvaltningen.
          </note>
          <note>
            I budgetpropositionen för 2007 slog regeringen fast att varje
            myndighets ledning ansvarar för verksamheten inför regeringen
            och att det därför klart och tydligt måste framgå om det är myndighetschefen
            eller styrelsen som utgör ledningen. Ordningen med ett delat ansvar
            mellan myndighetschef och styrelse gör det svårt att utkräva ansvar
            för verksamheten. Regeringen aviserade därför att den kommande
            nya myndighetsförordningen tydligare skulle reglera ansvaret för
            myndigheternas verksamhet. Ett stort antal styrelser med begränsat
            ansvar har därefter ersatts av insynsråd. Syftet med dessa är
            att utöva insyn i verksamheten och ge myndighetschefen råd. Därutöver
            har regeringen inrättat ett antal nya styrelser med fullt ansvar.
            En ledamot i en sådan styrelse har alltid sitt mandat av regeringen
            och ska stå obunden av olika partsintressen.
          </note>
          <note>
            Reformen har bidragit till en fortsatt god demokratisk insyn
            i statsförvaltningen samtidigt som ledningens ansvar och förutsättningarna
            för ett tydligt ansvarsutkrävande har förbättrats. Det i sin tur
            ger bättre förutsättningar för den öppna debatt om offentlig förvaltning
            som efterfrågas i interpellationen. Någon ytterligare åtgärd i
            denna fråga är inte aktuell för närvarande.
          </note>
          <note>
            Då Lena Olsson, som framställt interpellationen, anmält att hon
            var förhindrad att närvara vid sammanträdet medgav talmannen att
            Marianne Berg i stället fick delta i överläggningen.
          </note>
          <note type="speaker">
            Anf. 19 MARIANNE BERG (v):
          </note>
          <note>
            Herr talman! Tack, justitieministern, för svaret! Ja, regeringen
            får själv bestämma hur en utredning ska ske och inte ske, men
            det finns trots allt riktlinjer för detta. Debatten i dag handlar
            inte i första hand om polisens organisation eller hur den utreds.
            Debatten vi efterlyser handlar om insyn och offentlig debatt.
          </note>
          <note>
            Ministern säger i svaret att man i den konsultrapport som det
            hänvisas till i frågan bara tittat på ledningsstruktur och inte
            på polisen som organisation. Detta till trots lägger utredningen
            fram förslag om hur exempelvis polisutbildningen ska organiseras.
            Hur kan det komma sig om det inte har varit med i utredarens uppdrag?
            Eller var det så?
          </note>
          <note>
            När det gäller polisen har Vänsterpartiet under flera år krävt
            en utredning av organisationen och dess effektivitet. Polisen
            är en myndighet för alla medborgare. I ljuset av detta får man
            ändå tycka att det är märkligt att regeringen väljer en konsultrapport
            och interna utredningar framför en offentlig utredning.
          </note>
          <note>
            Till detta hör också att polisen under den senaste tiden figurerat
            i medier i både stort och smått, fått både kritik och rosor, och
            många gånger har det gällt kritik mot polisen. Ur denna aspekt
            vore väl en parlamentarisk utredning att föredra, anser i alla
            fall jag. Befolkningen är i stort behov av att få en god insyn
            och kunna känna den stora tillit och trygghet man ska känna i
            fråga om polisen. Det är också klart och tydligt att öppenheten
            måste vara en av grunderna i ett demokratiskt samhälle.
          </note>
          <note>
            Beredningen i ett ärende är något viktigt. Därför är insynen
            viktig som en klar demokratifråga. Vänsterpartiet anser att det
            är av stor vikt att antalet parlamentariskt tillsatta utredningar
            ökar i stället för att, som det ser ut i dag, minskar i antal.
            Det blir mer och mer ensamutredningar, vilket är illa, och mer
            och mer internutredningar. Genom parlamentariskt tillsatta utredningar
            stärker man i stället demokratin och får en offentlig debatt som
            är av jättestort värde.
          </note>
          <note>
            Ur denna synvinkel är det anmärkningsvärt att regeringen tillsatt
            ett privat företag för utredningsarbetet. Det är inte bara anmärkningsvärt,
            utan jag tycker också att det är oroande att regeringen väljer
            att utreda en av de största myndigheterna på detta sätt, det vill
            säga polismyndigheten, utan insyn och offentlig debatt.
          </note>
          <note>
            Jag tycker att ministern i svaret förminskar, snuttifierar, vad
            det egentligen handlar om. I och med att man i rapporten gick
            in på polisens organisering undrar jag om detta också var en del
            av utredningen som lades ut på det privata företaget.
          </note>
          <note type="speaker">
            Anf. 20 Justitieminister BEATRICE ASK (m):
          </note>
          <note>
            Herr talman! Jag missade den sista frågan, så den kommer jag
            inte att kunna svara på.
          </note>
          <note>
            Låt mig först säga att parlamentariska utredningar har ett värde.
            Men det ligger i sakens natur att de inte är professionella utredningar
            i den meningen att man utreder en fråga professionellt.
          </note>
          <note>
            Bakgrunden till den genomlysning som vi har gjort av bland annat
            polisens organisation är att regeringen har tillfört väldigt mycket
            pengar de senaste åren, och det behövs en professionell genomlysning
            av hur pengarna används och om det fungerar väl.
          </note>
          <note>
            En parlamentarisk utredning arbetar inte på det snabba sättet
            och på det viset. Men i allmänhet blir också den här typen av
            analyser och utredningar allmänna handlingar. Och insynen är att
            man faktiskt kan läsa resultatet.
          </note>
          <note>
            Jag menar att parlamentariska utredningar ska man använda när
            det är politiskt stora principiella frågor som ska hanteras. Men
            om man vill ha svar på en professionell fråga eller ha en mer
            teknisk bedömning av hur pengar har använts eller hur styrningen
            fungerar kan man mycket väl använda sig av en smalare utredningsform.
            Det är inte därför att vi vill gå förbi insynsbehovet eller att
            vi inte vill att parlamentariker ska få bra besked, utan det är
            därför att det är nödvändigt att snabbt få fram adekvat information,
            ofta i tekniska, ekonomiska eller väldigt strukturella frågor.
          </note>
          <note>
            Det är också så att kompetensen när det gäller organisation och
            ledning oftast inte finns i förvaltningen utan hos olika experter.
            Det är då bra att kunna använda den här typen av metoder. Men
            här var det framför allt för att det måste gå någorlunda snabbt.
            Någonting som jag möter här i riksdagen hela tiden är att man
            snabbt vill ha besked om hur det ser ut, och då kan man inte alltid
            använda sig av parlamentariska utredningar. När man däremot har
            resultatet framme måste man använda det.
          </note>
          <note>
            Jag vill också gärna säga att någon allmän översyn av polisens
            organisation är inte detta, för en sådan organisationsöversyn
            kräver bra mycket mer än vad det här handlade om. Men genomlysningen
            ger svar på viktiga frågor, och den har på det sättet ett mervärde,
            inte minst i arbetet som vi har att bereda budgetproposition och
            annat. Det handlar också om hur vi framöver ska ha det med polisens
            organisation och struktur.
          </note>
          <note>
            Det visade sig att jag inte hade direktiven eller underlaget
            för beställningen i min mapp, och jag är ledsen för det. Men det
            är oftast på det sättet att man låter utredaren, vem det än vara
            månde, ha ganska fria händer. Då kan det komma synpunkter på både
            det ena och det andra. Det kan vara en glad överraskning eller
            ibland något som man inte hade räknat med, men jag tror ändå att
            det är bra.
          </note>
          <note>
            Jag har en ambition i alla direktiv att inte vara för snäv när
            det gäller vad en utredare får komma fram till för slutsats, för
            hela poängen med att någon får göra ett arbete är ju faktiskt
            att man ska kunna berika den politiska diskussionen och beredningen
            av ett ärende.
          </note>
          <note>
            Jag tycker alltså att det finns berättigade skäl för att använda
            den här typen av utredningar. Det är inte någonting som ersätter
            de parlamentariska. Det är två olika saker vi talar om. Jag menar
            att i det här fallet har det varit ett bra sätt att arbeta på.
          </note>
          <note type="speaker">
            Anf. 21 MARIANNE BERG (v):
          </note>
          <note>
            Herr talman! Det där kan jag inte hålla med justitieministern
            om över huvud taget. I svaret tas inte ens upp att i direktivet
            ingick hur till exempel polisutbildningen ska organiseras, som
            ju faktiskt finns med i rapporten. Det tycker jag är illa, för
            det är en stor fråga som man borde ha en större insyn i och större
            debatt kring. När man har parlamentariska utredningar kan man
            också många gånger komma överens i stora frågor, vilket är av
            stort värde.
          </note>
          <note>
            Ministern svarade inte riktigt på de frågor jag ställde, men
            jag kan ställa dem lite tydligare. Anser ministern att det är
            ett stort problem att stora frågor inte diskuteras offentligt
            och att frågorna under beredningstiden sköts internt? Det är en
            fråga. Fråga nummer två: Tycker ministern att demokratin riskerar
            att kringskäras om antalet offentliga utredningar minskar ännu
            mer? Det finns en tydlig sådan tendens. Min sista fråga till ministern
            är: Anser ministern att ännu fler frågor bör utredas internt i
            Regeringskansliet och då av privata aktörer? Det var mina frågor.
          </note>
          <note>
            Som jag inledde debatten med handlar genomlysningen inte bara
            om polisens organisation. Detta är klara och tydliga demokratifrågor
            som måste föras upp i ljuset och som vi måste få insyn i och kunna
            debattera öppet.
          </note>
          <note>
            I konstitutionsutskottets betänkande 2004/05:KU3 tar ett av allianspartierna
            upp detta i en motion från Tobias Krantz med flera. De tar upp
            just att det svenska utredningsväsendet måste stärkas rörande
            kravet på hur en god parlamentarisk och medborgerlig förankring
            ska stärkas. Allianspartierna tar också upp att den politiska
            demokratin stärks i beslutsprocessen med parlamentariska utredningar.
            Motionärerna oroar sig också för att allt färre utredningar blir
            parlamentariskt sammansatta.
          </note>
          <note type="speaker">
            Anf. 22 FINN BENGTSSON (m):
          </note>
          <note>
            Herr talman! Jag läste med intresse Lena Olssons interpellation
            och tog del av ministerns svar alldeles nyligen. Jag måste då
            säga att jag blev glad över att läsa ministerns svar, där hon
            nämner att när det gäller utredningar handlar det om resurser.
            Här vet vi ju sedan tidigare att det inte finns någon begränsning
            för vad Vänstern är beredd att använda skattebetalarnas pengar
            till. Det måste då vägas mot varje utgiftsområde inklusive parlamentariska
            utredningar.
          </note>
          <note>
            Ministern nämner att en tekniskt komplicerad fråga kanske löses
            bättre av dem som just har den tekniska kompetensen och att det
            sedan kan leda till ett eventuellt politiskt moment. Vi får också
            komma ihåg att många frågor som vi har att hantera är av mer akut
            art, exempelvis svininfluensan. När de dyker upp behöver de kanske
            hanteras inför eventuella förslag från regeringen. Där är det
            inte lämpligt med den typen av öppenhet i första rundan. Däremot
            finns statsråden oftast tillgängliga för direkt diskussion med
            oppositionen.
          </note>
          <note>
            Marianne Berg tog upp och poängterade i sitt inlägg att det handlar
            om demokratifrågor och öppenhet. Jag vill då reflektera lite grann
            över den debatt som vi hade i går i kammaren, herr talman, om
            utredningar som hade lagts fram av tidigare regeringar och som
            nu landade på den nya regeringen att fatta beslut om. Det fanns
            en stor samsyn om det vi då kom överens om, att ställa oss bakom
            en samordnad och tydlig tillsyn av socialtjänsten. Men här lägger
            då s, v och mp in en reservation, och jag får i debatten möta
            Marianne Bergs partikamrat Eva Olofsson som undrar varför vi inte
            tog med meddelarskyddet i samband med privata entreprenörer inom
            socialtjänsten. Det visade sig att den frågan hade utretts till
            vägs ände. Den tidigare majoriteten, en socialdemokratisk regering
            stödd av Vänsterpartiet, kom då fram till att det inte fanns någon
            möjlighet att agera i frågan. Ändå reser man frågan när vi i övrigt
            är överens om utfallet.
          </note>
          <note>
            Jag kan inte annat, herr talman, än anta att detta är ett sätt
            att inte se rationellt och logiskt på vad en utredning mynnar
            ut i, utan det handlar här om en brist på politisk hederlighet,
            att stå upp för att man inte klarade av att lösa frågan och att
            den nuvarande regeringen heller inte ser någon anledning att ta
            tag i detta. Frågan reses då på nytt, och då blir detta egentligen
            ett perpetuum mobile, alltså en evigt pågående process där vi
            inte kommer fram i frågan till gagn för medborgarna.
          </note>
          <note>
            När det sedan gäller öppenhet är det för mig, som är något äldre,
            ibland lite besvärande att höra dessa frågor ständigt resas från
            ett parti som oftast har stått bakom icke så väldigt demokratiska
            strukturer runt om i världen. Man får också en känsla av att detta
            med öppenheten är en nyvunnen insikt. Men att lägga det till att
            använda skattebetalarnas pengar på sådant som offentliga utredningar
            som inte leder någonstans, enligt det kloka svar som ministern
            har avgett, finner jag ingen anledning att ställa mig bakom.
          </note>
          <note>
            Upplever Vänsterpartiet att det är svårt att få kontakt med de
            olika statsråd och departementsansvariga som utreder saker och
            ting som berör denna öppenhet? Min upplevelse är att det är ganska
            lätt att få dessa individer att komma till sammankomster som vi
            bland annat har förmånen här i riksdagen att sammankalla till.
            Då får man naturligtvis också en offentlighetens belysning av
            hur departementen ser på dessa frågor.
          </note>
          <note>
            Kanske är det så att Marianne Berg och hennes partikamrater skulle
            vara lite mer aktiva i att bjuda in departementens företrädare
            och även majoritetens riksdagsledamöter till en sådan debatt så
            att vi kan föra den i forum som vi har gott om utrymme för här
            i riksdagen. Då får vi också den öppna offentligheten i alla frågor
            som vi önskar belysa.
          </note>
          <note type="speaker">
            Anf. 23 Justitieminister BEATRICE ASK (m):
          </note>
          <note>
            Herr talman! Jag tycker att det här en ganska konstlad diskussion,
            för det är självklart att man utreder saker på lite olika sätt
            beroende på vad det är man letar efter. Jag tror att demokratin
            och politikers anseende står och faller med att vi har bra beredningsunderlag
            och någorlunda rimlig tid.
          </note>
          <note>
            Att hantera hela statsapparaten och all den verksamhet som påverkas
            av riksdagens beslut genom att ha olika grupper i riksdagen med
            riksdagsledamöter som utreder vore att gå många steg bakåt. Det
            är klart att de politiskt ansvariga måste kunna använda professionell
            kompetens för att ta fram gedigna underlag. Sedan kan man läsa
            rapporterna, foga det samman och få svar på viktiga frågor så
            att man kan ha en debatt, en diskussion och grupparbete om vad
            det är man ska besluta om regelverken.
          </note>
          <note>
            De exempel som interpellanten tog upp fokuserade på utredningar
            av polisens verksamhet. Där har jag svarat på vad det handlade
            om, nämligen att det var ganska begränsade analyser i syfte att
            genomlysa hur resurser används och hur ledningsstrukturen fungerar.
          </note>
          <note>
            Det faktum att det i utredningarna har kommit synpunkter på polisutbildningen
            är ett utslag av att utredarna har tyckt att det har funnits brister
            i ledningsstrukturen och att man har saknat en viss typ av kompetens
            i organisationen. Däremot har vi utrett och remitterat polisutbildningen
            som sådan i mycket bred ordning. Det är ett arbete som pågår på
            ett helt annat sätt och som inte är färdigt än på ett tag.
          </note>
          <note>
            Jag har ingen annan uppfattning än att vi ska ha parlamentariska
            utredningar där det handlar om principer och värderingar och mycket
            annat. Till dem kan man förstås knyta specialister och experter.
            Men om vi ska driva en modern stat måste vi kunna använda oss
            av professionell kompetens när det gäller specifika frågeställningar
            och analyser för att få det underlag vi behöver.
          </note>
          <note>
            Marianne Berg upplever att det är ett problem att stora frågor
            inte diskuteras. Det har jag aldrig känt. Det är tvärtom så att
            hela riksdagen är en enda stor diskussion. Här finns alla möjligheter
            att ställa alla frågor och ordna alla typer av diskussioner; det
            görs hela tiden. Om jag tycker att en fråga som är viktig inte
            diskuteras hänger det på mig själv. Alla vi som är politiskt engagerade
            vet att ingen annan kommer att lösa problemet åt oss, utan vi
            måste lyfta fram frågorna i de politiska forum vi har, i folkbildningsorganisationer
            och i arbetet. Det är så den allmänna debatten går till. Det lönar
            sig föga att säga att frågan diskuteras för lite om man inte gör
            ett inlägg i sakfrågan. Det är dock populärt att liksom vid sidan
            av betrakta hur diskussionen förs.
          </note>
          <note>
            När det gäller utvecklingen av verksamheterna tycker jag att
            vi tar fram sakligt och bra material. Det är lätt att få tag på
            det, och det går också att diskutera. Att arbeta modernt och professionellt
            när det gäller att ta fram fakta och underlag för politikens diskussioner
            är ett sätt att främja och utveckla demokratin och att också vinna
            respekt gentemot andra verksamheter. Jag kommer även i fortsättningen
            att använda mig av konsulter där det är nödvändigt, men självklart
            använder jag gärna parlamentariker där den parlamentariska kompetensen
            är som viktigast eller där förankringen över tid är nödvändig
            för att vi ska få ett bra beslut.
          </note>
          <note type="speaker">
            Anf. 24 MARIANNE BERG (v):
          </note>
          <note>
            Herr talman! Jag tackar ministern för svaret. Det är självklart
            att parlamentariska utredningar många gånger lyfter fram frågorna
            på ett helt annorlunda sätt. Vi får en större debatt och en större
            insyn. Detta är en form för att få frågorna belysta. I en parlamentarisk
            utredning blir det också helt andra infallsvinklar och synvinklar
            och vi kanske kan komma överens i större frågor, vilket skulle
            gynna det politiska arbetet i större utsträckning än vad som sker
            i dag när vi lägger utredningarna utanför, till exempel hos ett
            privat företag som i detta ärende.
          </note>
          <note>
            Finn Bengtssons inhopp i debatten kommenterar jag så här: Ni
            har själva valt att lägga den största delen av skattebetalarnas
            pengar på den rikaste befolkningen. Vänsterpartiet anser att vi
            gott kan lägga det på offentliga utredningar.
          </note>
          <note>
            Jag är väl medveten om att de parlamentariskt tillsatta utredningarna
            minskade under förra regeringen, ministern. De började minska
            då. Vi var kritiska till det då också, men vi satt inte i regeringen.
            Förhoppningsvis blir det ett regeringsskifte nästa år. Då kommer
            Vänsterpartiet fortfarande att arbeta med att försöka förbättra
            demokratin genom öppenhet, insyn och mer i det offentliga rummet.
            Vänsterpartiet kan borga för att demokratin ska förstärkas i detta
            avseende.
          </note>
          <note type="speaker">
            Anf. 25 FINN BENGTSSON (m):
          </note>
          <note>
            Herr talman! Jag tycker igen att förtydligandet från ministern
            var välkommet. Man måste med förnuft använda alla instrument i
            statsapparaten på rätt sätt för att nå den politiska diskussionen.
            Det kan inte vara så att parlamentariska utredningar alltid är
            den bästa lösningen. Jag gav ett exempel på där Vänsterpartiet
            självt motverkade det syftet så sent som i debatten i går.
          </note>
          <note>
            Det är välkommet om Vänsterpartiet har en uttalad insikt om betydelsen
            av öppenhet och demokrati. Det står tydligt i Vänsterpartiets
            program att man är för öppenhet och demokrati. Samtidigt hyllar
            man socialismen och har inte gjort upp med socialismens arv. Socialismen
            i den tappning som Vänsterpartiet företräder är tyvärr ifrågasatt
            när det gäller öppenhet och demokrati. De samhällen som har byggts
            upp på den strukturen har över huvud taget inte velat lyssna på
            medborgarna, ännu mindre haft parlamentariska utredningar. Jag
            tror att den historik vi har i närtid och som Vänsterpartiets
            ideologi mycket baserar sig på har behövt reformeras och delvis
            har gjort så, men jag tycker inte att ord och handling fullständigt
            kan utesluta att Vänsterpartiet inte vill ha en sådan öppenhet
            som belyses i debatten i dag av en representant från partiet om
            man själv kommer i regeringsställning. Den frågan har vi historiskt
            sett inte haft någon bra lösning på. Därför har man inte ett facit
            som gör att man kan ställa sig till garant för öppenheten.
          </note>
          <note>
            Däremot vill jag påstå, herr talman, att alliansregeringens samtliga
            partier är i grunden synnerligen historiskt demokratiskt förankrade
            och använder dessutom här på ett rationellt sätt skattebetalarnas
            pengar till att få upp den politiska diskussionen där den hör
            hemma på olika områden. Det är också att ta ansvar för skattebetalarnas
            pengar. Att bara hävda ett mantra att man för arbetslinjen ser
            till att folk får rimligt mycket pengar kvar i plånboken är ett
            dåligt argument.
          </note>
          <note type="speaker">
            Anf. 26 Justitieminister BEATRICE ASK (m):
          </note>
          <note>
            Herr talman! När jag lyssnar till den här diskussionen och försöker
            analysera vad som sägs upptäcker jag att det finns en avgörande
            skillnad i uppfattning som har att göra med mer än huruvida det
            är bra eller dåliga utredningar som görs, och det är att Vänsterpartiet,
            som är ett väldigt kollektivistiskt parti och som tror på politisk
            styrning av både det ena och det andra, tycker att det är rätt
            att politiker, parlamentariker, organiserar.
          </note>
          <note>
            För mig och allianspartierna är det självklart att det inte är
            så lyckat att politiker utreder hur sjukvården ska bedrivas, skolan
            ska organiseras eller vad det nu kan vara. Det kanske inte är
            politisk styrning och politiskt hantverk som gör att polisen arbetar
            som mest effektivt.
          </note>
          <note>
            Enligt min mening är politikers uppgift att sätta upp ramar,
            riktlinjer och ambitioner och att utvärdera resultaten utifrån
            ett medborgarperspektiv. Det är särskilt viktigt när det gäller
            polisen. Polisen har ett maktmonopol och ett våldsmonopol som
            ingen annan yrkesgrupp har. Det är otroligt centralt att polisen
            granskas och synas och att vi har ordning på hur man använder
            pengar och resurser, men det betyder inte att politiker ska utreda
            vad de ska göra. Jag tror inte att politiker ska ägna sig åt metoder
            och verksamheter i detalj, utan de ska berätta vad det är som
            ska utföras och ta reda på hur väl man når dit.
          </note>
          <note>
            Man ska anlita samhällets olika professionella för att ta fram
            fakta i kunskapsdelarna. Då tror vi i alliansen att man når ett
            bättre resultat. Det är möjligt att den ideologiska skillnaden
            färgar av sig också i det här avseendet. Vi använder parlamentariska
            utredningar och andra former av utredningar utifrån vad vi tycker
            verkar bäst i den enskilda frågan.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2008/09:495 om framtiden för kriminalvårdsanstalten
            Viskan
          </note>
          <note type="speaker">
            Anf. 27 Justitieminister BEATRICE ASK (m):
          </note>
          <note>
            Herr talman! Hans Stenberg har frågat mig vilka åtgärder jag
            avser att vidta för att bevara kriminalvårdsanstalten Viskan i
            Ånge.
          </note>
          <note>
            Kriminalvården har, inom de ramar som riksdag och regering beslutar,
            ansvar för fördelning av både personella och ekonomiska resurser
            inom myndighetens olika verksamhetsgrenar. Antalet anstalter och
            häkten och placeringen av dessa är därför en fråga för Kriminalvården.
            Det är också Kriminalvårdens ansvar att tillförsäkra att de har
            den kompetens som krävs för att bedriva verksamheten.
          </note>
          <note>
            Såväl frågan om kompetens när det gäller behandling och utslussning
            av dömda för sexualbrott och våld i nära relationer som frågan
            om att använda tilldelade medel på bästa sätt ligger alltså tydligt
            inom Kriminalvårdens ansvarsområde. Jag har inte för avsikt att
            ändra på det.
          </note>
          <note type="speaker">
            Anf. 28 HANS STENBERG (s):
          </note>
          <note>
            Herr talman! Jag vill börja med att tacka justitieministern för
            svaret, men jag måste säga att jag känner mig väldigt besviken
            över att ministern väljer att vara helt passiv i den här frågan.
            Hon väljer att bara se på vad som händer.
          </note>
          <note>
            Jag har haft anledning att följa verksamheten vid Viskananstalten
            under ett antal år. Dels är det en viktig arbetsplats i en grannkommun
            till den kommun där jag bor, dels har anstalten genom åren varit
            föremål för översyn. Det har hängt ett visst nedläggningshot över
            den av och till.
          </note>
          <note>
            Den 8 maj var jag därför där på ett besök för att orientera mig
            om läget och träffa personalen. Då fick jag en liten kalldusch.
            Precis när jag kom fram till anstalten fick de fackliga representanterna
            på anstalten besked om att det hade tagits fram ett beslutsförslag
            inom myndigheten som handlar om nedläggning av verksamheten från
            den 31 december. Det är en ganska kort tid dessutom.
          </note>
          <note>
            Det här kändes verkligen som en kalldusch. Jag tycker att det
            under den process som har varit har kommit fram så starka fakta
            som talar för att man ska behålla den här anstalten. Jag hade
            förväntat mig att det skulle bli ett annat utfall. Jag hade förväntat
            mig att man skulle gå igenom den rapport som regionchefen tog
            fram för något år sedan som visade att det här är en av de öppna
            anstalterna som man skulle satsa på i regionen. Jag hade förväntat
            mig att man skulle ta till sig att de har en väldigt kostnadseffektiv
            verksamhet vid anstalten, att resultaten med det särskilda klientel
            som man vårdar där har varit väldigt bra och att löntagarkonsulten
            har gått igenom kostnadsbehovet för renoveringar och fått ett
            helt annat resultat än vad Kriminalvården först hade räknat med.
            Jag hade faktiskt hoppats att det skulle leda till att anstalten
            skulle bli kvar.
          </note>
          <note>
            Det känns också märkligt att man pratar om nedläggning av en
            så här pass stor anstalt samtidigt som man, enligt Kriminalvårdens
            egna prognoser, räknar med en ganska rejäl platsbrist de kommande
            åren. Man talar om att det behövs ytterligare 1 900 platser fram
            till 2012.
          </note>
          <note>
            Därför undrar jag om inte justitieministern är det minsta bekymrad
            för att den här platsbristen blir ännu värre om Viskan läggs ned.
            Man kan naturligtvis invända att detta är en öppen anstalt, och
            det är ingen platsbrist när det gäller öppna anstalter. Jag förstår
            nästan att justitieministern har tänkt säga det, men Viskan är
            fullbelagd. Det klientel man vänder sig till, med en verksamhet
            huvudsakligen inriktad på sexualbrott och relationsrelaterade
            brott, är inte så lätt att vårda på andra öppna anstalter. Risken
            är uppenbar att dessa i stället hamnar på slutna anstalter till
            en mångdubbelt högre kostnad per plats.
          </note>
          <note>
            Jag upprepar frågan till ministern: Är inte ministern orolig
            för att detta förvärrar platsbristen?
          </note>
          <note type="speaker">
            Anf. 29 Justitieminister BEATRICE ASK (m):
          </note>
          <note>
            Herr talman! Jag hamnar på de slutsatser jag gör därför att jag
            anser att myndigheten Kriminalvården måste ta ansvar för organisationen
            av verksamheten utifrån de mål och resurser som regering och riksdag
            anger. Vi kan inte ha en ordning där vi i riksdagen eller i regeringen
            anvisar på vilka orter, på vilka platser och i vilken form varje
            typ av behandling och verksamhet ska ligga. Det är de professionella
            myndigheternas ansvar att fatta den typen av beslut.
          </note>
          <note>
            Det är tyvärr, precis som sades här, så att man har fått ett
            besked om att den här anstalten är ifrågasatt. Det har man informerat
            de fackliga företrädarna om. Det har varit en lång diskussionen.
          </note>
          <note>
            Den huvudsakliga bakgrunden, såvitt jag kan bedöma, är långvarig
            misskötsel av fastigheterna. Det gör att man bedömer att det är
            nödvändigt med en väldigt dyrbar renovering för att kunna ha kvar
            verksamheten där. Samtidigt fattade man under den förra perioden
            ett antal viktiga beslut om att investera i nya, bra fastigheter
            för Kriminalvårdens verksamhet. Man kan inte skaffa sig de här
            nya anstalterna och samtidigt lägga väldigt mycket pengar på anstalter
            som är i behov av mycket omfattande upprustning. Det är den typ
            av avvägningar som Kriminalvården har gjort.
          </note>
          <note>
            Jag vet att det finns väldigt många positiva omdömen om vården,
            innehållet och kvaliteten i den verksamhet man bedriver vid Viskananstalten.
            Kriminalvården har ansträngt sig mycket på senare tid för att
            ge bättre och mer effektiva behandlingar. Man har också utvecklat
            mycket kompetens på området. Det ligger också ett ansvar hos myndigheten
            att försäkra sig om att man håller god kvalitet och att den erfarenhet
            som man skaffar sig förmedlas oavsett hur man organiserar verksamheten.
          </note>
          <note>
            Jag har definitivt inte varit passiv, men vi måste se till helheten.
            Vi måste ha en budget, och antalet platser måste räcka. Då är
            frågan till mig: Är inte ministern bekymrad? Nu har ju generaldirektören
            sagt att det kommer att bli lite ont om platser.
          </note>
          <note>
            Nej, jag är inte så bekymrad av det enkla skälet att när man
            går igenom prognoserna för vad som är på gång framöver kan vi
            se att vi får ett tillskott av platser som är någorlunda bra.
          </note>
          <note>
            Vi kan också se av beläggningsstatistiken att de prognoser som
            Kriminalvårdsstyrelsen har lämnat oftast är lite överdrivna. Jag
            tror alltså inte att det är något större problem och att man av
            det skälet skulle behöva behålla undermåliga lokaler som ändå
            inte kommer att hålla så länge.
          </note>
          <note>
            Sammanfattningsvis tycker jag inte heller att det är bekymret,
            utan det som verkligen manar till eftertanke är hur vi sköter
            olika fastigheter och verksamheter. Det behöver ske på ett sådant
            sätt att vi inte drar på oss onödiga kostnader och problem.
          </note>
          <note>
            Sedan måste jag säga att jag förstår jag kommer själv från de
            här trakterna att människor i Ånge med omnejd är väldigt bekymrade
            för sysselsättningen framöver och för jobben, därför att det här
            är en viktig arbetsplats. Men Kriminalvården kan ju inte organiseras
            utifrån den aspekten, utan det är för att vi ska klara av den
            del av rättsväsendets uppgift som ligger på den myndigheten.
          </note>
          <note type="speaker">
            Anf. 30 HANS STENBERG (s):
          </note>
          <note>
            Herr talman! Justitieministern ser inte platsbrisen som något
            problem. Det känns lite märkligt. Så sent som i förra veckan tog
            vi beslut om ytterligare straffskärpningar, och det här är en
            process som har pågått i ett antal år. Det finns en klar och tydlig
            tendens att vi skärper straffen. Det torde rimligen leda till
            att vi behöver mer plats på våra fängelser, och det är väl därför
            man har tagit beslut om utbyggnad av ett antal nya fängelser.
          </note>
          <note>
            Det här handlar om en öppen anstalt, och det borde finnas en
            strävan att använda den typ av kriminalvård som är billigast och
            effektivast. Det är en öppen anstalt där man faktiskt har lyckats
            göra det man normalt sett måste ha en sluten anstalt till därför
            att det är svårt att blanda olika fångkategorier. När man då lyckas
            med det och lyckas göra det kostnadseffektivt med bra resultat,
            och när man har program som ska utvärderas om någon månad känns
            det väldigt konstigt och omotiverat att man drämmer till och stänger.
          </note>
          <note>
            Det som retar mig mest är när man blåser upp kostnaden för renoveringsbehovet
            av de här lokalerna. Jag har varit på plats och tittat själv.
            Jag är i och för sig ingen byggkonsult, men jag har jobbat i byggbranschen
            i väldigt många år. Att man skulle behöva ha de enorma investeringskostnaderna
            för att få den här anstalten i gott skick förefaller mig fullkomligt
            orimligt. Jag konstaterar bara att den löntagarkonsult som också
            har tittat på boendet kommer fram till en kostnad som är en niondel
            av vad Kriminalvårdens egna beräkningar visar. Det är någonting
            som inte stämmer med de beräkningarna.
          </note>
          <note>
            Om man gör den här nedläggningen är det säkert troligt att man
            på kort sikt sparar pengar. Men det är en stor risk att man får
            sämre resultat i verksamheten, och långsiktigt är jag övertygad
            om att det blir dyrare för samhället.
          </note>
          <note>
            Det finns en aspekt till som vi inte har talat om hittills men
            som staten och regeringen faktiskt borde tänka på. Här får vi
            i och för sig en minskad lokalkostnad för Kriminalvården, men
            lokalerna finns kvar i statlig ägo, dock med en annan statlig
            huvudman än Kriminalvården. Vem ska ta ansvar för dem? Jag garanterar
            att det inte finns någon kö av hyresgäster i Ånge som ska ta över
            de här lokalerna! Man flyttar kostnader mellan olika konton. Det
            är en mycket tveksam besparing, som jag ser det.
          </note>
          <note>
            Personalen som jobbar på Viskananstalten kommer att erbjudas
            jobb i Härnösand eller Östersund framöver. I Östersund finns ingen
            anstalt klar att flytta till, men i Härnösand finns det numera
            en färdig, i stort sett i vart fall. Det kommer att vara oerhört
            svårt för de här människorna att pendla. Det är väldigt långa
            avstånd för många av dem. De är helt orimliga. Jag har pratat
            med personer som kommer att få åka 27 mil om dagen till och från
            jobbet. Det kan man inte begära av folk.
          </note>
          <note type="speaker">
            Anf. 31 Tredje vice talman BIRGITTA SELLÉN (c):
          </note>
          <note>
            Herr talman! Kriminalvården lämnade som Hans Stenberg sade här
            ett negativt beslut den 8 maj om anstalten där man är erkänt duktig
            just på att behandla klienter som har begått sexualbrott och relationsrelaterade
            brott. Dagen innan, den 7 maj, ställde jag en fråga till finansminister
            Anders Borg om budgeten för Kriminalvården. Så här svarade han:
            Hela rättsväsendet är i en betydande ekonomisk stress. I fråga
            om Kriminalvården handlar det dels om en ökad tillströmning, dels
            om att en bred satsning på ökad säkerhet ute på fängelserna har
            gjort att det är relativt omfattande investeringsplaner. I budgetpropositionen
            var regeringen tydlig om att rättsväsendet var ett prioriterat
            område. Men till följd av de budgetrestriktioner som förelåg valde
            vi att åstadkomma en del av extraresurserna via ökade möjligheter
            för Kriminalvården att utnyttja anslagskrediter. I höstens budgetproposition
            måste vi återkomma till hela rättsväsensområdet.
          </note>
          <note>
            Det var en del av hans svar.
          </note>
          <note>
            Hur har då vi övriga utöver Hans Stenberg agerat? Jag kan nämna
            att alla vi från allianspartierna i länet har skrivit ett brev
            till generaldirektören för Kriminalvården med åtta frågor som
            vi dessvärre inte har fått svar på ännu. Vi frågar till exempel:
            Hur ser behovet av platser ut framdeles för dem som har dömts
            för sexualbrott eller relationsrelaterade brott? Har någon analys
            gjorts av vilka konsekvenser beslutet att lägga ned Viskananstalten
            har? Och i vad mån kan Kriminalvården ta ett ansvar för de personer
            som förlorar sina arbeten? Vilka omständigheter skulle göra att
            Kriminalvården är beredd att ompröva beslutet om en nedläggning?
          </note>
          <note>
            Vi har också haft kontakt med personalen vid Viskananstalten
            under en lång tid. Jag har bland annat själv besökt dem för ett
            par år sedan. Med andra ord försöker vi från allianspartierna
            att jobba mot Kriminalvården och dess styrelse för att ge dem
            mer information och kanske en tankeställare om betydelsen av att
            det finns en anstalt som Viskan som ju faktiskt är en väldigt
            väl fungerande anstalt. Det hänvisas då bland annat till att anstalten
            är misskött för att man inte har rustat upp den, och det har viss
            betydelse för att man har haft kort framförhållning om hur länge
            Viskan ska finnas kvar. Då är det naturligtvis också svårt med
            reparationskostnaderna.
          </note>
          <note>
            Det vi från alliansen gör är att vi försöker påverka på ett positivt
            sätt för att vi anser att det är värt oerhört mycket att man tar
            till vara den kompetens som finns. Jag hoppas att Kriminalvården
            i det här fallet verkligen tänker till en gång till och funderar
            över om det är tvunget att verkställa det här beslutet.
          </note>
          <note>
            Sedan har jag faktiskt en fråga till Hans Stenberg som tycker
            att det nu är regeringen som ska hantera detta. Vad skulle det
            leda till? Om justitieministern skulle nypa Kriminalvårdens generaldirektör
            i örat och säga: Nu får ni se till att bevara Viskan! då vet jag
            att det dagen efter skulle bli en anmälan till KU för ministerstyre,
            och jag tror inte att Viskan tjänar någonting på det.
          </note>
          <note type="speaker">
            Anf. 32 Justitieminister BEATRICE ASK (m):
          </note>
          <note>
            Herr talman! Man önskar nästan att den förra interpellationsdebatten
            hade varit lite som den här, för den visar verkligen att det finns
            principiellt viktiga diskussioner som förs i kammaren och att
            man kan se dem på olika sätt.
          </note>
          <note>
            Hans Stenberg pekar på att man naturligtvis borde sträva efter
            att arbeta bra och billigt, och i det program som snart ska utvärderas
            ska man nu komma med beslut. Jag försökte tidigare redovisa för
            min syn att Kriminalvården måste ta det övergripande ansvaret
            för organisationen utifrån de regelverk som finns.
          </note>
          <note>
            Fakta på bordet är att den planering som ligger när det gäller
            Region Nord, om vi ser bort mot 2011, är en utbyggnad som vad
            jag förstår innebär nästan 500 nya platser. Då är det 87 häktesplatser
            och 400 anstaltsplatser. Det görs alltså en tillförsel, och det
            beslutet är mer eller mindre klart. Härnösand och Saltvik ger
            ju 90 nya platser om man ser det över några år.
          </note>
          <note>
            Det pågår alltså en omstrukturering, och den påverkas av kostnader,
            storheter och annat, men jag tycker att det är utmärkt att man
            ställer den här typen av frågor och lägger fram olika underlag
            för Kriminalvårdsstyrelsen, därför att det är en komplex problematik.
          </note>
          <note>
            Man behöver inte diskutera med mig om man kan pendla eller inte
            från Ånge till Östersund eller Härnösand. Det är klart att det
            är mer eller mindre orimligt för de flesta. Det behöver vi inte
            diskutera.
          </note>
          <note>
            Det jag tycker är det mest centrala ändå är att vi har bra anstalter
            i vid mening men framför allt också att den kompetens, kunskap
            och erfarenhet som finns tas till vara. Det är bara på det viset
            vi utvecklar verksamheten framöver.
          </note>
          <note>
            Hans Stenberg säger att man kan ifrågasätta kostnadsberäkningarna
            jag tror att vi diskuterade det i en annan interpellationsdebatt
            tidigare och det är fullt möjligt. Jag har hållit på med politik
            ganska länge, och min erfarenhet är den att vi lever i ett väldigt
            fyrkantigt regelverk och tänkande. Det är många gånger så att
            man vet varför det blir som det blir, och det är svårt att ta
            sig ur det.
          </note>
          <note>
            Men det är just därför jag är ganska noga med att se till att
            ansvarsfördelningen behålls när det gäller nivåerna. Kriminalvården
            måste ta ett helhetsansvar. I den stund regeringen går in och
            lägger sig i detaljerna får vi återigen att man inte behöver ta
            ett helhetsansvar, utan man kan lita på att så fort det blir besvärligt
            rycker någon politiker ut och kratsar kastanjerna ur elden. Det
            får inte vara så, utan vi måste försöka få en helhet.
          </note>
          <note>
            Jag tycker att det är bra att man lokalt från allianshåll arbetar
            för att få svar på frågor och för att föra en diskussion så att
            den blir bredare.
          </note>
          <note>
            Som sagt: Jag är inte bekymrad över beläggningsfrågorna i den
            här regionen. Jag tycker aldrig att det är särskilt trevligt om
            man till slut bestämmer sig för att lägga ned verksamheten, för
            det har sina problem, men ibland kan det också vara nödvändigt.
            Jag tänker inte bedöma om det är så i det här fallet, men jag
            är väldigt angelägen om att Kriminalvården klarar av att hålla
            sin budget och att vi klarar av så mycket som möjligt inom den
            ram som vi kan få loss.
          </note>
          <note>
            Vi vet alla hur den ekonomiska verkligheten ser ut de närmaste
            åren. Kriminalvårdens behov är enorma. Vi har ett eftersatt behov
            av verksamhet, och vi behöver fler platser. Vi har också beslutat
            om många. Ska den ekvationen gå ihop måste vi vara väldigt noggranna
            med hur vi använder resurserna.
          </note>
          <note>
            Man kan ha olika uppfattningar om vad man tror, men mitt uppdrag
            är att försöka se till att vi bygger på fakta och att se till
            att den som ska ta ansvar också gör det. Och här är det Kriminalvårdens
            uppgift att till syvende och sist garantera att organisationen
            är effektiv.
          </note>
          <note type="speaker">
            Anf. 33 HANS STENBERG (s):
          </note>
          <note>
            Herr talman! Kriminalvårdsstyrelsen måste få ta sitt helhetsansvar,
            säger ministern. Det är just här som resonemanget går snett, för
            det är inte Kriminalvården som ska ta helhetsansvaret. Det är
            regeringen. Kriminalvården kan bara ta ansvar för kriminalvården,
            men regeringen har faktiskt ett ansvar för hela statens verksamhet.
          </note>
          <note>
            Ministern säger att man inte ska lägga sig i. Då avsvär man sig
            det ansvar man faktiskt har att se helheten, att se effekterna
            i samhället och att se de totala ekonomiska konsekvenserna som
            i det här fallet är uppenbart negativa.
          </note>
          <note>
            Birgitta Sellén säger att det skulle vara ministerstyre om regeringen
            ingrep här. Struntprat! Regeringen är i sin fulla rätt att ge
            direktiv åt olika myndigheter, men man måste göra det som regering,
            inte som enskild minister. Vi gjorde det exempelvis i samverkan
            mellan Socialdemokraterna och Centerpartiet när det gällde försvarsnedläggningen
            i Sollefteå. Vi gav myndigheter direktiv om att förlägga verksamheter
            dit. Det kan man mycket väl göra.
          </note>
          <note>
            Jag tycker att de fakta som talar för Viskananstalten är så pass
            klara och tydliga att det finns anledning för regeringen att agera
            i den här frågan.
          </note>
          <note>
            För de anställda på anstalten måste det kännas fruktansvärt.
            Man har gjort ett mycket bra jobb på anstalten. Man har sett till
            att ha hög kvalitet på verksamheten. Man har jobbat kostnadseffektivt.
            Och belöningen för det är nedläggning. Och det här sker i en liten
            inlandskommun samtidigt som en annan statlig verksamhet nyligen
            har beslutat att också lägga ned sin verksamhet samma dag som
            anstalten Viskan stängs.
          </note>
          <note>
            Det är här jag menar att regeringen måste ta ett helhetsansvar.
          </note>
          <note type="speaker">
            Anf. 34 Justitieminister BEATRICE ASK (m):
          </note>
          <note>
            Herr talman! Jag ska ge Hans Stenberg rätt i det första han sade,
            nämligen att Kriminalvården bara har ansvar för kriminalvården
            och att regeringen har ansvar för helheten. Det är helt rätt.
          </note>
          <note>
            Men det är just utifrån den helhetsbilden som regeringen har
            dragit slutsatsen att vi måste öka kvaliteten när det gäller behandling
            av våldsbenägna och sexualfixerade män som har begått brott. Vi
            måste också se till att öka antalet platser inom kriminalvården,
            för vi kan inte ha köer till anstalterna, som vi har haft av och
            till. Just nu är beläggningssituationen dock betydligt bättre.
          </note>
          <note>
            I lösningen med det helhetsperspektivet har vi sett att vi måste
            ge Kriminalvården i uppgift att organisera den verksamheten så
            att man prioriterar verksamheterna och också moderniserar och
            effektiviserar sin organisation på ett bra sätt. Det är en ansvarsfördelning
            som man kan göra. Det är till och med så att vi har anslagit alldeles
            extra pengar för den typen av behandling som finns bland annat
            på Viskan, därför att vi tycker att det är så viktigt att den
            här typen av dömda får behandling för de problem de har att bete
            sig på ett bra sätt.
          </note>
          <note>
            Ansvarsfördelningen finns alltså där. Jag menar att regeringen
            tar ett helhetsansvar, för vi har en brist här. Det sker för lite
            behandling av sexualbrottsdömda. Det har inte varit en tillräcklig
            kvalitet, och vi ökar på detta. Men det är ändå så att när den
            här ekvationen ska gå ihop inom Kriminalvården är det Kriminalvårdsstyrelsen
            som har ansvaret.
          </note>
          <note>
            Nu har Viskan det ser vi båda två hamnat i kläm. Åtminstone ser
            det ut att bli på det sättet. Och det finns en del orsaker till
            det som jag har försökt peka på. Detta är illa, men det är dessvärre
            ingenting vi kan rätta till om vi ska behålla de höga ambitioner
            som vi har för Kriminalvården som helhet. Vi har också att ta
            hänsyn till att det finns en ekonomi.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2008/09:479 om förskottering av projektering
            av Norrbotniabanan
          </note>
          <note type="speaker">
            Anf. 35 Statsrådet ÅSA TORSTENSSON (c):
          </note>
          <note>
            Herr talman! Ibrahim Baylan har frågat mig om jag kommer att
            verka för att Banverket tillåts att ta emot förskottering från
            kommunerna och landstingen i Norrbotten och Västerbotten för resterande
            projektering av Norrbotniabanan.
          </note>
          <note>
            Banverket får finansiera investering i järnvägsanläggning med
            förskottering från kommuner eller enskilda i syfte att tidigarelägga
            investeringar eller att undvika senareläggningar av investeringar
            i förhållande till gällande banhållningsplan. Förskottering av
            objekt vars byggkostnad överstiger 20 miljoner kronor ska underställas
            regeringens prövning. Regeringen har inte erhållit en sådan hemställan
            från Banverket.
          </note>
          <note>
            I slutet av september presenterade regeringen infrastrukturpropositionen
            2008/09:35 Framtidens resor och transporter infrastruktur för
            hållbar tillväxt . I den avsätts 417 miljarder kronor för infrastrukturåtgärder
            under perioden 20102021. Riksdagen fattade beslut om ramarna i
            december 2008, och därefter inleddes arbetet med åtgärdsplaneringen.
            I detta skede ska trafikverken, länsstyrelserna och regionerna
            utifrån de ekonomiska ramarna ge förslag till åtgärder för att
            uppnå de av riksdagen fastställda transportpolitiska målen. Projekt
            som finns i gällande banhållningsplan kommer också att omprövas.
            Regeringen beslutar sedan vilka konkreta åtgärder som ska ingå
            i respektive planer.
          </note>
          <note>
            I infrastrukturpropositionen framgår också tydligt att regeringens
            ambition är att öka volymen åtgärder i långtidsplanerna genom
            att den statliga satsningen kombineras med finansiering från andra
            intressenter. I propositionen framhålls att väl fungerande infrastruktur
            och kommunikationer är en angelägenhet för såväl stat som kommuner,
            landsting, företag och resenärer. Regeringen ser därför positivt
            på ett ökat gemensamt ansvarstagande från lokala och regionala
            aktörer för åtgärder inom transportinfrastrukturen. Det är också
            min fasta övertygelse att vi får en mer effektiv användning av
            statens medel genom denna sammanhållna process med regional delaktighet
            och regionala prioriteringar, jämfört med om vi hade en ordning
            där regeringen fattade separata beslut för varje större väg och
            järnväg i landet.
          </note>
          <note type="speaker">
            Anf. 36 IBRAHIM BAYLAN (s):
          </note>
          <note>
            Herr talman! Jag tackar statsrådet för svaret även om jag inte
            blir riktigt klok på om det var ett ja eller ett nej. Därför skulle
            jag vilja börja med att efterfråga ett konkret svar. Jag ställde
            en konkret fråga, nämligen om regeringen är beredd att tillåta
            en förskottering för att inte hela det stora projektet ska bli
            senarelagt. Det är ganska enkelt att svara på. Antingen är regeringen
            beredd att tillåta det, och då är svaret ja, eller så är regeringen
            inte beredd att tillåta det, och då är svaret nej. Ja eller nej?
          </note>
          <note>
            För dem som ännu inte vet vad Norrbotniabanan är vill jag säga
            att det är en järnväg och en ganska viktig investering inte bara
            för norra Sverige utan för hela vårt land. Det finns stora råvarutillgångar
            i norra delen av landet, råvaror som vi vet under normala omständigheter
            är mycket efterfrågade i hela världen. De genererar arbetstillfällen
            samt exportinkomster för hela landet, och genom att också generera
            skatteintäkter utvecklas även vår välfärd.
          </note>
          <note>
            För att den basindustrin ska fungera, för att vi ska kunna få
            fram dessa råvaror, då vi befinner oss oerhört långt från våra
            huvudsakliga exportmarknader krävs effektiva transporter. Vi befinner
            oss dessutom i en klimatkris; jorden värms upp på grund av förbränningen
            av fossilbaserade bränslen. En omläggning av transportsektorn
            är därför nödvändig, och just järnvägen är framtiden. Det innebär
            effektiva och också miljövänliga transporter.
          </note>
          <note>
            Till detta kan läggas att vi befinner oss i en jobbkris. Alldeles
            för många människor i landet saknar ett jobb att gå till. Därför
            skulle investeringar i infrastruktur kunna vara ett sätt att generera
            nya arbetstillfällen. Det skulle lösa transportproblemen och miljöproblemen
            och också medföra att fler människor kom i arbete. Jag ser att
            det är många ungdomar som sitter på läktaren och lyssnar i dag.
            För dem är det oerhört viktigt att de, när de är klara med sina
            studier, kan komma ut i arbete. Den här typen av viktiga investeringar
            kan fungera jobbskapande, så att fler människor har ett jobb att
            gå till. I dag har allt färre människor ett jobb att gå till.
          </note>
          <note>
            Infrastrukturministern argumenterar att regeringen inte kan gå
            in i enskilda projekt och peka, och det vore inte heller bra,
            menar ministern. Jag kan konstatera att regeringen under förra
            året gjorde just detta. Regeringen valde att ge Vägverket i uppdrag
            att titta på hur man kunde hitta gemensamma lösningar för ett
            antal vägprojekt, bland annat i Umeå, Motala och Sundsvall. Det
            blev också en del i de beslut som fanns i budgeten.
          </note>
          <note>
            Om regeringen vill, och det är uppenbart att regeringen har en
            vilja när det handlar om vägar, kan den naturligtvis ta ett initiativ.
            I det sammanhanget vill jag passa på att påminna infrastrukturministern
            om att Centerpartiet i valrörelsen var oerhört tydligt med att
            en borgerlig regering skulle fullfölja bygget av Norrbotniabanan.
            Nu är vi där. Nu ska det avgöras. Det finns dock alldeles för
            många tecken som tyder på att det vallöftet sviks.
          </note>
          <note>
            Det är mot den bakgrunden jag ställer frågan om regeringen, när
            nu regionen är beredd att göra en insats för att bygget inte ska
            bli försenat, är beredd att gå med på erbjudandet om förskottering.
          </note>
          <note type="speaker">
            Anf. 37 Statsrådet ÅSA TORSTENSSON (c):
          </note>
          <note>
            Herr talman! Jag vill börja med att beklaga att Ibrahim Baylan
            inte vill lyssna på mitt svar. Svaret är jag upprepar det att
            det är Banverket som hanterar förskottsbetalningar och ansökningar.
            Det är också Banverket som söker beslut från regeringen. Banverket
            har inte lämnat in någon ansökan vad gäller Norrbotniabanan.
          </note>
          <note>
            Det är också logiskt, om jag nu ska beskriva det arbete som pågår,
            eftersom riksdagen så sent som under hösten fattade beslut om
            ramarna för de kommande planerna, från 2010 fram till 2021. Banverket
            har att tillsammans med de andra trafikverken och med regionerna
            komma överens om en gemensam plan som ska presenteras för regeringen
            i september. Det arbetet pågår tillsammans med Västerbotten och
            Norrbotten. Det ligger alltså en logisk förklaring i detta.
          </note>
          <note>
            Jag uppskattar oerhört det engagemang som Ibrahim Baylan nu visar
            för byggandet av vägar och järnvägar i landet. Om Ibrahim Baylan
            visat motsvarande intresse under sin tid i regeringen, när Socialdemokraterna
            var ansvariga för budgeten, hade man kunnat skapa förutsättningar
            för finansieringen av de projekt som låg i de planer som många
            medborgare nu tror är på väg att genomföras. De är inte finansierade,
            och det vet Ibrahim Baylan, eftersom det mycket tydligt framgår
            av den proposition som Socialdemokraterna under sin regeringstid
            lade fram.
          </note>
          <note>
            När det gäller projekten Motala och Sundsvall, i och för sig
            mycket intressanta projekt, vill jag förtydliga hur det förhåller
            sig. Vägverket och kommunerna lade tillsammans fram ett förslag
            till regeringen om hur man kunde medfinansiera och därmed hitta
            en ekonomisk lösning till förbifarterna Motala och Sundsvall.
            Det har mycket riktigt också kunnat hanteras. Där finns det en
            medfinansiering, alltså ytterligare resurser. Detta har man löst
            genom att ställa sig bakom möjligheten att ta ut vägavgifter,
            eller rättare sagt broavgifter, med anledning av dessa projekt.
          </note>
          <note type="speaker">
            Anf. 38 IBRAHIM BAYLAN (s):
          </note>
          <note>
            Herr talman! Norrbotniabanan är som sagt en viktig järnväg inte
            bara för norra delen av Sverige utan för hela vårt land och för
            våra möjligheter att utvecklas, få exportinkomster och skapa arbetstillfällen.
            Det är mot den bakgrunden jag ställt interpellationen.
          </note>
          <note>
            De signaler som kommer från Banverket är inte sådana som man
            kan känna sig trygg med. De tyder snarare på att man lägger hela
            investeringen av en välbehövlig järnväg i malpåse. Det är en järnväg
            som skulle behövas såväl för tillväxten och jobben som för klimatet
            och miljön. Banverket har inte fått de resurser som krävs för
            att kunna göra den typen av investeringar.
          </note>
          <note>
            Åsa Torstensson har en förmåga att då och då glida tillbaka i
            oppositionsrollen och opponera mot den regering som fanns tidigare,
            den socialdemokratiska regeringen. I den här frågan är det inte
            lätt att göra det eftersom det var en socialdemokratisk regering
            som prioriterade järnvägen. Vi hade med Norrbotniabanan, och vi
            hade också anvisat resurser till den.
          </note>
          <note>
            Det är besynnerligt att jag ska behöva undervisa infrastrukturministern
            om hur finansieringen går till. Med undantag av de få projekt
            som finansieras via lån finansieras all infrastruktur ur varje
            årsbudget. Det är därmed upp till den sittande regeringen att
            prioritera. Den nuvarande regeringen har hittills valt att prioritera
            skattesänkningar. Vi är nu uppe i skattesänkningar på ca 85 miljarder
            kronor per år. Det motsvarar under denna planperiod ungefär 850
            miljarder. Också det är en prioritering.
          </note>
          <note>
            Regeringen har gjort ett val, och nu säger man att det inte finns
            några pengar för den här typen av för framtiden mycket viktiga
            investeringar. Investeringarna behövs för att vi ska få bättre
            fungerande och mer klimatvänliga transporter och för att vi även
            i en lågkonjunktur ska kunna skapa arbetstillfällen så att människor
            har ett jobb att gå till. Det är sakförhållandet.
          </note>
          <note>
            Nu handlar just den här specifika interpellationen om följande:
            När nu situationen är som den är och Banverket lämnar ifrån sig
            signaler om att det här utifrån de resurser som man har blivit
            tilldelad av regeringen inte verkar komma med, har regionen erbjudit
            sig att förskottera för att kunna fortsätta åtminstone projekteringen
            av Norrbotniabanan för att på det viset inte hamna alltför långt
            borta, så att järnvägen och hela projektet inte blir av. Det är
            mot den bakgrunden jag ställde frågan.
          </note>
          <note>
            Åsa Torstensson redogör för att jag tillsammans med Vägverket
            och de berörda kommunerna tog fram de här vägarna. Men nog var
            det väl ändå så, Åsa Torstensson, att det också i botten fanns
            ett regeringsuppdrag att titta på ett antal projekt? Ursprungligen
            var det till och med fler projekt man skulle titta på. Till slut
            blev det de som jag redogjorde för. Om regeringen har viljan står
            det alltså regeringen fritt att göra detta. Det har gjorts när
            det handlar om våra vägar. Varför inte också prioritera järnvägen
            för jobben, för klimatet och för våra möjligheter att hävda exportinkomster,
            tillväxt och därmed också vår välfärd?
          </note>
          <note type="speaker">
            Anf. 39 Statsrådet ÅSA TORSTENSSON (c):
          </note>
          <note>
            Herr talman! Det är mycket riktigt att Banverket i samband med
            det arbete som nu pågår i åtgärdsplaneringen har i uppdrag precis
            som de andra verken att ständigt skapa förutsättningar för ökad
            medfinansiering, så att de 417 miljarderna kan bli ännu fler.
            Medfinansiering ger nya riktiga pengar in i systemet, så att vi
            kan få mer spår för pengarna. Det uppdraget ligger hos Banverket.
            Det är det man arbetar med nu, och det är det man ska ge svar
            på när man i september lämnar ifrån sig den samlade åtgärdsplanen
            för investeringarna på järnvägssidan för Vägverket på vägsidan.
            Detta är mycket riktigt en del av Banverkets uppdrag.
          </note>
          <note>
            Jag vill inte vara oförskämd, men Ibrahim Baylan, du är inte
            trovärdig i din argumentering när du hänvisar till att ni har
            finansierat Norrbotniabanan. Norrbotniabanan, liksom andra järnvägsinvesteringar,
            har ni just inte prioriterat och inte finansierat. Jag kanske
            kan återkomma med anledning av er egen proposition till riksdagen,
            där det mycket tydligt står att det saknas 56 miljarder. Det finns
            alltså en ofinansierad del. Ni återkom varken 2005 eller 2006
            med nya pengar till budgeten, medan den här regeringen tydligt
            har talat om vad det är för ramar som gäller. De är finansierade.
            Det är 417 miljarder som gäller.
          </note>
          <note>
            Ibrahim Baylan! Hade ni finansierat Haparandabanan och investeringarna
            för drift och underhåll på järnvägen hade vi inte behövt börja
            med att täppa igen de löften och tomma hål som ni har skapat runt
            omkring i Infrastruktursverige, inklusive järnvägssidan. Det hade
            vi inte behövt om ni hade uppfyllt era egna löften, det som dina
            kommunalråd och medborgarna trodde gällde när de väl hade sett
            att det fanns en plan att utgå från. Men ni har inte ens talat
            om för era kommunalråd att ni inte finansierade detta.
          </note>
          <note>
            Jag bejakar, Ibrahim Baylan, vikten av att i nuläget investera
            i järnvägar och i vägar av den anledningen att det är här och
            nu som vi skapar jobb runt omkring i landet. Det är därför vi
            har gett resurser till Haparandabanan och Ostkustbanan, allt i
            syfte att vi ska komma i kapp och ha bra kapacitet när Botniabanan
            öppnar och Haparandabanan moderniseras så att detta för näringslivet
            så viktiga stråk kan börja verka.
          </note>
          <note>
            Därtill ska jag säga att jag också tror att Norrbotniabanan är
            avgörande och viktig för svensk basindustri och att våra jobb
            och våra företag har behov av bra godsflöden och modern järnvägsinfrastruktur.
            Av den anledningen är det viktigt att vi satsar på gods och godsflöden
            på järnvägen. Jag tror att Norrbotniabanan har en roll. Men, Ibrahim
            Baylan, ni har aldrig finansierat den, och det är en oerhört stor
            investering. Diskussioner förs inom ramen för det åtgärdsplaneringsuppdrag
            som nu pågår.
          </note>
          <note type="speaker">
            Anf. 40 IBRAHIM BAYLAN (s):
          </note>
          <note>
            Herr talman! Vi socialdemokrater vill bygga Norrbotniabanan.
            Vi har haft med den i planeringen. Alla infrastrukturprojekt och
            nyinvesteringar, med undantag av de få projekt som lånefinansieras,
            finansieras genom varje års budget, så även Norrbotniabanan. Åsa
            Torstensson kan näppeligen på allvar hävda att hon kan garantera
            att hon har kontroll över alla kostnadsökningar de närmaste tio
            åren, att de 417 miljarderna, som naturligtvis är en plan, inte
            påverkas av någonting som sker i omvärlden, inte av kostnadsökningar
            eller någonting annat. Om du hävdar det på allvar, Åsa Torstensson,
            förstår du inte riktigt vad du sysslar med.
          </note>
          <note>
            Det är ju så: Man lägger fram en plan, och sedan ska detta finansieras
            ur varje års budget. Förutsättningarna förändras. Det kan vara
            höga kostnadsökningar i högkonjunktur. Det kan vara det som händer
            nu genom att ni har sänkt skatterna med 85 miljarder kronor per
            år för de allra rikaste. Då visar det sig att det blir stora underskott
            i statsfinanserna. Det kommer att ske i år. Man räknar med i runda
            tal 150 miljarder minus nästa år, kanske till och med mer när
            människor blir arbetslösa och inte kan vara med och bidra till
            välfärden genom skatteinbetalningar på samma sätt som när de är
            i arbete.
          </note>
          <note>
            Jag efterfrågar egentligen ett klart och enkelt besked. Om nu
            Åsa Torstensson tycker att Norrbotniabanan är avgörande och viktig
            för svensk basindustri jag delar den uppfattningen är då regeringen
            beredd att ta något initiativ för att man ska kunna fortsätta
            projekteringen? Regionen har till och med erbjudit sig att förskottera.
            Är regeringen beredd att vidta någon som helst åtgärd för att
            det ska bli av, eller kommer allt detta att rinna ut i sanden
            medan regeringen står och hävdar att man gör saker som man i praktiken
            inte gör?
          </note>
          <note type="speaker">
            Anf. 41 Statsrådet ÅSA TORSTENSSON (c):
          </note>
          <note>
            Herr talman! Nu står Ibrahim Baylan och säger att man har finansierat
            Norrbotniabanan. Det är oerhört intressant att höra. Så är inte
            fallet! I er egen proposition redogör ni för att ni inte har finansierat
            drygt 56 miljarder. Ni har heller inte återkommit med uppgifter
            om hur finansieringen skulle kunna ske under de år ni hade möjlighet
            att göra det.
          </note>
          <note>
            Naturligtvis står jag inte och garanterar att det inte kan ske
            förändringar i världen. Men då blir det ett aktivt agerande för
            att dra in pengar. Det är en oerhörd skillnad mot att man från
            början inte har finansierat och därmed också har redogjort för
            att man inte har finansierat.
          </note>
          <note>
            Tillbaka till frågeställningen om förskottering! Det är förskottering
            som Ibrahim Baylan frågar om, inte det här andra om medfinansiering,
            kopplat till Sundsvall och Motala. Detta är ett uppdrag som Banverket
            har att hantera. Arbetet med de objekt som man ska prioritera
            fram till 2021 pågår nu. Jag kan också lyssna och höra och förstå
            svårigheterna att hitta lösningar för alla de infrastrukturprojekt
            som efterfrågas runt omkring i landet. Det är ett oerhört tufft
            jobb som man nu har att hantera tillsammans med regionerna. Det
            krävs prioriteringar. Underlaget kan jag kommentera generellt
            sett när jag får det i september. Därefter ska detta underlag
            också gå på remiss.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2008/09:480 om diskriminering av
            ledarhundsförare
          </note>
          <note type="speaker">
            Anf. 42 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Elina Linna har frågat äldre- och folkhälsominister
            Maria Larsson vilka åtgärder som hon är beredd att vidta för att
            motverka diskriminering av synskadade personer med ledarhund.
            Elina Linna har även frågat om folkhälsoministern är beredd att
            verka för en diskrimineringslagstiftning som inkluderar ledarhundsförare.
          </note>
          <note>
            Interpellationen har överlämnats till mig.
          </note>
          <note>
            Motverkande av diskriminering är en viktig fråga för regeringen.
            Åtgärder mot diskriminering har och kommer att ha en fortsatt
            hög prioritet. Den nya diskrimineringslagen skapar förutsättningar
            för att bekämpa diskriminering mer effektivt.
          </note>
          <note>
            I diskrimineringslagen finns ett skydd mot diskriminering på
            grund av funktionshinder. Skyddet inkluderar bland annat personer
            med en synskada. Diskrimineringsskyddet omfattar bland annat arbetslivet,
            utbildning och tillhandahållande av varor och tjänster.
          </note>
          <note>
            På arbetslivets område, som Elina Linna har angett som exempel,
            finns kravet på att arbetsgivare ska vidta skäliga stöd- och anpassningsåtgärder
            för att personer med funktionshinder ska komma i en jämförbar
            situation med personer utan sådant funktionshinder. Skäliga stöd-
            och anpassningsåtgärder kan till exempel vara att förbättra den
            fysiska tillgängligheten till arbetsplatsen.
          </note>
          <note>
            Diskrimineringsombudsmannen, som har tillsyn över diskrimineringslagstiftningen,
            tar emot och utreder anmälningar om diskriminering. Diskrimineringsombudsmannen
            kan vidare företräda den som anser sig diskriminerad i domstol.
          </note>
          <note>
            Slutligen vill jag även nämna att när det gäller rätten till
            ledarhund för personer med synskada kan det finnas en intressekonflikt
            i förhållande till personer med allergi. Handikapporganisationerna
            Synskadades Riksförbund och Astma- och Allergiförbundet har därför
            utarbetat en överenskommelse med riktlinjer för agerande vid en
            intressekonflikt.
          </note>
          <note type="speaker">
            Anf. 43 ELINA LINNA (v):
          </note>
          <note>
            Herr talman! Jag tackar Nyamko Sabuni för svaret.
          </note>
          <note>
            I november förra året ställde jag en fråga till statsrådet Maria
            Larsson om diskriminering av ledarhundsförare. Den gången fick
            jag också ett svar från henne. Jag kanske överdriver, men jag
            uppfattade svaret som bland det enfaldigaste som jag har hört.
            Maria Larsson svarade nämligen:
          </note>
          <note>
            Om en person som använder ledarhund upplever att den blivit diskriminerad
            kan man vända sig till Handikappombudsmannen och göra en anmälan.
          </note>
          <note>
            Sedan hänvisade hon till lagarna och avslutade med följande:
          </note>
          <note>
            Från 1 januari 2009 tar den nya Diskrimineringsombudsmannen över
            dessa uppgifter.
          </note>
          <note>
            Jag uppfattade att Maria Larsson inte hade läst min fråga eller
            i alla fall inte förstått min fråga. Den handlade nämligen om
            att det inte finns något stöd i något lagrum för gravt synskadade,
            för blinda ledarhundsförare eller för deras ledarhundar. Det är
            därför som jag frågar: Är statsrådet beredd att verka för en diskrimineringslagstiftning
            som inkluderar ledarhundsförare? Jag får inget svar på min fråga,
            men jag hoppas att Nyamko Sabuni kan kommentera den andra frågan
            som jag ställde i min interpellation.
          </note>
          <note>
            Ministern hänvisar till skäliga stöd- och anpassningsåtgärder
            som arbetsgivaren ska vidta för att förbättra till exempel den
            fysiska tillgängligheten till arbetsplatsen.
          </note>
          <note>
            Men snälla integrations- och jämställdhetsministern, ledarhundsförare
            kommer inte till arbetsplatsen eftersom hunden inte släpps in.
            Arbetsgivaren, eller för den delen till exempel restaurangägaren,
            kan säga till den person som är blind: Du kan komma in men inte
            hunden.
          </note>
          <note>
            Men det går inte att skilja den synskadade och hans eller hennes
            hund åt. Hunden är ett levande hjälpmedel för synskadade.
          </note>
          <note>
            Vilken arbetsgivare, eller för den delen restaurangägare eller
            vakt vid en restaurang, skulle säga till en rullstolsburen person:
            Du är välkommen att komma in, men du måste lämna din rullstol
            utanför.
          </note>
          <note>
            Skulle det vara diskriminering? Vad är det för skillnad mellan
            att ha ett vältränat levande hjälpmedel en hund eller att ha en
            tekniskt välutvecklad rullstol ur en tillgänglighetsaspekt?
          </note>
          <note>
            Jag undrar också vad ministern menar när hon i slutet av svaret
            tar upp intressekonflikten mellan hundförare och personer med
            allergi.
          </note>
          <note>
            Mindre än 1 procent av befolkningen har allvarlig hundallergi,
            och i nuläget finns det 285 ledarhundsförare i hela landet. Sannolikheten
            att en ledarhundsförare och en person med allvarlig hundallergi
            skulle hamna bredvid varandra någonstans är minimal.
          </note>
          <note>
            Ledarhundsförare vittnar om att de blir alltmer utestängda i
            samhället och får fler och fler inskränkningar i den frihet som
            en ledarhund ger. Jag tycker därför att mina frågor är befogade.
          </note>
          <note type="speaker">
            Anf. 44 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag förstår inte riktigt varför Elina Linna inte
            förstår det svar som hon har fått. Jag utesluter inte att synskadade
            med ledarhund kan bli diskriminerade precis som många andra grupper
            i samhället. Men är det så att det saknas lagstiftning till skydd
            mot denna typ av diskriminering? Nej, så är det inte därför att
            diskrimineringslagstiftningen skyddar även synskadade, det vill
            säga personer med funktionshinder. Det är det svar som Elina Linna
            har fått i det skriftliga interpellationssvaret.
          </note>
          <note>
            Elina Linna jämför en rullstolsburen person med en person som
            behöver ledarhund och frågar om man inte skulle släppa in en rullstol
            på en restaurang. Återigen är det väl relevant att säga följande:
            Om det finns en intressekonflikt måste den lösas. Vad har Elina
            Linna för förslag på hur vi löser problematiken med en person
            som har ledarhund och en person som har allergi och som behöver
            vistas på samma ställe? Hittills har man kanske löst detta genom
            att hjälpa personen in på restaurangen och låta hunden vara utanför.
            Men om Elina Linna har en bättre lösning på detta vill jag gärna
            höra den, och, framför allt, om den synskadade som är diskriminerad
            anser att det inte var relevant att låta bli att ta in hunden
            finns det som sagt en ombudsman som man kan anmäla detta till
            och som kommer att handlägga denna fråga.
          </note>
          <note>
            Det har inte kommit till min kännedom att denna typ av fall har
            lämnats in till DO. Men om det nu har gjort det är det DO som
            ska handlägga detta. Om DO har brustit i sin handläggning av denna
            typ av ärenden då finns det också en möjlighet att anmäla detta
            till JO som får granska hur DO jobbar. Men lagstiftning finns
            på plats, och det finns möjlighet att anmäla. Men problemet är
            inte enkelt. Även om det är få människor enligt Elina Linna som
            har allergier är det de facto så att vi lever i ett samhälle där
            det finns människor som har allergier.
          </note>
          <note>
            Om det inte finns människor med allergier på en arbetsplats eller
            i en restaurang är det diskriminering att inte släppa in ledarhunden.
          </note>
          <note>
            Denna typ av fall får DO handlägga. Jag har inte sett att det
            har kommit in några anmälningar om arbetsplatser som inte anpassas
            efter synskadades behov.
          </note>
          <note>
            Vi kanske inte behöver skapa problem som inte finns. Men om lagen
            brister är jag övertygad om att DO kommer att anmäla detta till
            regeringen. I så fall får vi göra någonting åt det.
          </note>
          <note type="speaker">
            Anf. 45 ELINA LINNA (v):
          </note>
          <note>
            Herr talman! Astma- och Allergiförbundet har en överenskommelse
            med Sveriges Ledarhundsförare. Det väger tungt om man till exempel
            blir nekad att få komma in på en restaurang och är hänvisad till
            en överenskommelse. Det finns väldigt många som vittnar om att
            man skyller på allergiker. Astma- och Allergiförbundet är överens
            med Synskadades Riksförbund om att det är ett så litet problem
            att man kan stödja att ledarhundsförare får tillträde till restauranger
            och även till andra aktiviteter.
          </note>
          <note>
            Men det är inte lätt att argumentera för sin sak inför till exempel
            en vakt eller en arbetsgivare. De hänvisar naturligtvis gärna
            till att handikapporganisationerna är oense om denna fråga. Men
            så är det inte.
          </note>
          <note>
            I lagen finns inte någon text om ledarhundsförarnas möjligheter
            att komma in, utan det handlar överenskommelsen, som inte räcker.
          </note>
          <note>
            Ledarhundsförarna har gjort anmälningar till Handikappombudsmannen.
            Dessa anmälningar har lagts ned då det inte finns stöd i något
            lagrum. Det är det som är problemet. Diskrimineringsombudsmannen
            har inte några nya formuleringar i lagen som handlar om ledarhundsförare.
          </note>
          <note>
            Jag förstår därför inte vad det är för skillnad på att anmälan
            lämnas till Handikappombudsmannen, som man gjorde tidigare och
            där anmälan lades åt sidan därför att det inte berördes i lagstiftningen,
            och dagens lagstiftning.
          </note>
          <note>
            Det finns EU-länder som har en speciell lagstiftning om ledarhund.
            Jag har med mig ett exempel från Italien. Översättningen låter
            ungefär så här: Ledarhunden är i dag fortfarande tillsammans med
            käppen det enda rörelsehjälpmedlet för synskadade. Om den används
            korrekt bidrar den till erövringen av fullständig rörelsefrihet
            och autonomi. Därför är det uppenbart att varje individ bör kunna
            organisera sitt eget liv och sin egen fritid på bästa möjliga
            sätt enligt sina behov och önskningar. På grund av dessa motiv
            bör den synskadade åtföljd av sin egen hund fritt kunna vistas
            överallt där arbets- och skolaktiviteter samt sociala och kreativa
            aktiviteter försiggår. Han eller hon bör kunna nyttja alla transportmedel,
            offentliga miljöer, skolor och arbetsplatser.
          </note>
          <note>
            Detta är en lagtext. Det finns andra EU-länder som också har
            antidiskrimineringslagstiftning som innefattar ledarhundsförare
            eller ledarhundsekipage. Finland och England har en sådan lagstiftning,
            och det har även Australien. Men Sverige har inte det, och det
            är därför jag frågar om ministern är beredd att verka för att
            vi får en lagstiftning som garanterar att ledarhundsekipage inte
            diskrimineras.
          </note>
          <note type="speaker">
            Anf. 46 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Det finns redan en lagstiftning. Jag tror att jag
            förstår nu varför det blev en otydlig debatt mellan folkhälsoministern
            och Elina Linna. Då, under Handikappombudsmannens existens, var
            det en annan lag som rådde. Sedan vi fick en diskrimineringsombudsman
            är det en ny lag som råder. I denna nya lag finns det skydd när
            det gäller funktionshinder. Det gäller också synskadades rätt
            att ha tillgång till arbetsmarknaden, till restauranger och till
            annat som man vill ha tillgång till.
          </note>
          <note>
            Lagen är tydlig. Utgångspunkten är att man inte nekar en person
            med ledarhund tillträde till olika samhällsarenor. Men lagen säger
            också att vid konflikter måste man lösa dem. I det här fallet
            har vi en tydlig konflikt mellan till exempel allergiker och synskadade
            med ledarhund. Om Elina Linna upplever att överenskommelsen mellan
            Synskadades Riksförbund och Astma- och Allergiförbundet har fått
            negativa konsekvenser för synskadade och deras hundar är det faktiskt
            ingenting som jag som statsråd kan göra någonting åt. Den överenskommelsen
            har gjorts mellan två förbund, och om det nu är problem får man
            bara riva upp eller göra om den.
          </note>
          <note>
            Men jag inser det förnuftiga i att två förbund som berörs går
            samman och försöker lägga fram riktlinjer för hur man ska hantera
            problembilden. Detta är nämligen inte enkelt. Men lagen är tydlig;
            man kan inte neka någon tillträde på grund av att han eller hon
            har ledarhund. Och i de fall man ändå gör det måste man kunna
            argumentera för varför man har gjort det. Det räcker inte, Elina
            Linna, med att bara säga: Vi släpper inte in hundar på vår restaurang
            eller på vår arbetsplats! Det finns ett lagrum.
          </note>
          <note>
            Om det finns problem ska vi se till att opinionsbilda ännu mer
            för att alla ska känna till rättigheterna framför allt för att
            arbetsgivare, restaurangägare och andra ska känna till dessa skyldigheter.
            Men det är ingen brist i lagen. Den är relativt ny, men det är
            ingen brist i den. Skulle det ändå finnas brister i det hela är
            jag övertygad om att DO kommer att informera oss. Och jag lovar
            Elina Linna att vi då vidtar åtgärder för att förbättra detta.
          </note>
          <note type="speaker">
            Anf. 47 ELINA LINNA (v):
          </note>
          <note>
            Herr talman! Jag hoppas verkligen att ministern hjälper till
            att påverka attityder, för det handlar naturligtvis också mycket
            om attityder.
          </note>
          <note>
            Det finns 285 ledarhundsförare. Det är alltså en väldigt liten
            grupp. Det säger också någonting att gruppen krymper. De som är
            ledarhundsförare upplever under årens lopp att de har blivit nekade
            och hotade både på arbetsplatser och under sin fritid i så hög
            grad att de har anmält det till Handikappombudsmannen. Jag ser
            fram emot att de här personerna nu orkar anmäla detta till Diskrimineringsombudsmannen
            så att man kan vidta åtgärder.
          </note>
          <note>
            I interpellationen exemplifierade jag detta med en arbetsplats
            och en person som har arbetat länge där, men som nu ska ha hunden
            i ett annat hus och en annan lokal. Då har man ju helt och hållet
            missat det viktiga samarbetet. Ledarhunden och den blinde eller
            synskadade kan inte skiljas åt eftersom ledarhunden är ett levande
            hjälpmedel. Det finns brister i det här.
          </note>
          <note>
            Jag ska avsluta med att återge något som en synskadad person
            har sagt: Det är en paradox att en ledarhund, som gör att jag
            kan leva ett självständigt liv, studera och fungera på jobbet
            på samma gång gör att jag riskerar att diskrimineras när jag söker
            till en utbildning eller går på anställningsintervju.
          </note>
          <note type="speaker">
            Anf. 48 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag tror inte att vi har skilda åsikter i denna
            fråga, Elina Linna och jag. Jag välkomnar att den som känner sig
            diskriminerad anmäler detta till Diskrimineringsombudsmannen,
            om inte annat för att pröva de nya lagrum som nu finns.
          </note>
          <note>
            Men jag vill fortfarande framhäva att vi inte får förenkla denna
            problematik. Det finns individer som behöver ledarhund och det
            finns individer som är allergiker. Det kanske också finns andra
            områden som komplicerar det hela; det vet jag inte. Men just de
            här två sakerna är så typiska och bra exempel att lägga fram.
            Det hela måste lösas från situation till situation.
          </note>
          <note>
            Utgångspunkten är att man ska ha tillträde överallt i vårt samhälle.
            Sedan får man anpassa sig till andra behov som finns i det här
            fallet allergiker.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2008/09:490 om konsumentvägledare
          </note>
          <note type="speaker">
            Anf. 49 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Egon Frid har frågat mig vilka konkreta åtgärder
            jag avser att vidta för att ge konsumenterna makt och möjlighet
            att göra aktiva val i samtliga Sveriges kommuner samt om jag är
            beredd att medverka till att lagstiftningsförslag utarbetas i
            syfte att kommunerna blir skyldiga att tillhandahålla konsumentvägledare.
          </note>
          <note>
            Jag har läst Konsumentverkets lägesrapport om konsumentvägledningen
            i kommunerna. Trots den ekonomiska situation som råder i kommunerna
            har antalet kommuner med konsumentvägledning inte minskat, utan
            det har ökat med en kommun jämfört med förra året. Det faktum
            att fler kommuner samarbetar och även söker nya former för sitt
            arbete är positivt. Att det i dag är färre konsumentvägledare
            per kommuninvånare behöver inte innebära en sämre service, men
            det ställer krav på kommunerna att göra prioriteringar och effektiviseringar
            av verksamheten. Det sker till exempel genom att mer information
            görs tillgänglig via Internet.
          </note>
          <note>
            Utöver de kommunala konsumentvägledarna finns det också fyra
            konsumentbyråer inom områdena försäkring, bank och finans, el
            samt IT och tele som tillhandahåller kostnadsfri information och
            vägledning till konsumenter. I januari i år lanserades webbportalen
            omboende.se som innehåller information om boendefrågor. Portalen
            har tagits fram på uppdrag av regeringen och är ett samarbete
            mellan Boverket och Konsumentverket.
          </note>
          <note>
            Men det finns också utrymme för fler aktörer som kan verka för
            att stärka konsumenternas makt. Till exempel tror jag att flera
            frivilligorganisationer kan bidra till att konsumenterna får tillgång
            till den information och vägledning som de behöver för att kunna
            vara aktiva, både före och efter ett köp om ett fel uppstår.
          </note>
          <note>
            Konsumentvägledning är en frivillig uppgift för kommunerna, som
            också själva beslutar hur de vill organisera den. Det är en ordning
            som jag anser ska kvarstå.
          </note>
          <note type="speaker">
            Anf. 50 EGON FRID (v):
          </note>
          <note>
            Herr talman! Tack, konsumentministern, för svaret! Konsumentvägledning
            är viktigt, och att det finns konsumentvägledare i Sveriges alla
            kommuner är också oerhört viktigt. För att ge ett reellt innehåll
            till regeringens övergripande konsumentpolitiska mål krävs ett
            brett konsumentskydd på hög nivå samt tillgång till lättillgänglig
            och tillförlitlig information. Det innebär framför allt en effektiv
            och väl fungerande marknadskontroll och tillsyn av efterlevnaden
            av konsumentlagstiftningen.
          </note>
          <note>
            En väl fungerande marknadskontroll är Konsumentverkets ansvar
            nationellt, men till sin hjälp lokalt och i kommunerna behövs
            en väl utbyggd och neutral konsumentvägledning. De kommunala konsumentvägledarna
            har en mycket viktig roll i en väl fungerande marknadskontroll.
          </note>
          <note>
            Ett tydligt bevis på marknadsanpassningen av även konsumentskydd
            och konsumentinformation är att marknadskontrollen har minskat.
            Vi ser i dag en allt större stress på konsumenterna med tv-reklam,
            direktreklam och adresserad reklam till utvalda grupper till och
            med riktad adresserad reklam till gäldenärer och personer med
            betalningsanmärkningar för att locka dem att låna mer och handla
            mer.
          </note>
          <note>
            För att kunna ställa krav på varor och tjänster är det viktigt
            att ha kännedom om vilka rättigheter man har som konsument. Den
            lokala konsumentvägledningens uppgift är att hjälpa den som behöver
            ett extra stöd för att hävda sin rätt som konsument inför ett
            köp eller när någon vara eller tjänst ska reklameras. Kommunernas
            konsumentvägledningar utför här en viktig uppgift och hjälper
            konsumenterna med deras rättigheter.
          </note>
          <note>
            En lika viktig del av konsumentvägledarnas arbete är att sprida
            information om lagar och regler till allmänhet, skolor och företag.
            Att ett sådant förebyggande arbete bedrivs kontinuerligt är något
            som både den enskilde konsumenten, näringsidkaren och samhället
            vinner på.
          </note>
          <note>
            När det gäller kommunala uppgifter som är frivilliga riskerar
            dessa i spartider att drabbas extra hårt. Vi ser redan dessa signaler
            i rapporten från Konsumentverket även om rapporten, vilket ministern
            också noterat, visar att en kommun mer har vägledning 2008 än
            2007. Det finns goda skäl att tro och utgå ifrån att många fler
            kommuner samverkar, vilket i sig inte är dåligt, men det innebär
            att det är färre konsumentvägledare och färre timmar per kommun
            som erbjuds till kommuninvånarna. Detta kan jag själv se från
            min egen valkrets i Skaraborg där antalet timmar avsevärt minskat
            när konsumentvägledningen slogs samman i flera kommuner. Avståndet
            och mindre tillgänglighet försvårar för konsumenterna att få ett
            bra stöd.
          </note>
          <note>
            Det tidigare konsumentpolitiska målet var trygga konsumenter
            som handlar hållbart. Det betonar tryggheten för konsumenten och
            hållbarheten i hela kedjan. Regeringens mål är att konsumenterna
            har makt och möjlighet att göra aktiva val. Makten att göra val
            betonas, men vad leder denna valfrihet till med brister i marknadskontrollen,
            dålig branschetik och en aggressiv marknadsföring?
          </note>
          <note>
            Hur avser ministern att agera för att konsumentvägledningen säkerställs
            i alla kommuner?
          </note>
          <note type="speaker">
            Anf. 51 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag håller med Egon Frid om konsumentvägledarnas
            viktiga arbete och uppdrag: att informera och vägleda konsumenter
            i deras köp.
          </note>
          <note>
            Men jag håller inte med om att vi måste fokusera blint på bara
            det som konsumentvägledarna gör. Det finns nämligen även andra
            viktiga aktörer i samhället som fyller samma funktion. Utöver
            Konsumentverket har vi som sagt konsumentbyråerna som täcker stora
            områden när det gäller just de köp som de flesta människor gör
            och som de flesta människor eventuellt behöver vägledning och
            rådgivning i. Vi har ideella organisationer som får bidrag från
            Konsumentverket för att kunna hjälpa och stödja konsumenter.
          </note>
          <note>
            För två år sedan införde vi också en annan typ av bidrag där
            vi ville fokusera på personer i det vi kallar utanförskapsområden
            där vi vet att förmågan att söka information inte alltid finns.
            Där kan organisationer som är verksamma i de här områdena också
            informera om konsumentvägledning.
          </note>
          <note>
            Det finns alltså väldigt mycket aktiviteter och möjligheter på
            detta område. Jag menar återigen att vi inte kan fokusera blint
            på konsumentvägledarna. Det är klart att jag skulle oroa mig om
            det visade sig att kommunerna inte längre prioriterade denna fråga
            utan lägger ned konsumentvägledningen, men så är inte fallet.
            Tvärtom är det en kommun mer i dag än förra året som har konsumentvägledning,
            trots den ekonomiska krisen.
          </note>
          <note>
            Kommunerna har en skyldighet att tillhandahålla budget- och skuldrådgivning,
            vilket jag menar är en uppgift som är extremt viktig i dessa tider.
            När man har den typen av tjänst menar jag att det också är väldigt
            lätt att inkludera till exempel konsumentvägledning. Det finns
            alltså redan en lag som gör att det ska finnas rätt kompetens
            i kommunerna som kan tillhandahålla denna service till medborgarna,
            men det behöver inte nödvändigtvis kallas konsumentvägledning
            utan kan vara budget- och skuldrådgivning.
          </note>
          <note>
            Jag tycker att den ordning som råder är bra, och jag lovar Egon
            att om det skulle visa sig att det blir sämre för konsumenterna
            på något vis får vi självklart vidta åtgärder. Men jag tror inte
            att åtgärder nödvändigtvis behöver betyda att det måste till lagstiftning
            på detta område, för det finns många olika möjligheter att nå
            konsumenter och ge dem vägledning.
          </note>
          <note type="speaker">
            Anf. 52 EGON FRID (v):
          </note>
          <note>
            Herr talman! Det är det som är frågan: hur ministern tänker följa
            frågan och hur ministern tänker agera om utvecklingen fortsätter
            med minskad konsumentvägledning.
          </note>
          <note>
            Jag håller med om att budgetrådgivning och skuldsanering som
            är ett tydligare lagstiftat område har en nog så viktig funktion,
            men vi vet också att den förebyggande konsumentvägledningen och
            konsumentinformationen är oerhört viktig och kompletterar budget-
            och skuldrådgivningsverksamheten i kommunerna.
          </note>
          <note>
            Konsumentvägledarna har ju många olika viktiga funktioner. De
            är en neutral part, och det är oerhört viktigt att vi har en tydlig
            neutral part som stärker Konsumentverket nationellt i sina ambitioner
            om en bra konsumentinformation och marknadskontroll.
          </note>
          <note>
            De risker som jag och Vänsterpartiet ser i rapporten från Konsumentverket
            är en minskning av konsumentvägledningen i landets kommuner. Vi
            ser att den samverkan som sker gör att antalet timmar i många
            kommuner minskar. Vi ser också att kompetensen bland konsumentvägledarna
            minskar genom att man samordnar tjänster. Troligtvis är det inte
            budget- och skuldsanerarna som har tid över att vara konsumentvägledare,
            för de har redan ett högt tryck på sig och behöver förstärkas
            som kompetens i kommunerna i takt med att fler gäldenärer med
            svåra problem behöver hjälp med budget- och skuldsanering. Det
            är alltså andra grupper som får ta över de professionella konsumentvägledarnas
            viktiga arbetsuppgifter.
          </note>
          <note>
            Sedan har det mycket riktigt som ministern säger kommit till
            andra verksamheter på områdena försäkring, bank och finans, el
            samt IT och tele. Detta är nya områden som har tillkommit på grund
            av avregleringen på dessa områden, och det har gjort att det har
            blivit svårare och svårare för konsumenterna. De behöver mer och
            mer hänvisning, vägledning och hjälp för att klara ut de svåra
            valen. Det finns också oerhört mycket fakturaproblem och debiteringsproblem
            att komma till rätta med.
          </note>
          <note>
            Här krävs en ökad service och konsumentvägledning för att hjälpa
            till med detta. De nya konsumentbyråerna utgör naturligtvis ett
            viktigt komplement, men då handlar det i stället om tillgänglighetsfrågor.
            Det är inte en jämlik tillgänglighet till konsumentbyråerna. Det
            krävs Internet med god kunskap om det eller god kunskap att ta
            sig fram till dem. Det är inte riktigt jämförbart med en konsumentvägledare
            som du kan gå till i en kommun och få en professionell vägledning
            av. Därför är frågan ändå till ministern hur konsumentministern
            avser att agera för att konsumentvägledare verkligen säkerställs
            i alla kommuner och till alla kommunmedborgare.
          </note>
          <note type="speaker">
            Anf. 53 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Egon Frid pratar lite om hur man säkerställer kvaliteten
            och tillgängligheten och framför allt hur man följer upp detta.
          </note>
          <note>
            Konsumentverket följer regelbundet upp konsumentvägledarna och
            deras verksamhet. Det kan kanske finnas anledning att ytterligare
            trycka på att de inte bara ska följa upp antal konsumentvägledare
            eller antal kommuner med konsumentvägledare och antal konsumentvägledare
            per individ. Det kanske finns anledning att också kontrollera
            kvaliteten i den rådgivning som ges till konsumenterna.
          </note>
          <note>
            Jag menar att vi nog inte kan mäta kvaliteten genom att bara
            säga att det finns ett visst antal konsumentvägledare, eftersom
            det finns många olika sätt att få tag på information i dag. Att
            sammantaget mäta konsumentinformation, konsumentrådgivning och
            konsumentvägledning kanske är viktigt att fokusera lite närmare
            på i den uppföljning som Konsumentverket brukar göra.
          </note>
          <note>
            Jag håller gärna med om att det, framför allt i dessa tider,
            är viktigare än någonsin att vi följer upp kvaliteten, och om
            det finns brister får vi i så fall återkomma. Jag kopplar inte
            nödvändigtvis antal konsumentvägledare till eventuella brister
            eller antal konsumentvägledare till eventuell effektivitet. Jag
            menar att effektivitet också kan uppnås på många andra sätt, bland
            annat genom kompletterande aktörer.
          </note>
          <note>
            Sedan finns det alltid människor som kommer att behöva sitta
            i möte med en konsumentvägledare, och jag hoppas att så många
            som möjligt har tillgång till en sådan person. Men, som sagt,
            de flesta av oss kan nog också klara sig rätt bra med information
            via till exempel Internet.
          </note>
          <note>
            Jag tar ändå gärna med mig detta och ser till att den uppföljning
            som Konsumentverket gör också fokuserar lite på kvalitet och vad
            det nya sättet att informera på och organisera verksamheten på
            har inneburit.
          </note>
          <note type="speaker">
            Anf. 54 EGON FRID (v):
          </note>
          <note>
            Herr talman! Det är ett positivt svar att konsumentministern
            vill titta närmare på de här frågorna. Jag tycker att det är en
            viktig sak som ministern tar upp, att hon vill följa upp Konsumentverkets
            lägesrapport på de här punkterna. Jag kan inte säga att det är
            kris inom konsumentvägledningen i landet utifrån Konsumentverkets
            rapport nu, men det är viktiga signaler som rapporten sänder,
            att det sker en minskning. Det är färre timmar, det är färre konsumentvägledare
            och det är svårare för kommunmedborgare att komma i kontakt med
            konsumentvägledning.
          </note>
          <note>
            Konsumentvägledarna i kommunerna har tillsammans med Konsumentverket
            en oerhört viktig roll nationellt. Vi ska också vara medvetna
            om att Konsumentverket har omorganiserat sin funktion och har
            en lite annan roll i dag. Utöver en bra konsumentvägledning och
            en bra konsumentrådgivning handlar det här om en väl fungerande
            marknadskontroll.
          </note>
          <note>
            Det finns en övertro på att branscherna på marknaden ska kunna
            sköta sin egen marknadskontroll, vilket vi ser med de aggressiva
            marknadsföringsmetoder som finns i dag att man inte gör. Därför
            krävs det professionella konsumentvägledare som utifrån ett starkt
            konsumentperspektiv kan ha en neutral ställning och verkligen
            hjälpa konsumenterna i den här enormt svåra djungeln av val och
            problem som man ställs inför som konsument.
          </note>
          <note>
            Jag tycker därför att det är oerhört viktigt att uppmärksamma
            konsumentvägledningens situation i landet, att många kommuner
            står utan och att det är dåligt fördelat. Det är tydliga brister
            i vissa områden av Sverige där det definitivt behöver förbättras,
            men det behövs också att ministern totalt sett gör en översyn
            av kvaliteten inom konsumentvägledningen och säkerställer att
            den finns kvar i alla kommuner.
          </note>
          <note type="speaker">
            Anf. 55 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Konsumentvägledarna är viktiga och fyller en viktig
            funktion, inte minst när det gäller marknadskontroller. Ändå tror
            jag att de allra bästa marknadskontrollanterna är alla vi konsumenter.
            När vi ser att det är brister i någon vara eller tjänst ska vi
            anmäla det till Konsumentverket.
          </note>
          <note>
            Däremot ska konsumentvägledarna finnas. Det är inte bara det
            att de är nödvändiga för konsumenterna, jag tror att kommunerna
            också bör inse hur nödvändigt det är för dem själva. Har man inte
            den typen av service i sin kommun riskerar man att få andra problem
            i stället som kommunen också måste hantera. Det här är ju en behövlig
            service för en mycket liten peng som jag hoppas att kommunerna
            värnar om.
          </note>
          <note>
            Jag följer gärna upp kommunernas uppdrag på detta område.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2008/09:500 om könsfördelningen i
            företagens styrelser
          </note>
          <note type="speaker">
            Anf. 56 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Kent Persson har frågat mig vilka åtgärder jag avser
            att vidta för att bryta mansdominansen i företagens styrelser
            samt om jag avser att ta initiativ till att ett lagförslag om
            kvotering av kvinnor till bolagsstyrelser läggs fram.
          </note>
          <note>
            En jämn representation av kvinnor och män i beslutande organ
            är en viktig fråga. Regeringen tycker att det är angeläget att
            andelen kvinnor på chefspositioner och i styrelser ökar, såväl
            i statligt ägda bolag som i privata företag, för att få ökad tillväxt
            och främja Sveriges utveckling.
          </note>
          <note>
            Regeringen har vidtagit en rad åtgärder för att bryta mansdominansen
            i företagens styrelser. I december 2008 beslutade regeringen bland
            annat om ett nationellt styrelseprogram för kvinnor. Insatsen
            ska synliggöra och lyfta fram kompetenta kvinnor som kan sitta
            i olika bolagsstyrelser. Regeringen har under våren också skrivit
            till en mängd valberedningsordförande. Syftet är att få en korrekt
            bild av hur valberedningarna arbetar för att uppnå en jämn könsfördelning
            i styrelserna. Regeringen har också initierat ett flertal insatser
            för kvinnors företagande. Ju fler kvinnor som driver företag och
            får operativa erfarenheter, desto större blir rekryteringsbasen
            till bolagsstyrelser och företagsledningar.
          </note>
          <note>
            Kent Persson hänvisar till en artikel i Svenska Dagbladet Näringsliv
            där jag uttalar mig i fråga om kvotering. Regeringen anser att
            lagstadgad kvotering av kvinnor och män till bolagsstyrelser inte
            är en lämplig metod för att förbättra jämställdheten i näringslivet,
            då styrelsernas sammansättning är en ägarfråga.
          </note>
          <note>
            Jag vill se ett jämställt samhälle där vi bedöms efter vår kompetens
            och våra förmågor och meriter, inte kön, hudfärg eller något annat.
            För att kunna nå dit måste vi förändra och bryta de strukturer
            som konserverar fördelningen av makt och resurser mellan kvinnor
            och män.
          </note>
          <note type="speaker">
            Anf. 57 KENT PERSSON (v):
          </note>
          <note>
            Herr talman! Jag vill tacka jämställdhetsminister Nyamko Sabuni
            för svaret. Inför den här debatten och inför den interpellation
            som jag har skrivit hade jag vissa förhoppningar om att ett genombrott
            skulle kunna ske när det gäller fördelning och att bryta maktstrukturen
            i de stora bolagens styrelser.
          </note>
          <note>
            Tyvärr ser jag när jag läser svaret att det enda konkreta svar
            som jag får är att det inte blir någon kvotering till bolagsstyrelser.
            Jag beklagar det. När vi tittar på vad som har hänt de senaste
            åren kan vi se att den kvinnliga representationen har gått på
            ännu ett bakslag. Med den takt som jämställdhetsarbetet fortgår
            inom bolagsstyrelserna kommer inte det här att lösas på väldigt
            lång tid.
          </note>
          <note>
            Jag måste också försöka klara ut vad jämställdhetsministern har
            sagt eller inte, och därför kommer jag att citera Svenska Dagbladet
            Näringsliv. Det står så här: Jag tänker inte vara tjurskallig
            och säga att kvotering för evigt är uteslutet. Jag förstår verkligen
            frustrationen som många kvinnor i näringslivet känner. Jag känner
            samma frustration själv.
          </note>
          <note>
            Då undrar jag lite grann: Är det så att jämställdhetsministern
            har blivit felciterad i tidningen, eftersom hon så kategoriskt
            säger nej till kvotering när vi kan se att kvotering är och har
            varit ett väldigt lyckat exempel om vi ser till Norge? Där har
            också antalet kvinnliga styrelseledamöter ökat markant. Det kan
            inte vara en slump att antalet svenska kvinnor också har ökat
            markant i bolagsstyrelserna i Norge efter just den här kvoteringen.
          </note>
          <note>
            För att hjälpa till och lyfta fram kvinnor har ni inlett ett
            styrelseprogram för att synliggöra kvinnor. Menar ni verkligen
            på allvar att det inte finns kompetenta kvinnor som redan i dag
            kan ingå i svenska bolagsstyrelser? Det är vad som kan läsas in,
            tolkas, i det svar som jag har fått.
          </note>
          <note>
            Se på exemplet Norge. Där har man verkligen lyckats. Där finns
            i dag inte någon debatt om kvinnlig representation. Det anses
            vara en självklarhet. Hur det än är består den svenska befolkningen
            av 50 procent kvinnor, men i beslutande församlingar bolagsstyrelser
            är de försvinnande få. Ändå besitter de kvinnorna samma kompetens
            som män. De är samma konsumenter och ingår i samma strukturer.
            Ändå ska de hållas utanför de högst beslutande bolagsstyrelserna
            där det avgörs vad som ska produceras och hur det ska produceras.
          </note>
          <note>
            Jag vill se en regering som inte bara i högtidliga tal säger
            att man värnar jämställdhet, utan jag vill se en regering som
            går från ord till handling. Kvotering är en möjlighet för regeringen
            att ta det initiativet.
          </note>
          <note type="speaker">
            Anf. 58 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag gläds åt att det är fler och fler som engagerar
            sig i jämställdhetsfrågor. Jag beklagar dock att det blir fler
            och fler som ser kvotering till börsbolagens styrelser som den
            enda allenarådande lösningen på jämställdhetsproblemen i vårt
            land.
          </note>
          <note>
            Vi har stora problem med jämställdheten. Det tar många år innan
            vi når fram till acceptabla nivåer vilka de nu kan vara. Men att
            tro att om vi bara kvoterar till bolagsstyrelserna har något viktigt
            gjorts i samhället håller jag inte med om. För mig är det här
            en symbolfråga. Man är engagerad i dessa frågor om bolagsstyrelser
            eftersom de symboliserar så många andra viktiga brister i vårt
            samhälle.
          </note>
          <note>
            Hur ser det till exempel ut när det gäller förskollärare? När
            får vi jämn könsfördelning där? Hur ser det ut när det gäller
            företagens ledningar som dagligen driver dessa företag? Ja, det
            ser sämre ut än i bolagsstyrelser. Varför räcker det inte att
            tala om de rejäla åtgärder som faktiskt har vidtagits för att
            bygga underifrån och inte bara tala om symbolfrågan, att ta från
            toppen? Det går inte att bygga ett samhälle från toppen och nedåt,
            utan man måste bygga nedifrån och upp. Det är min övertygelse
            när det gäller förändringsprocesser.
          </note>
          <note>
            Det här är, som sagt, en symbolfråga. Men bedöm inte regeringens
            insatser på jämställdhetsområdet i bemärkelsen att vi inte kvoterar
            till bolagsstyrelser. Då förminskar man problemen med jämställdhet
            i vårt land.
          </note>
          <note>
            Är jag fel citerad i Svenska Dagbladet? Nej, jag är inte fel
            citerad. Jag är inte kvoteringsivrare, men jag inser att den debatt
            som pågår, som förstärks av enskilda riksdagsledamöter, som förstärks
            av enskilda journalister och andra opinionsbildare, som gör detta
            till den allra viktigaste jämställdhetsfrågan, sätter tryck på
            politiker och partier. Det ser jag i min gärning. Därför säger
            jag ärligt att ju större tryck det blir, desto mer kommer partier
            att behöva ta hänsyn till det. Därför menar jag att det är dags
            att näringslivet tar sitt ansvar. Om det inte tar sitt ansvar
            kommer lagstiftningen till slut att ses som enda alternativet
            till lösning. Jag menar fortfarande att det inte är den lämpliga
            lösningen på dessa frågor. Vi gör vad vi kan. Näringslivet måste
            göra vad det kan.
          </note>
          <note>
            Min fråga till alla dem som ivrar om kvotering till bolagsstyrelser
            är: Hur löser vi det faktum att kvinnor inte finns i ledningsfunktioner?
            Kvinnor är i dag i större utsträckning högre utbildade än män.
            Där har vi nått framgång utan kvotering. När man väl införde kvotering
            för några år sedan blev det till männens fördel. Det är väl bra
            det om männen är diskriminerade eller inte tillräckligt representerade
            i vissa utbildningar. Men då beklagar sig kvoteringsivrare. Helt
            plötsligt är det inte fråga om att kvotera in det underrepresenterade
            könet, utan då handlar kvotering om att kvotera in endast kvinnor.
          </note>
          <note>
            Det måste finnas en logik i det vi gör. Om vi börjar kvotera
            in kvinnor till bolagsstyrelser, till vilka andra grupper i samhället
            ska det kvoteras in? På religiös eller etnisk grund? Var slutar
            kvoteringen?
          </note>
          <note>
            Jag ser min uppgift som politiker att skapa förutsättningar för
            att kvinnor och män ska utvecklas på sina arbetsplatser, göra
            karriär och uppnå dessa poster. Det är den politik vi bedriver.
            Jag önskar att vi kunde fånga upp dessa kvinnor i näringslivet.
          </note>
          <note>
            Sedan var det frågan om kurser för bolagsstyrelser. Det är klart
            att det finns kompetenta kvinnor, men det är ingen som dör av
            att få stöd och hjälp i att lära sig hur ett styrelseuppdrag fungerar.
            Trots allt är det för få kvinnor i dag som har erfarenhet av att
            sitta i styrelser. Om vi vill att fler ska våga, ska tacka ja,
            kanske det finns anledning att stödja dem med den typen av utbildning.
            Förakta inte utbildning. Det är inte fråga om kompetens, utan
            det är fråga om att känna efter och få stöd i hur det är att sitta
            i en styrelse. Där hoppas jag att vi kan hjälpa en hel del kvinnor,
            framför allt uppmärksamma och synliggöra att dessa kvinnor finns.
          </note>
          <note type="speaker">
            Anf. 59 KENT PERSSON (v):
          </note>
          <note>
            Herr talman! Jag tror att Folkpartiet och Vänsterpartiet i sak
            har likartade uppfattningar när det gäller jämställdhetsfrågor.
            Så har det varit historiskt, och jag hoppas att det ska vara så
            även i framtiden.
          </note>
          <note>
            Visst är det en symbolfråga. Visst är symboler viktiga. Så är
            det, och det ska vi inte bortse från.
          </note>
          <note>
            Låt oss hålla oss till den fråga interpellationen handlar om,
            inte bolagsstyrelser och inte en öppen debatt om jämställdhetspolitiken
            överlag. Då blir det en lång debatt, och då kan vi titta på hur
            regeringens politik slår i realiteten när det gäller jämställdhet
            mellan män och kvinnor. Låt oss inte ta den debatten här och nu.
            Låt oss diskutera hur vi ska åstadkomma en bättre fördelning i
            de stora bolagsstyrelserna.
          </note>
          <note>
            Nu har vi haft en regering som hade tillgång till de förslag
            till åtgärder som lades fram av Catarina af Sandebergs utredning.
            Det var åtgärder som skulle kunna förbättra kvinnors representation
            i bolagsstyrelser. Dessa förslag kastade regeringen i papperskorgen.
            Det var synd. Det var steg i rätt riktning. Vi i Vänsterpartiet
            har väckt motioner i frågan sedan 2006. Jag vet det därför att
            jag har själv väckt motioner i frågan. Jag anser fortfarande att
            den är viktig, och jag tycker inte att vi har gjort några som
            helst framsteg när det gäller representation i bolagsstyrelser
            som jag som man kan vara stolt över. Mycket mer behöver göras.
          </note>
          <note>
            Givetvis finns rådgivning. Det är inte utbildningsinsatser som
            sådana som jag vänder mig mot. Jag har absolut inte något emot
            utbildningsinsatser. Men jag menar att det finns oerhört många
            kompetenta kvinnor i dag som inte ges representation i bolagsstyrelser
            på grund av att de är kvinnor, inte för att de inte är kompetenta
            bara på grund av kön.
          </note>
          <note>
            Jag vet att jämställdhetsministern har skrivit till valberedningarna
            och frågat hur valberedningsarbetet går till. Jag vet också att
            en del av ordförandena i valberedningarna har intervjuats i Svenska
            Dagbladet. Det är förfärande att läsa. De säger att det i slutändan
            handlar om kompetens. Det är därför de inte hittar kvinnor. Jag
            tror inte på det. Jag tror att det handlar om den maktstruktur
            som finns i samhället, som gör att män föredrar män. Om det är
            så måste man som lagstiftare hjälpa till för att påskynda processen.
            Då är kvotering till bolagsstyrelser ett alldeles utmärkt medel.
            Det finns erfarenheter, inte minst från Norge, som har visat på
            positiva effekter. Det kan väl ändå inte vara en slump att det
            finns fler kvinnliga representanter i norska bolagsstyrelser sedan
            reformen genomfördes i Norge. Helt plötsligt finns kompetens,
            och det har varit lyckat även ekonomiskt för företagen i Norge.
          </note>
          <note type="speaker">
            Anf. 60 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Det är klart att om man kvoterar hittar man dessa
            kvinnor. Vi får inte glömma att det är många svenska kvinnor som
            får åka till Norge för att sitta i styrelser där. Det är inte
            bara norska kvinnor som sitter i styrelserna utan det är andra
            kvinnor också. Det ger också anledning att tänka efter att bristen
            på kvinnor i ledningsfunktioner gör att de inte kan hitta hela
            baser för styrelseuppdrag i Norge utan att de måste söka kompetenta
            kvinnor i andra länder.
          </note>
          <note>
            Catarina af Sandebergs utredning låg där på bordet under er regeringstid
            tillsammans med Socialdemokraterna. Varför genomfördes inte den?
            Jag förstår att du beklagar att regeringen drog tillbaka den,
            men jag hoppas att du än mer beklagar att ni när ni själva satt
            vid makten inte genomförde den.
          </note>
          <note>
            Om vi kvoterar till bolagsstyrelser undrar jag: Vad mer ska vi
            kvotera till? Varför är det ingen som förordar kvotering till
            ledningsfunktioner? Varför är det ingen som förordar kvotering
            till förskollärare eller till lärare? Hur många olika andra områden
            och sektorer ska vi kvotera inom för att uppnå en jämn könsfördelning?
            Jag skulle vilja ha svar på det.
          </note>
          <note>
            Vad handlar det om i bolagsstyrelserna? Det är eventuellt 500
            kvinnor. Om vi skulle få en jämn könsfördelning handlar det om
            att 500 kvinnor får plats i dessa styrelser. Skulle dessa 500
            kvinnor i bolagsstyrelser lösa jämställdhetsproblemen här i Sverige?
            Jag tror inte det.
          </note>
          <note>
            Svara mig först: Varför just bolagsstyrelser? Varför inte företagsledningar,
            varför inte förskollärare, varför inte lärare? Jag hittar inte
            en logisk tråd där.
          </note>
          <note>
            Bolagsstyrelserna handlar också om ägarfrågor, inte bara om ledningsfunktionen.
            Kan jag få se en argumentationslinje som håller hela vägen? Då
            får vi diskutera det återigen. Det här är en symbolfråga, men
            vi kan inte diskutera den enskilt. Den får gärna initiera en debatt,
            men sedan måste debatten breddas annars riskerar vi att missa
            de stora problem som vi måste hantera i vårt samhälle.
          </note>
          <note type="speaker">
            Anf. 61 KENT PERSSON (v):
          </note>
          <note>
            Herr talman! Jag har inte alls någonting emot att bredda debatten
            när det gäller jämställdhetsfrågorna om det skulle behövas, synnerligen
            nu när man kan se att jämställdhetsarbetet totalt sett i Sverige
            har tagit halvt stopp.
          </note>
          <note>
            Däremot tycker jag fortfarande att när det handlar om just bolagsstyrelser
            är det en symbolfråga där någon ska gå i bräschen. Om det här
            skulle genomföras i Sverige tror jag att det får återverkningar
            inom andra områden som vi då inte skulle behöva lagstifta om.
            Lagstiftning är en åtgärd som vi tar till när det finns särskilda
            behov.
          </note>
          <note>
            Jag tycker att den debatt som har varit och är i medierna är
            bra, för den lyfter upp den här frågan. Den lyfter också upp valberedningarnas
            arbete och hur de arbetar. Det ökar trycket på våra politiska
            partier. Jag är inte ensam, utan jag ser att också moderater och
            centerpartister lyfter upp kvotering som en möjlighet om ingenting
            händer.
          </note>
          <note>
            Jag tycker att vi ska ha lite mer bråttom. Att skynda långsamt
            kan vara bra ibland, men vi har skyndat långsamt väldigt länge
            och nu är det halvt stopp. Vi står ju fast i dyn när det gäller
            kvotering och diskussionen om bolagsstyrelsernas sammansättning.
          </note>
          <note>
            Det finns en möjlighet för jämställdhetsministern att ta ett
            initiativ, gå i bräschen och avsätta spår i protokollen för framtiden,
            att hon var den minister som tog tag i frågan om bolagsstyrelserna
            och lade ett förslag på riksdagens bord som för evigt förpassade
            den här diskussionen till historiens skräphög, höll jag på att
            säga, men som för evigt löste upp frågan om könsfördelning i bolagsstyrelser.
          </note>
          <note type="speaker">
            Anf. 62 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Denna minister och denna regering kommer inte att
            ta initiativ till kvotering till bolagsstyrelser. Det kan inte
            vara rimligt att tro att kvotering till bolagsstyrelser skulle
            lösa många andra problem i vårt samhälle när det gäller jämn könsrepresentation.
            Det kan inte vara rimligt att Kent Persson tror det.
          </note>
          <note>
            Men återigen: Detta är en viktig symbolfråga. Låt den gärna initiera
            en debatt, men låt oss sedan se brett på verkliga problem i samhället.
          </note>
          <note>
            Om vi i det här fallet lyckades bygga underifrån och få kvinnor
            i ledningsfunktion med resultatansvar är jag övertygad om att
            det i sin tur skulle leda till att vi fick kvinnor in i bolagsstyrelser,
            men inte tvärtom. Vi måste börja bygga underifrån.
          </note>
          <note>
            Vi måste kommunicera med näringslivet: Vad är det som saknas?
            Kompetensen finns där. Är det näringslivet som brister? Är det
            kvinnor som inte tar de tjänster som finns? Var brister det? Jag
            tror att sådan kunskap behövs. Det har forskats väldigt lite om
            det. Vi tycker så mycket på detta område, men det finns väldigt
            lite forskning att utgå från. Det är frågor som jag vill titta
            närmare på.
          </note>
          <note>
            Vi börjar nu med valberedningarnas redovisningar om hur de jobbar,
            och jag hoppas att vi kan fortsätta ett samtal med näringslivet
            om hur deras arbetssituation ser ut och vad de anser att vi kan
            göra för att stödja deras arbete med att rekrytera kvinnor till
            ledningsfunktioner och till bolagsstyrelser.
          </note>
          <note>
            Överläggningen var härmed avslutad.
          </note>
          <note>
            13 § Anmälan om inkomna uppteckningar från EU-nämndssammanträde
          </note>
          <note>
            Talmannen anmälde att uppteckningar från EU-nämndens sammanträde
            onsdagen den 29 april inkommit.
          </note>
          <note>
            14 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            15 § Förnyad bordläggning
          </note>
          <note>
            Föredrogs och bordlades åter
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Kammaren åtskildes kl. 15.45.
          </note>
          <note>
            Förhandlingarna leddes av talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
