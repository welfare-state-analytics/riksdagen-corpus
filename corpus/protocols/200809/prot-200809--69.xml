<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--69</head>
          <docDate when="2009-02-12">2009-02-12</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:69
          </note>
          <note>
            Torsdagen den 12 februari
          </note>
          <note>
            Kl. 12:00 - 17:51
          </note>
          <note>
            1 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2008)704
          </note>
          <note>
            2 § Ersättningsetablering för vissa privata vårdgivare m.m.
          </note>
          <note>
            Föredrogs
          </note>
          <note type="speaker">
            Anf. 1 CECILIA WIDEGREN (m):
          </note>
          <note>
            Fru talman! Vi inleder dagens ärendedebatt med ersättningsetablering
            för vissa privata vårdgivare, det vill säga läkare och sjukgymnaster.
            Det är ett betänkande som har hanterats av socialutskottet. Vi
            har två följdmotioner och ett antal motionsyrkanden från den allmänna
            motionsperioden att hantera förutom den proposition som regeringen
            har presenterat för riksdagen.
          </note>
          <note>
            Propositionen innebär ett förslag till lag om ändring vad gäller
            läkarvårdsersättning, en ändring i lagen om ersättning för sjukgymnastik
            och dessutom en ändring i lagen om handel med läkemedel. De ändringsförslag
            som regeringen föreslår riksdagen ska göra det möjligt för läkare
            och sjukgymnaster att, i samband med att de överlåter sin verksamhet,
            säga upp sin rätt till ersättning i syfte att möjliggöra för den
            övertagande läkaren eller sjukgymnasten att ingå ett samverkansavtal
            med landstinget.
          </note>
          <note>
            Det här kallar man ersättningsetablering, och det ska man anmäla
            till landstinget som i sin tur ska publicera en anmälningsansökan
            som ska ge lika villkor för det nya samverkansavtalet samt ange
            vad det ska innehålla. Landstinget ska ingå samverkansavtalet
            med den sökande som erbjuder högsta pris för den verksamhet som
            också uppfyller vissa av de angivna kraven.
          </note>
          <note>
            Socialutskottet välkomnar det här förslaget och de ändringar
            som görs. Det möjliggör en fortsatt mångfald av vårdgivare inom
            den offentligt finansierade sjukvården när det gäller både läkare
            och sjukgymnaster. Det här kan leda till ökad tillgänglighet,
            ökad valfrihet för medborgarna och ökad kontinuitet för den enskilde.
          </note>
          <note>
            Fru talman! Ändringarna föreslås gälla från den 1 april respektive
            den 1 maj i år. Jag välkomnar utskottet till sedvanlig debatt.
          </note>
          <note type="speaker">
            Anf. 2 LENNART AXELSSON (s):
          </note>
          <note>
            Fru talman! Efter att själv ha arbetat inom vården i många år
            hemma i Nora och inte minst genom att ha varit ledamot i riksdagens
            skatteutskott har jag fått lära mig skatternas betydelse för våra
            möjligheter att få tillgång till en bra välfärd när vi behöver
            det. Jag talar om en välfärd med tillräckligt många anställda
            som dessutom har en bra arbetsmiljö. Det gäller barnomsorgen,
            skolan, sjukvården, äldreomsorgen och allt det där andra som vi
            är överens om att vi ska ordna och betala för tillsammans.
          </note>
          <note>
            I dagens moderatstyrda samhälle upplever jag att man allt oftare
            talar om skatter för sig och välfärd för sig, precis som om det
            inte fanns något samband. Vad har det med dagens debatt om ersättningsetableringar
            att göra, tänker nog en och annan. Jag ska snart komma in på det.
          </note>
          <note>
            Vid den här mandatperiodens början hade vi ett överskott i statens
            finanser på ca 70 miljarder. Nu efter två år med en moderatledd
            regering har skatterna sänkts med 80 miljarder. Det är lika mycket
            som den totala kostnaden för all äldreomsorg i hela landet. Det
            har gjort de rika ännu rikare och de fattiga ännu fattigare. Klyftorna
            i Sverige blir allt större. Prognosen för budgeten 2010 visar
            nu på ett underskott i statens finanser på 82 miljarder, alltså
            ungefär i nivå med skattesänkningarna.
          </note>
          <note>
            Nu är det inte bara viktigt hur mycket pengar som tas in till
            välfärden och hur rättvist skatterna tas in, till exempel det
            orättfärdiga i att pensionärerna ska behöva betala mer i skatt
            än den som arbetar, utan det är minst lika viktigt att pengarna
            som betalas in används på ett så förnuftigt sätt som möjligt.
            Det är då vi kommer in på dagens ämne.
          </note>
          <note>
            Fru talman! Nya, effektivare mediciner och bättre behandlingsmetoder
            i sjukvården gör det möjligt att framgångsrikt behandla allt fler
            sjukdomar allt högre upp i åldrarna. Det här är en fantastisk
            och väldigt positiv utveckling, men den ställer samtidigt stora
            krav på att sjukvården i sin helhet förmår följa med i utvecklingen.
            För att kunna möta framtidens krav och tillförsäkra alla, inte
            bara några som har råd att betala för sig, den bästa möjliga vården
            krävs ett hälso- och sjukvårdssystem som omfattar hela befolkningen,
            som är behovsstyrt och rättvist finansierat gemensamt via skatten.
            Men de gemensamma resurserna kommer alltid att vara begränsade,
            och därför behövs styrning och prioritering av hur pengarna används.
          </note>
          <note>
            Fru talman! Vi socialdemokrater, tillsammans med Vänsterpartiet
            och Miljöpartiet, anser därför att förslaget om ersättningsetablering
            för vissa privata vårdgivare bör avslås av riksdagen. Regeringens
            förslag innebär nämligen att de läkare och sjukgymnaster som i
            dag går på vad som kallas den nationella vårdtaxan får rätt att
            sälja sin praktik vidare till någon annan som då automatiskt övertar
            rätten att bedriva verksamhet enligt samma taxa och på samma sätt.
          </note>
          <note>
            Vi socialdemokrater är emot hela detta system eftersom det försvårar
            möjligheterna att använda våra skattepengar på ett så bra sätt
            som möjligt. Om de som i dag går på denna taxa kan sälja sin individuella
            rättighet vidare permanentas i princip systemet. Kostnaden för
            vården betalas av skattebetalarna i respektive landsting eller
            region där verksamheten bedrivs, men man har inte någon möjlighet
            att påverka vare sig etableringsort, verksamhetens innehåll eller
            kostnaden utan får bara snällt betala för kalaset. Systemet innebär
            alltså en fri dragningsrätt på våra gemensamma skattepengar.
          </note>
          <note>
            Det här är en orimlig konstruktion som motverkar en god prioritering
            och en ekonomisk hushållning med skattemedel. Det förhindrar samtidigt
            tillkomsten av en hög vårdkvalitet i form av väl fungerande vårdkedjor.
          </note>
          <note>
            I Örebro läns landsting, mitt hemlandsting, säger man i sitt
            remissyttrande på förslaget att det måste finnas möjlighet för
            landstingen att anpassa det totala vårdutbudet efter dagens förutsättningar
            och inte vara beroende av den fria etableringsrätten i början
            av 90-talet. Det är en åsikt som man säkert inte är ensam om.
          </note>
          <note>
            Fru talman! Vi anser i stället att landstingen och regionerna,
            utifrån sitt planerings- och finansieringsansvar för hälso- och
            sjukvården, ska kunna anlita privata läkare och sjukgymnaster
            i den utsträckning det finns behov av det och i relation till
            alla andra behov som finns i sjukvården.
          </note>
          <note>
            Dessa läkares och sjukgymnasters insatser i svensk hälso- och
            sjukvård behövs, men verksamheten måste, i likhet med all annan
            vårdverksamhet, kunna bedömas och ingå som en del i det ordinarie
            sjukvårdssystemet. Vi menar att detta säkerställs genom tecknande
            av vårdavtal.
          </note>
          <note>
            Den förra borgerliga regeringen, 19911994, införde systemet som
            ett rent efterfrågestyrt system vid sidan av det gemensamma behovsstyrda
            sjukvårdssystemet. Enligt statistik från Sveriges Kommuner och
            Landsting fick över 1 000 läkare och omkring 1 500 sjukgymnaster
            ersättning enligt denna nationella taxa år 2007. Ungefär två tredjedelar
            av dem har sina mottagningar i Stockholm, Göteborg eller Malmö.
            Den allra största koncentrationen finns i några innerstadsområden
            i Stockholm. Bara ett fåtal är etablerade norr om Sundsvall.
          </note>
          <note>
            Fru talman! Regeringen verkar delvis ha insett att det är ett
            problem att den som ansvarar för planering och finansiering av
            vården inte har möjlighet att påverka lokalisering, innehåll eller
            omfattning av den vård som utförs för skattemedel och att det
            är ett problem att ha två separata system jämte varandra.
          </note>
          <note>
            Resultatet, som vi har att ta ställning till här i dag, blir
            ett besynnerligt blandsystem mellan två principer. Det innebär
            nämligen att den läkare eller sjukgymnast som köper en praktik
            i ett landsting eller i en region där man har infört en vårdvalsmodell
            inte ges möjlighet att överta rätten att gå på den nationella
            taxan. Resultatet blir att det kommer att vara olika villkor för
            läkare som går på nationell taxa beroende på om de är allmänläkare
            eller andra specialister. Även för läkarna och för vårdgivarna
            är det alltså oklart hur spelreglerna kommer att se ut, vilket
            på ett anmärkningsvärt sätt visar den brådska och oreda som ofta
            präglat regeringens förändringsarbete på vårdens område och som
            för övrigt präglat det mesta av det som den här regeringen har
            åstadkommit.
          </note>
          <note>
            Propositionen innehåller också ett förslag om ett obligatoriskt
            anbudsförfarande som säger att en läkare eller sjukgymnast som
            ska sälja sin verksamhet ska få hjälp att annonsera ut den av
            landstinget eller regionen. Landstinget eller regionen ska alltså
            hjälpa de yrkesutövare som går på nationella taxan att sälja sin
            rörelse men har samtidigt ingen möjlighet att pröva eller ha inflytande
            över omfattningen eller innehållet i den verksamhet som de ska
            bekosta. Det här är en lösning som visar att hela idén med ersättningsetablering
            är en orimlig konstruktion.
          </note>
          <note>
            Fru talman! När sjukvården finansieras gemensamt av oss alla
            med skattemedel måste utgångspunkten alltid vara människors vårdbehov.
            Därför måste landstingen och regionerna ges förutsättningar att
            planera utifrån detta. Vi avvisar bestämt en utveckling som innebär
            ett steg bort från den behovsstyrda vården.
          </note>
          <note>
            Fru talman! Jag yrkar bifall till reservationen.
          </note>
          <note>
            I detta anförande instämde Ann Arleklo, Catharina Bråkenhielm,
            Christer Engelhardt, Lars U Granberg och Marina Pettersson (alla
            s), Elina Linna (v) samt Thomas Nihlén (mp).
          </note>
          <note type="speaker">
            Anf. 3 ELINA LINNA (v):
          </note>
          <note>
            Fru talman! Regeringens proposition om ändringar i lagarna om
            ersättningsetablering för privata läkare och sjukgymnaster är
            ännu ett förslag i mängden som saknar konsekvensanalyser. Regeringen
            fortsätter med sitt paradigmskifte inom hälso- och sjukvården
            utan en tanke på konsekvenserna av sina beslut. Det hade varit
            hälsosamt om regeringen åtminstone hade försökt att fundera över
            till exempel hur förslaget kommer att påverka hälso- och sjukvården
            i stort eller om propositionen kommer att förstärka eller försvaga
            hälso- och sjukvårdslagens portalparagraf om en god hälsa och
            en god vård på lika villkor för hela befolkningen. En viktig fråga
            är också om den nya lagen om ersättningsetableringen kommer att
            påverka finansieringen av hälso- och sjukvården positivt eller
            negativt. Lennart Axelsson berörde den frågan och förklarade förtjänstfullt
            att konsekvenserna kommer att bli negativa.
          </note>
          <note>
            Vänsterpartiet anser att sjukvården inte är jämförbar med vilken
            serviceenhet som helst och att resurserna inom vården är begränsade.
            Inget politiskt parti har mig veterligen föreslagit att den nuvarande
            finansieringen via skatten ska avskaffas. Därför är det mycket
            märkligt att regeringens proposition inte utgår från hälso- och
            sjukvårdsaspekter utan i stället grundar sig på hänsynstagande
            till enskilda vårdgivares ekonomiska intressen.
          </note>
          <note>
            Vänsterpartiet tillsammans med Socialdemokraterna och Miljöpartiet
            är av den åsikten att det behövs styrning och prioritering av
            hur de tillgängliga resurserna används inom hälso- och sjukvården.
            Det är en svår men nödvändig uppgift. Den nya lagen om ersättningsetablering
            kommer inte att underlätta för landstingen av klara av sina svåra
            åtaganden gentemot medborgarna. Det är därför inte förvånande
            att en majoritet av landstingen helt eller delvis avstyrkte förslaget.
          </note>
          <note>
            Fru talman! Regeringens förslag innebär att de läkare och sjukgymnaster
            som i dag går på den nationella vårdtaxan får rätt att sälja sin
            praktik till någon annan som då automatiskt övertar rätten att
            bedriva verksamheten. Och landstinget har ingen möjlighet att
            påverka etableringsort, kostnader eller verksamhetsinnehåll, nej,
            landstingen har bara att betala. De privata mottagningarna finns
            företrädesvis i storstäderna; den tätaste koncentrationen finns
            i Stockholms innerstad. I hela landet är det så, som Lennart Axelsson
            också tog upp här i talarstolen, att endast ett fåtal privata
            mottagningar är etablerade norr om Sundsvall. De finns i storstäderna
            Stockholm, Göteborg och Malmö. Det är säkert så att dessa privata
            läkare och sjukgymnaster gör ett högkvalitativt arbete som deras
            patienter uppskattar. Det tvivlar jag inte på.
          </note>
          <note>
            Men, fru talman, som jag tidigare påpekade är våra gemensamma
            resurser begränsade, och de ska användas så att en god hälsa och
            en vård på lika villkor för hela befolkningen garanteras, som
            det står i hälso- och sjukvårdslagen. Propositionens förslag om
            ändringar i lagarna om läkarvårdsersättning respektive sjukgymnastik
            är ingen garanti för en vård på lika villkor för hela befolkningen.
            Det är därför Vänsterpartiet tillsammans med Socialdemokraterna
            och Miljöpartiet vill avslå propositionen.
          </note>
          <note>
            Fru talman! I ärlighetens namn måste jag erkänna att det finns
            en konsekvensanalys i propositionen, nämligen den ekonomiska.
            Eller analys och analys regeringen konstaterar att förslagen i
            propositionen innebär inte några ökade kostnader för stat, kommun
            och/eller landsting. De administrativa kostnaderna kommer att
            öka. Vem ska betala dem? Ju fler privata vårdgivare, desto större
            byråkrati som förtär våra gemensamma skattemedel. Hälso- och sjukvårdsnämndens
            förvaltning i Stockholms läns landsting menar till exempel att
            förslaget inte bara riskerar att försvåra den verksamhetsmässiga
            planeringen utan också leder till allvarliga ekonomiska konsekvenser.
          </note>
          <note>
            Det ekonomiska läget för landstingen är redan nu dåligt, och
            inte blir det bättre av de nya möjligheterna till ersättningsetablering.
            Det är nämligen så att många av läkarna på nationell taxa i dag
            är nära pensionsåldern och driver sina kliniker på långt mindre
            än heltid. De kommer att sälja sina enheter, och självklart ökar
            kostnaderna för landstingen när dessa enheter byts ut till heltider.
            Tjänstemännen i Stockholms läns landsting har beräknat att om
            samtliga vårdgivare som i dag ersätts enligt ersättningslagarna
            skulle utföra åtgärder motsvarande full ersättningsnivå skulle
            den totala årskostnaden för dessa vårdgivare inom Stockholms läns
            landsting öka med omkring 830 miljoner kronor.
          </note>
          <note>
            Inte några ökade kostnader för landstingen, säger regeringen.
            Det tror jag inte på.
          </note>
          <note>
            Fru talman! Jag avslutar med att yrka bifall till reservationen
            som innebär avslag till regeringens förslag.
          </note>
          <note>
            I detta anförande instämde Ann Arleklo, Lennart Axelsson, Catharina
            Bråkenhielm, Christer Engelhardt, Lars U Granberg, och Marina
            Pettersson (alla s) samt Thomas Nihlén (mp).
          </note>
          <note type="speaker">
            Anf. 4 THOMAS NIHLÉN (mp):
          </note>
          <note>
            Fru talman! Till betänkandet om ersättningsetablering för vissa
            privata vårdgivare har Miljöpartiet en gemensam motion med Socialdemokraterna
            och Vänsterpartiet. Vi har också en gemensam reservation som jag
            vill yrka bifall till.
          </note>
          <note>
            I vår gemensamma reservation föreslår vi att riksdagen avslår
            regeringens proposition till lag om ändring i lagen om läkarvårdsersättning
            och ändring i lagen om ersättning för sjukgymnastik.
          </note>
          <note>
            Regeringens förslag handlar om etableringsfrihet, en etableringsfrihet
            för läkare och sjukgymnaster som infördes under den förra borgerliga
            regeringen 19911994. Under den tid då det var möjligt att fritt
            etablera sig som läkare och sjukgymnast tog tusentals läkare och
            sjukgymnaster chansen att etablera sig. När man etablerat sig,
            vilket framför allt skedde i storstadsregionerna, fick man ersättning
            via den så kallade nationella taxan. Efter regeringsskiftet 1994
            avskaffades möjligheterna till fri etablering med nationell taxa.
          </note>
          <note>
            Det förslag vi ska debattera i dag handlar om att regeringen
            vill permanenta systemet med nationell taxa. Förslaget innebär
            att man vill göra det möjligt för läkare och sjukgymnaster, som
            i dag driver verksamhet med den nationella taxan, att sälja sin
            verksamhet till högstbjudande. Den som köper en sådan verksamhet
            får då automatiskt överta rätten att bedriva verksamhet enligt
            den nationella taxan.
          </note>
          <note>
            Fru talman! Varför vill vi då att förslaget ska avslås? Jo, vi
            är helt emot fri etableringsrätt för läkare och sjukgymnaster
            och systemet med den nationella taxan eftersom det skapar ett
            efterfrågestyrt sjukvårdssystem genom att etableringar sker där
            efterfrågan är som störst, inte där vårdbehoven är som störst.
          </note>
          <note>
            Systemet med den nationella taxan innebär att landstinget eller
            regionen inte på något sätt kan styra kostnader, verksamhetsinnehåll
            eller etableringsort för dessa läkare och sjukgymnaster. Samtidigt
            är det de förtroendevalda i landsting och regioner som har ansvar
            för att finansiera, styra, prioritera samt hushålla med skattemedel.
            De ska dessutom uppfylla målsättningarna enligt hälso- och sjukvårdslagen,
            nämligen
          </note>
          <note>
            För oss i Miljöpartiet och den rödgröna oppositionen är det uppenbart
            och självklart att systemet med nationell taxa och fri etableringsrätt
            inte går att förena med det ansvar och de uppgifter som sjukvårdshuvudmännen
            har för att fördela vårdens resurser efter behov. Vi säger nej
            till förslaget eftersom vi inte vill bidra till att permanenta
            ett system som innebär att dessa läkare och sjukgymnaster har
            fri dragningsrätt på landstingets eller regionens skattemedel.
            Landstinget eller regionen måste betala räkningarna och ersätta
            dessa tjänster antingen de bedömer att de utifrån medborgarnas
            vårdbehov behöver tjänsterna eller inte.
          </note>
          <note>
            Fru talman! Behövs då inte dessa läkare och sjukgymnaster som
            i dag går på den nationella taxan inom hälso- och sjukvården?
            Svaret på det är att dessa läkare och sjukgymnaster naturligtvis
            behövs. De gör i dag viktiga och många gånger nödvändiga insatser.
            Men vi vill se ett system där landsting och regioner kan anlita
            dessa läkare och sjukgymnaster i den utsträckning de vill och
            är i behov av genom att upprätta vårdavtal. Ett sådant system
            skulle garantera att vårdens begränsade resurser prioriterades
            utifrån de aktuella och lokala vårdbehoven hos medborgarna.
          </note>
          <note>
            Regeringens förslag till ny lagstiftning kan möjligen uttolkas
            så att man till viss del förstått att det är problematiskt att
            landstingen och regionerna, som är ansvariga för finansiering
            och planering av vården, inte har någon möjlighet att påverka
            lokalisering, innehåll eller omfattning av vård som utförs via
            systemet med den nationella taxan. Slutsatsen av denna insikt
            är dock att man försöker konstruera ett nytt system som är svårbegripligt
            och otydligt vad gäller vilka effekter förslaget kommer att få.
          </note>
          <note>
            Låt mig nämna ett av förslagen i detta nya system, som är minst
            sagt egendomligt till sin konstruktion. När en läkare eller sjukgymnast
            som i dag är ansluten till den nationella taxan vill överlåta
            sin verksamhet och rätten för den nya ägaren att fortsätta att
            vara ansluten till den nationella taxan är det landstinget eller
            regionen som ska vara den instans som ombesörjer att det sker
            ett anbudsförfarande där landstinget eller regionen ska ta ansvar
            för att den aktuella verksamheten annonseras ut och sedan ta emot
            anbud från intresserade köpare. Därefter ska landstinget eller
            regionen välja ut den köpare som har det högsta anbudet och samtidigt
            uppfyller vissa andra villkor och kriterier. Den som betalar mest
            får köpa verksamheten.
          </note>
          <note>
            Landstinget eller regionen ska alltså hjälpa de yrkesutövare
            som i dag går på den nationella taxan att sälja sin rörelse och
            rättigheten att gå på den nationella taxan, men landstinget eller
            regionen har samtidigt ingen möjlighet att pröva eller ha inflytande
            över omfattningen eller innehållet i den verksamhet enligt den
            nationella taxan som de sedan ska finansiera.
          </note>
          <note>
            Avslutningsvis, fru talman, kan jag konstatera att propositionen
            om ersättningsetableringar är ett försök från den moderatledda
            regeringen att permanenta det odemokratiska systemet med den nationella
            taxan. Det leder till mer efterfrågestyrd vård och bidrar inte
            till att våra gemensamma skattemedel används på ett effektivt
            och rättvist sätt.
          </note>
          <note>
            Miljöpartiet och den rödgröna oppositionen anser att när sjukvården
            finansieras gemensamt med skattemedel ska utgångspunkten alltid
            vara människors vårdbehov, och landstingen och regionerna måste
            ges förutsättningar att planera utifrån detta. Därför vill vi
            i stället förespråka vårdavtal när dessa etableringar ska överlåtas.
            Vi avvisar bestämt en utveckling som innebär ett steg bort från
            den behovsstyrda vården.
          </note>
          <note>
            I detta anförande instämde Ann Arleklo, Lennart Axelsson, Catharina
            Bråkenhielm, Christer Engelhardt, Lars U Granberg och Marina Pettersson
            (alla s) samt Elina Linna (v).
          </note>
          <note type="speaker">
            Anf. 5 KENNETH JOHANSSON (c):
          </note>
          <note>
            Fru talman! Först vill jag yrka bifall till socialutskottets
            betänkande SoU6 i dess helhet och avslag på reservationen.
          </note>
          <note>
            I dag tar vi från Centerpartiet och övriga allianspartier ytterligare
            ett steg för att i handling visa att vi menar allvar med att en
            mångfald av vårdgivare inom den offentligt finansierade vården
            leder till förbättrad tillgänglighet och till ökad valfrihet för
            medborgarna.
          </note>
          <note>
            Vi har från allianspartierna varit mycket tydliga med att tillgänglighet,
            kontinuitet och kvalitet är viktiga utvecklingsområden för vården.
            Vi utreder och levererar förslag efter förslag. Vi har också varit
            mycket tydliga med att vården ska vara solidariskt finansierad
            över skattsedeln. Men vem som utför vården kan med fördel variera.
          </note>
          <note>
            Det är min fasta övertygelse att mångfald är bättre än enfald,
            och man blir bekymrad när man lyssnar på oppositionen. Det är
            nej, stopp, vi river upp på område efter område. Jag vill särskilt
            uppmärksamma oppositionens företrädare på att står man stilla
            så går man bakåt när utvecklingen går framåt. Därför är det viktigt
            att behålla och uppmuntra privata vårdgivare och även släppa in
            nya aktörer som kan berika och utveckla vården med sina erfarenheter,
            arbetssätt, idéer, metoder och medarbetare.
          </note>
          <note>
            Vad har då alliansregeringen gjort i de här frågorna?
          </note>
          <note>
            Vi började med att avskaffa stopplagen. Vi har påbörjat arbetet
            med apoteksomregleringen för att få fler apotek. Vi har infört
            valfrihetssystem inom äldre- och handikappomsorgen. En vårdvalsreform
            inom sjukvården som innebär en unik möjlighet att få in entreprenörskapet
            i vården är på gång.
          </note>
          <note>
            Fru talman! Det har hela tiden stått klart att vi allianspartier
            vill möjliggöra ersättningsetableringar för privata läkare och
            sjukgymnaster. Ideologiska låsningar hos främst röda landsting
            ska inte få stoppa privata vårdgivares möjligheter att överlåta
            sin verksamhet. Sedan vi fick folkets stöd för förnyelse av vården
            har ett intensivt arbete pågått inom Regeringskansliet i dialog
            med de berörda intresseorganisationerna.
          </note>
          <note>
            Redan sommaren 2007 tog vi som ett första steg bort den omotiverade
            åldersgränsen för den nationella taxan. Oppositionen var naturligtvis
            emot.
          </note>
          <note>
            Arbetet med nästa steg har försenats och försvårats av att EU-kommissionen
            har haft kritiska synpunkter på taxesystemet. Men nu är vi framme
            och kan leverera vallöftet om att läkare och sjukgymnaster som
            i dag får ersättning via den nationella taxan ska kunna överlåta
            sin praktik och låta ersättningen via taxan övergå till den nya
            vårdgivaren.
          </note>
          <note>
            Nu får vi tydliga regler. Den läkare eller sjukgymnast som vill
            göra en överlåtelse ska kunna göra det till den som erbjuder högst
            pris. De som har rätt att ingå i landstingets vårdval kan dock
            inte delta i en ersättningsetablering om de i stället erbjuds
            ingå i vårdvalssystemet. Från 2010 ska ju alla patienter i hela
            Sverige kunna välja primärvård, om vi från allianspartierna får
            vår vilja igenom. Vår uppfattning är att till exempel två allmänläkare
            som har liknande verksamhet inte bör ha ersättning från olika
            system. Därför får man inte ta över en mottagning om man har rätt
            att ingå i landstingens vårdval.
          </note>
          <note>
            Fru talman! Genom dagens beslut får vi möjligheten att genom
            en mångfald av vårdgivare förbättra tillgängligheten och öka medborgarnas
            valfrihet. Vi framhåller även från utskottsmajoritetens sida att
            vi genom möjligheten till överlåtelse också får kontinuitet för
            patienter. Vi stimulerar kompetensutveckling och en ökad vilja
            att investera i verksamheten under de sista verksamhetsåren.
          </note>
          <note>
            Möjligheten för landstingens verksamhetsuppföljning är naturligtvis
            viktig de finansierar ju vården, vilket har påståtts helt riktigt.
            Landstigen ges därför nu möjlighet att följa hela vårdkedjor med
            avseende på kvalitet, effektivitet och resultat. Utskottet har
            ordentligt diskuterat vårdsekretessen vid informationsöverförande
            och ser inga problem med nuvarande upplägg. Landstingets personal,
            som arbetar med verksamhetsuppföljning, omfattas självklart av
            hälso- och sjukvårdssekretessen.
          </note>
          <note>
            Vi konstaterar också att landstingen inte rutinmässigt behöver
            tillgång till patientjournaler utan endast då det finns skäl att
            misstänka oegentligheter och att landstingens verksamhet också
            i detta sammanhang står under Socialstyrelsens tillsyn. Det framgår
            tydligt av utskottets betänkande.
          </note>
          <note>
            Fru talman! När man har hört oppositionens företrädare har det
            varit ungefär vad man kunde tänka. Det återupprepas: Nej, stopp,
            fy, usch! Vi vet bättre än den enskilda patienten!
          </note>
          <note>
            Jag skulle vilja ställa några frågor till oppositionens företrädare.
          </note>
          <note>
            Vet ni vem och vilken regering det var som först införde den
            nationella taxan, ni som säger att den är ett sådant stort hot
            mot behovsstyrningen? Vilken regering var det? Det skulle jag
            vilja ha svar på.
          </note>
          <note>
            Den andra frågan är: Ser ni i ärlighetens namn över huvud taget
            något värde i att vi har privata vårdgivare, läkare och sjukgymnaster?
            Ni säger att ni gör det under vissa förutsättningar, men är det
            egentligen vad ni tycker?
          </note>
          <note>
            Min slutfråga: Om man är 60 år och har några år kvar i sin verksamhet
            och inser att man egentligen behöver investera för att få verksamheten
            att fungera kvalitativt, har ni någon förståelse för att man om
            man bor i ett rött landsting då känner en tveksamhet i att investera
            i sin verksamhet om man kan befara att om den röda ledningen får
            tag på frågan är det kört? Har ni någon förståelse för att det
            kan kännas tryggt i investeringsviljan om man har möjligheter
            att veta att någon kan ta över verksamheten?
          </note>
          <note>
            (Applåder)
          </note>
          <note type="speaker">
            Anf. 6 LENNART AXELSSON (s) replik:
          </note>
          <note>
            Fru talman! Kenneth Johansson tillhör ett av de partier som tycker
            att det är okej att pensionärer, sjuka och arbetslösa betalar
            högre skatt än alla andra. Nu vill ni förhindra att landsting
            och regioner använder skattepengarna på ett så bra sätt som möjligt
            för att man ska kunna få ut så mycket vård som möjligt av de pengar
            som betalas in. Varför tycker ni så? Jag har förstått att Centerpartiet
            alltid har propagerat för att man ska fatta beslut så långt ut
            som möjligt, men det här som ni föreslår nu är en hämsko för de
            landsting som vill utveckla sin vård på ett annat sätt än man
            har möjlighet att göra med det här förslaget.
          </note>
          <note type="speaker">
            Anf. 7 KENNETH JOHANSSON (c) replik:
          </note>
          <note>
            Fru talman! De första slängarna om att vi skulle låta sjuka och
            gamla betala mer i skatt är struntprat, ärligt talat. Vad vi gör
            är att föra en politik som innebär att folk ska komma i jobb så
            att vi ska kunna värna välfärden. Det är vad vi gör. Lennart Axelsson
            borde hedersamt hålla sig för god för att prata strunt i den delen.
          </note>
          <note>
            När det gäller var besluten ska tas är det så att vi för beslutet
            närmare den enskilda individen, närmare patienten. Det kanske
            inte alltid är rätt att det i röda landsting ska kunna sättas
            stopp för att ersättningsetableringar genomförs och slutförs eller
            för att man ska få ha privata vårdgivare om det är så att patienter
            efterfrågar det.
          </note>
          <note>
            Skillnaden mellan oss är att jag tar parti för den enskilda individen,
            för patienten. Jag tilltror den enskilda patienten att själv kunna
            göra egna val. Jag tilltror den enskilda patienten att själv bedöma
            var den utifrån det behov som den har får ut den bästa effekten.
            Jag tror att det är i det valet som de bästa resultaten uppnås,
            inte runt landstingsstyrelsens bord.
          </note>
          <note>
            Makten till folket, hörde jag någon som sade på första maj en
            gång i tiden. Nu är det vi som säger: Makten till folket, till
            den enskilda människan!
          </note>
          <note type="speaker">
            Anf. 8 LENNART AXELSSON (s) replik:
          </note>
          <note>
            Fru talman! Det är lite anmärkningsvärt att Kenneth Johansson
            tydligen inte har förstått att Sverige som i princip enda land
            i världen beskattar pensionärerna högre än dem som har arbete.
          </note>
          <note>
            Alla de arbetslösa, och de blir allt fler dag för dag, kommer
            också att få betala högre skatt än vad de gjorde när de hade ett
            arbete. Det är inte någon tidigare som har ifrågasatt det. Det
            är konstigt att Kenneth Johansson försöker att göra det här i
            dag.
          </note>
          <note>
            Det är väldigt konstigt att man säger att man utgår från den
            enskilde individen när man fråntar regioner och landsting en möjlighet
            att fatta beslut som gör att vården utvecklas.
          </note>
          <note>
            Jag skrev upp vad Kenneth Johansson sade i sitt anförande. Jag
            tror att han sade ungefär så här: Står man stilla när utvecklingen
            går framåt så går man bakåt. Det är precis det som ni gör med
            det här förslaget.
          </note>
          <note>
            Ni cementerar en gammal modell som infördes i början på 90-talet
            i stället för att ge möjligheter för utveckling. Det är konstigt
            att man kan se så olika på samma sak.
          </note>
          <note>
            Örebro läns landsting, som jag talade om i mitt anförande, skrev
            också: Ersättningsetableringar cementerar en föråldrad organisationsstruktur,
            oftast enmansmottagningar som inte är relevanta i dag. I praktiken
            innebär förslaget att mottagningar drivs vidare på samma ort och
            med samma eller närliggande specialistkompetens.
          </note>
          <note>
            Är vad de skriver felaktigt? Har de inte förstått förslaget?
          </note>
          <note type="speaker">
            Anf. 9 KENNETH JOHANSSON (c) replik:
          </note>
          <note>
            Fru talman! Lennart Axelsson återkommer med sina ideologiska
            inlägg. Jag påstår att den som arbetar för arbetslinjen och för
            att människor ska komma i jobb, som bekämpar utanförskapet, ordnar
            tillväxt till samhället till välfärden och särskilt värnar om
            de utsatta grupperna är den som kan stå med gott samvete och se
            hur arbetet kan fortskrida. Det gör definitivt vi från alliansregeringen.
          </note>
          <note>
            Sedan gäller det vem som vet bäst, det röda landstinget eller
            den enskilda individen. Jag tycker att det är ganska enkelt. Man
            måste lyssna in vad människor tycker och efterfrågar. Man måste
            gå efter en behovsstyrd vård. Det är definitivt så. Det har här
            påståtts att vi ifrågasätter solidarisk finansiering och behovsstyrd
            vård. Det är fullständigt fel beskrivet enligt mitt förmenande.
          </note>
          <note>
            Jag fick aldrig något svar på mina frågor. Den första nationella
            taxan infördes år 1974 av den socialdemokratiska ministern Sven
            Aspling. Jag fick inget svar på frågan om man skulle få en sjystare
            behandling av den 60-årige doktorn eller sjukgymnasten som står
            i begrepp att gå i pension om något år. Det handlar om att få
            trygghet i investeringsviljan och kontinuitet för patienterna.
            Det är kvalitetsfrågor som vi sätter högt.
          </note>
          <note>
            Jag tycker att Lennart Axelsson kan vara trygg i detta i väntan
            på vad som blir ett slutförslag när vårdvalsreformen införs. Det
            kommer att bli bra för de enskilda.
          </note>
          <note type="speaker">
            Anf. 10 ELINA LINNA (v) replik:
          </note>
          <note>
            Fru talman! Jag skrev också upp vad Kenneth Johansson sade: Står
            man stilla så går man bakåt. Jag vill påminna om att det är rätt
            så bra att också ha lite historisk tillbakablick.
          </note>
          <note>
            Jag vill påminna Kenneth Johansson om till exempel en OECD-rapport
            som kom för några år sedan. Den visade på att Sverige har ett
            robust hälso- och sjukvårdssystem som är ekonomiskt effektivt
            och ger väldigt mycket god vård på lika villkor för hela befolkningen.
          </note>
          <note>
            De farhågor som Kenneth Johansson har om att vi står still behöver
            inte alltid innebära försämringar. Jag befarar att regeringens
            förändringar har inneburit försämringar. Jag citerade tidigare
            vad tjänstemännen i Stockholms läns landsting som skrev i sitt
            svar till Hälso- och sjukvårdsnämnden. De beskrev just farhågorna
            för vad den nya lagen kommer att innebära.
          </note>
          <note>
            Kenneth Johansson talar här i talarstolen om de röda landstingen
            och att ideologi vore någonting dåligt. Men vad händer i Stockholms
            läns landsting? Det är den blå ideologin som tvättar bort de oberoende
            tjänstemännens beräkningar. Det är rätt så oroväckande. Vad säger
            Kenneth Johansson till tjänstemännen i Stockholms läns landsting
            som befarar fördyrade kostnader?
          </note>
          <note type="speaker">
            Anf. 11 KENNETH JOHANSSON (c) replik:
          </note>
          <note>
            Fru talman! Att det gäller att hänga med i utvecklingen för att
            inte bli efter är väldigt tydligt i just den här diskussionen.
            Det är väldigt viktigt att man lyssnar in hur den framtida patienten
            efterfrågar vård och bemöter och besvarar det behov av vård som
            dyker upp.
          </note>
          <note>
            Vad är det för patienter som kommer i framtiden? Är det de som
            i vanlig ordning står med mössan i hand och tar emot vad som erbjuds,
            eller är det de som är mer pålästa än dagens patienter, ställer
            andra krav och är vana att göra egna val som vi kommer att möta
            i vården i framtiden? Jag är övertygad om att det är den senare
            gruppen?
          </note>
          <note>
            Monopolets tid måste vara förbi även på detta område. Det måste
            vara en tilltro till de enskilda människorna att få göra de egna
            valen. Det är inte Elina Linna, jag eller några andra som vet
            bäst hur andra ska ha det, utan det är den enskilda människan
            som utifrån ett rättvisesystem som är solidariskt finansierat
            och behovsstyrning som ska kunna göra de valen. Det är väldigt
            viktigt. Vi kan inte tro att det är bra som det alltid har varit.
            Vi måste vara med och utveckla någonting i samklang med vad människor
            tycker och tänker.
          </note>
          <note>
            Jag har inte tagit del av tjänstemannamaterialet i Stockholms
            läns landsting. Det beror på hur man ser på det. Ser man några
            värden i att låta privata vårdgivare ge någonting på ena sidan
            eller räknar man bara kostnaderna? Jag kan inte svara på det förrän
            jag har tagit del av det.
          </note>
          <note>
            Även här vill jag ställa en fråga. Är det rimligt att grusa idén
            om att investera i sin verksamhet när man börjar gå mot pensionsåldern?
            Kan inte Elina Linna ge mig ett svar på det?
          </note>
          <note type="speaker">
            Anf. 12 ELINA LINNA (v) replik:
          </note>
          <note>
            Fru talman! Landstingen behöver pengar för att investera i sina
            verksamheter. Den fria etableringsrätten gör att landstingen först
            och främst ska betala sina räkningar för de privata mottagningarna,
            och sedan får de använda de pengar som blir kvar för egen verksamhet.
          </note>
          <note>
            Erfarenheterna från början av 90-talet var tydliga. Kostnaderna
            blev så höga för landstingen att det inte var försvarbart att
            ha kvar den fria etableringsrätt som den borgerliga regeringen
            då införde.
          </note>
          <note>
            För mig går det inte ihop. Det finns en konflikt här. Kenneth
            Johansson talar om den solidariska finansieringen, och samtidigt
            hjälper vi näringsidkare med skattemedel.
          </note>
          <note>
            Jag tror inte att till exempel att de som bor norr om Sundsvall
            och inte har så stor tillgång till olika privata mottagningar
            blir så glada över att de solidariskt ska finansiera också privata
            mottagningar.
          </note>
          <note>
            Det är tomma ord, Kenneth Johansson, när de borgerliga försvarar
            den solidariska finansieringen och står bakom den. Samtidigt börjar
            man inom hälso- och sjukvården alltmer tala om näringslivet och
            skattefinansieringen av näringslivet.
          </note>
          <note type="speaker">
            Anf. 13 KENNETH JOHANSSON (c) replik:
          </note>
          <note>
            Fru talman! Elina Linna har rätt i en del; det finns få privata
            vårdgivare norr om Dalälven. Så är det. Och vad beror det på?
            Jo, det beror på att det finns ett politiskt motstånd mot att
            släppa fram den typen av alternativ. Jag själv kommer från ett
            län, Dalarnas län, som knappt har någon verksamhet utlagd på entreprenad
            eller privata vårdgivare. Det beror på att det finns en politisk
            ovilja till det. Så ser det också ut i många av Norrlandslänen,
            vill jag påstå.
          </note>
          <note>
            Det är det här vi vill ändra på. Detta att tillåta ersättningsetableringar
            är en del och ett ganska litet men dock viktigt steg för att vi
            ska nå mångfalden på bredden. Det är ett steg mot att vi i en
            solidariskt finansierad behovsstyrd vård ska kunna få fler vårdgivare.
            Det är vårt syfte. Det här är ett litet men viktigt steg i den
            riktningen. Jag tycker att det känns angeläget att få lyfta fram
            och stå upp för detta. Jag tror på det här, och jag menar att
            vi måste hänga med i utvecklingen. Det gör vi också från allianspartierna.
          </note>
          <note>
            Jag konstaterar igen att den 60-åring som ska till att gå i pension
            inte får något svar av oppositionen. Det gäller att köra på så
            länge det går med gammal utrustning. Om man bor på fel ställe
            och i fel landsting är det kört när man går i pension. Så vill
            ni ha det, men så vill inte vi ha det.
          </note>
          <note>
            När det gäller behovsstyrningen är frågan för min del om det
            är patientens behov eller politikernas behov som vi pratar om.
            Jag ställer mig på patientens sida. Där är skillnaden oss emellan.
          </note>
          <note type="speaker">
            Anf. 14 FINN BENGTSSON (m):
          </note>
          <note>
            Fru talman! Det här är en intressant dag. Alliansen levererar
            ännu ett vallöfte. Det är viktigt nog. Men viktigare än så är
            att vi tar ett historiskt steg för att få bort ett kontraproduktivt
            yrkesförbud som har rått alltför länge inom sjukvården. Det är
            ett yrkesförbud som har funnits i ett och ett halvt decennium
            nu som en konsekvens av att sjukvården i mångt och mycket är en
            av socialismens sista bastioner i vårt land.
          </note>
          <note>
            Snabbt efter maktövertagandet valet 1994, den 3 november, undertecknades
            en proposition av Mona Sahlin och dåvarande socialminister Ingela
            Thalén. Den hade syftet att snabbavveckla en då ny och framväxande
            välfungerande öppenvårdsverksamhet för läkare och sjukgymnaster
            som då liksom nu är ett nödvändigt komplement till den landstingsdrivna
            vården.
          </note>
          <note>
            Det är ett nödvändigt komplement om man vill göra någonting radikalt
            åt att minska omotiverade vårdköer och motverka en bristande tillgänglighet
            till svensk sjukvård. Det är också nödvändigt om detta dessutom
            ska ske på ett kostnadseffektivt sätt, såsom den tidigare borgerliga
            regeringen beslutade om genom att öppna för friare etablering
            för läkare och sjukgymnaster året före valet.
          </note>
          <note>
            Resultatet av detta frenetiska socialdemokratiska motstånd mot
            alternativa vårdyrkesarbetande som en möjlighet att själva få
            utveckla sin verksamhet till förmån för ett slags socialistisk
            fäbless för att politiker alltid vet bättre än de som är skolade
            i verksamheten var just en socialistisk återställarlag. Lagen
            innebar ett yrkesförbud för läkare och sjukgymnaster, och den
            trädde i kraft den 1 januari 1995, det vill säga knappt ett år
            efter det att den borgerliga regeringen hade öppnat för en ny
            typ av viktig mångfald i utförarledet.
          </note>
          <note>
            Trots att det bara blev ett år med möjlighet att ansluta sig
            till denna frihetslagstiftning innan återsocialiseringsprocessen
            var ett faktum hann så många som över 2 000 läkare och betydligt
            många fler sjukgymnaster gripa chansen att förverkliga en yrkesdröm
            på vårdområdet. De hade en dröm om att etablera en egen uppbyggd
            vårdverksamhet baserad på egna visioner om hur man bäst hjälper
            sina patienter. Det var patienter som av fritt val sökte sig till
            dessa av Socialstyrelsen legitimerade och fortlöpande professionellt
            utvärderade vårdarbetare. Genom det gemensamma engagemanget kunde
            vårdarbetarna på ett dramatiskt sätt börja hjälpa landstinget
            att tillsammans, privat och offentligt, leva upp till hälso- och
            sjukvårdslagens portalparagrafer som strävar efter en hög tillgänglighet
            till högklassig vård för alla människor i vårt land.
          </note>
          <note>
            Den drömmen skulle nu till varje pris snabbt krossas. Med den
            nya vänsterkoalitionens förbudslagstiftning väl på plats påbörjades
            en medveten isolering och successiv utarmning av de många vårdyrkesarbetande
            som på kort tid hade funnit en fristad för sina idéer i ett samarbete
            med sjukvårdshuvudmännen via så kallade samverkansavtal. Vi ser
            hur utarmningen ska fortsätta med dagens reservation från s, v
            och mp.
          </note>
          <note>
            Med stopplagen förbjöds möjligheten att överlåta sin väl etablerade
            verksamhet när man väl ville avveckla den. Man fick inte överlåta
            den till en yngre kollega att driva vidare i överenskommelse mellan
            etableringsinnehavaren och kollegan. I stället skulle nu den uppbyggda
            verksamheten konfiskeras av sjukvårdshuvudmannen, vilket i praktiken
            innebar att en ofta välfungerande och effektiv sjukvårdsverksamhet
            med stor kontinuitet och oftast en stor uppbyggd patientstock
            helt sonika upplöstes i intet. Snacka om såväl human som ekonomisk
            kapitalförstöring i en sjukvård där varje krona måste göra nytta!
            Allt detta görs för att uppfylla en ideologisk föreställning om
            att politiker är så mycket bättre än professionen och dess patienter
            på att planera och enligt egen tolkning ge rättvisa för en fungerande
            verksamhet inför det som verkligen behövs i vården. Hur galet
            kan det bli?
          </note>
          <note>
            Fru talman! Så galet kan det bli att vi i dag, ett och ett halvt
            decennium efter förbudslagens införande, bara har kvar lite drygt
            1 000 sådana läkare och knappt 1 500 sjukgymnaster eftersom etableringarna
            fortlöpande går i graven vartefter dessa tappra vårdarbetare faller
            in i ålderdom. Ingen annan än den som landstinget beslutar om
            tillåts ta över ansvaret för de många patienter som trots allt
            finns kvar.
          </note>
          <note>
            Det är därför en glädjens dag i dag när möjligheten kommer åter
            för de kvarvarande etableringar som ännu inte gått sotdöden till
            mötes under den socialdemokratiska förbudstiden genom just de
            lagändringar som nu föreslås beslutas om i denna kammare. Nu kan
            de återigen överlåtas till en av entreprenören själv utvald kollega
            att driva verksamheten vidare på samma villkor som tidigare har
            gällt för den som har byggt upp etableringen och skapat ett ofta
            stort enskilt patientunderlag med stort ömsesidigt förtroende.
          </note>
          <note>
            Fru talman! I ljuset av denna historiebeskrivning blir den dåvarande
            vänsterregeringens motiv till att införa yrkesförbudsliknande
            lagstiftning från 1995 liksom den nuvarande vänsteroppositionens
            entreprenörsföraktande argumentation i den gemensamma reservationstexten
            närmast en kvävande materia att ta del av. Man vill behålla yrkesförbudet
            och hindra etableringar att fortsatt få existera med en ersättare
            som övertar ersättning för detta arbete på nationell nivå och
            med den här taxan. Det gäller både patienternas rätt till alternativ
            och skattebetalarnas rätt till kostnadseffektiva och konkurrerande
            alternativ. Dessa alternativ samverkar på lika villkor som för
            landstingens egen planerade vård inom ramen för en större mångfald
            av praktiska valmöjligheter inom svensk hälso- och sjukvård.
          </note>
          <note>
            Det är närmast beklämmande att läsa reservationstexten där s,
            v och mp beskriver sitt yrkesförbud som liktydigt med en rättvis
            och behovsstyrd vård. Samtidigt beskriver man detta att tillåta
            de kvarvarande välfungerande etableringarna att fortleva som en
            David- parallellt med landstingets Goliatverksamhet i strävan
            mot en hälsosam pluralism bland alternativen beskrivs som ett
            rent efterfrågestyrt system. Det är därmed retoriskt feltolkat
            av socialisterna som ett slags orättvisa.
          </note>
          <note>
            Låt mig därför, fru talman, försöka göra upp med den bedrägliga
            retoriken om att endast vänstern skulle ha förstått vad som är
            behov respektive rättvisa i vården med sitt återkommande mantra
            av enögd föreställning av semantiken på området.
          </note>
          <note>
            Vi moderater tycker tillsammans med alliansen att det val som
            sätter patienten i centrum och som uttrycks i att man kan efterfråga
            en viss typ av vård och vårdgivare så långt möjligt själv ger
            en individuell tillfredsställelse. Det handlar om att ha makt
            över besluten när det gäller kanske något av det viktigaste man
            har att besluta över, nämligen sin egen hälsa. Det kan man göra
            tillsammans med sin vårdgivare. Detta bör verkligen ses som en
            behovsstyrd sjukvård.
          </note>
          <note>
            Mot detta står tolkningen där en toppstyrande politisk nomenklaturas
            efterfrågan av att få egna motiv, ofta rent ideologiska, att bli
            tillfredsställd som ett mer rättvist behov fast detta ofta sker
            på bekostnad av den individuella friheten hos patienterna och
            deras självvalda vårdgivares många diversifierade önskemål om
            hur vården bäst planeras och utförs.
          </note>
          <note>
            Min retoriska fråga blir då vilken behovsstyrning som ger mest
            rättvis vård för den som vården ytterst är till för. Är det den
            som tillfredsställer politikernas efterfrågan på lösningar lika
            för alla eller den som tillmötesgår patienterna och deras valda
            vårdgivares önskemål om hur vården bäst ska se ut och ske just
            för en själv?
          </note>
          <note>
            Fru talman! Jag skulle vilja avsluta detta anförande med att
            ställa några frågor med anledning av oppositionens framförda resonemang
            i debatten.
          </note>
          <note>
            Den första frågan handlar om kostnadsaspekterna. Här har falskt
            förespeglats, enligt min mening, att det här skulle vara ett kostnadsdrivande
            lagförslag. Jag påstår att detta kortsiktigt är ett av de mest
            kostnadsbesparande förslagen i svensk hälso- och sjukvård där
            vi gemensamt är måna om att den solidariskt finansierade vården
            verkligen vänder på skattekronorna så att man får mest skatteeffekt.
            Kan någon i oppositionen förklara för mig på vilket sätt det här
            skulle vara kostnadsdrivande så ska jag försöka reda ut hur jag
            ser på detta.
          </note>
          <note>
            Den andra frågan handlar om, precis som Kenneth Johansson sade,
            hur det egentligen är med den inre känslan av att vilja se en
            mångfald i vården. I middagstalen talas det vitt och brett med
            vackra ord om valfrihet och mångfald även från oppositionen som
            här i dag vill bekräfta en förbudslagstiftning som hindrar valfriheten.
            Det är så den reella politiken ser ut.
          </note>
          <note>
            Avslutningsvis, fru talman, vill jag med de här orden och frågorna
            vad vill man uppnå för kostnadsprofil genom att ta bort möjligheterna
            och vad vill man se för egentliga alternativ i vården yrka bifall
            till utskottets förslag i dess helhet och avslag på den oppositionella
            reservationen.
          </note>
          <note type="speaker">
            Anf. 15 ELINA LINNA (v) replik:
          </note>
          <note>
            Fru talman! Jag måste erkänna att de stora ord som Finn Bengtsson
            använder i talarstolen är rätt underhållande. Jag tror att socialism,
            socialister och socialisering nämndes ungefär 20 gånger. Inte
            en enda gång hörde jag ordet solidaritet, som också kommer från
            det ordet från början. Det var underhållande.
          </note>
          <note>
            Jag begärde egentligen ordet för att passa på att be Finn Bengtsson
            förklara Moderaternas synpunkter på yrkesförbud. Finn Bengtsson
            använde det ordet också i sin resumé över socialisternas tilltag
            inom hälso- och sjukvårdslagstiftningen.
          </note>
          <note>
            Senare i debatten kommer en kollega till Finn Bengtsson, både
            till professionen och i partiet, säkert att använda ordet yrkesförbud
            som beskrivning av regeringens förslag. Hur ser Moderaterna egentligen
            på förslaget och på de ändringar som nu kommer, som vi kritiserar
            och inte vill ha?
          </note>
          <note type="speaker">
            Anf. 16 FINN BENGTSSON (m) replik:
          </note>
          <note>
            Fru talman! Tack, Elina Linna! Det är roligt om jag kan underhålla
            Elina Linna genom att påtala och påminna om att hon står för en
            socialistisk ideologi. När man beslutar att förbjuda människor
            att arbeta efter eget huvud anknyter ju det till den ideologin.
            På så sätt är det viktigt att påminna om inte annat. Om jag dessutom
            kan underhålla är det desto trevligare.
          </note>
          <note>
            Jo, jag nämnde ordet solidaritet, solidarisk finansiering. Det
            står vi parlamentariskt eniga bakom. Men det handlar också om
            att göra skattekronorna effektiva. Det är faktiskt på det sättet
            att när man bjuder in dem som har så viktiga uppgifter för hälso-
            och sjukvården, som också har betonats med vackra ord i debatten,
            gör man det med armbågen för man vill egentligen inte ha dem.
            Det lyser igenom, Elina Linna. Ni vill inte ha några entreprenörer.
            Ni vill helst ha en offentligdriven vård till hundra procent.
            Hur effektiv blir den?
          </note>
          <note>
            Låt oss titta på de 1 000 läkare som finns kvar i det här systemet.
            De har 2,2 miljoner patientbesök om året. Ett sådant besök kostar
            i genomsnitt 700 kronor hos en specialist. Patienten betalar 300
            kronor i avgift. Ett kvalificerat besök hos en människa som har
            byggt upp ett förtroende hos sin patientkader kostar alltså 400
            kronor för landstinget. Hur kan detta bli dyrt? Det är en av de
            billigaste vårdformerna vi kan tänka oss över huvud taget. Man
            vill kasta ut barnet med badvattnet därför att man är ideologiskt
            övertygad om att det här inte fungerar. Det är ren socialism som
            sätter sig före förnuft och förstånd och värnandet om den solidariskt
            finansierade vården. Det är problemet.
          </note>
          <note>
            Yrkesförbudet kommer från att man inte kan bjuda in till dans
            och sedan inte vilja dansa. Det är i praktiken yrkesförbud. Om
            man sedan väljer att säga att ni ska få möjligheten att uppfylla
            det här under strängt reglerade former gör man det oattraktivt
            att driva verksamheten. Då har man i praktiken skapat ett yrkesförbud.
            Det är det som är min invändning. Hur gärna vill egentligen Vänstern
            ha alternativa utförare i vården och inte bara landstinget självt?
          </note>
          <note type="speaker">
            Anf. 17 ELINA LINNA (v) replik:
          </note>
          <note>
            Fru talman! Det där med dansen och yrkesförbudet förstod jag
            inte, men det kanske inte var så viktigt. Självklart är det ingen
            hemlighet här i kammaren att Vänsterpartiet vill att vården och
            omsorgen i huvudsak är offentligt driven. Det förnekar jag inte.
          </note>
          <note>
            När det gäller kostnaderna citerade jag i mitt anförande beräkningar
            från Stockholms läns landsting. Det är tjänstemän som har till
            sitt yrke att beräkna kostnader. Där beräknar de att det här förslaget
            totalt kan handla om 830 miljoner högre kostnader för privata
            vårdgivare. Där står Finn Bengtsson och jag långt ifrån varandra
            när vi hänvisar till kostnadsökningen eller kostnadsminskningen,
            som Finn Bengtsson säger. Mina beräkningar är inte mina egna utan
            jag hänvisar till tjänstemännen.
          </note>
          <note>
            Sedan kan vi ju jämföra till exempel internationella beräkningar
            av hur mycket hälso- och sjukvården kostar för Sverige och för
            andra länder som har fler privata utförare än vi har. Vi ligger
            bra till. Vi får mycket hälso- och sjukvård med offentlig finansiering
            och offentliga utförare.
          </note>
          <note type="speaker">
            Anf. 18 FINN BENGTSSON (m) replik:
          </note>
          <note>
            Fru talman! Jag ska informera Elina Linna om hur jag tänker.
            800 miljoner kronor ser Elina Linna som en utgift. Det är klart
            att det är en utgift, men vad är det vi får för pengarna? Vi får
            alltså i det här fallet, som jag sade, 1 000 personer, om vi tar
            läkarkåren, som i det här fallet har 2,2 miljoner besök om året.
            De kostar landstinget 400 kronor. Det är väl klokare att expandera
            den verksamheten som är så rationellt driven att landstinget självt
            inte kan göra detta.
          </note>
          <note>
            När man undersöker just den grupp det handlar om nu, som vi värnar
            om och som ni vill stöta ut ur vårdgemenskapen, visar siffror
            att man i grunden har en patientrelaterad tid som ligger någonstans
            mellan 80 och 85 procent. Privatläkarföreningen har löpande gjort
            undersökningar av de här siffrorna. Komrad gjorde samma granskning
            av en likadan offentligt driven verksamhet. Där ligger man på
            44 procent, alltså knappt hälften av tiden är patientrelaterad
            när man arbetar offentligt. Det är ju för att, som Elina Linna
            sade i sitt inlägg, den byråkratiska överbyggnaden är minimal
            med den här typen av vård jämfört med när man driver den offentligt.
            Det är därför vi vill ha en mångfald, en blandform där man såväl
            bejakar den offentligt drivna vården som att man skapar utrymme
            för den mycket mer effektiva vård som bedrivs på andra händer.
          </note>
          <note>
            Att Elina Linna inte förstår detta och inte kan konceptualisera
            det i sin ideologi begriper jag. Det handlar om att förstå entreprenörskapets
            inre väsen. Det handlar då också om att i grunden vilja bjuda
            in dessa människor så att de får rimliga villkor att arbeta på,
            incitament att bygga upp en verksamhet, ta en risk, kanske köpa
            utrustning, som Kenneth Johansson sade, och förnya sin verksamhet
            som annars den stora apparaten har bättre resurser till. Då måste
            man ha en öppen inkluderande attityd och inte den här typen av
            lagstiftningsförbud som närmast är att likna vid ett praktiskt
            yrkesförbud.
          </note>
          <note>
            Jag förstår att vi skiljer oss åt i bedömningen, och jag antar
            att åhörare av den här debatten får döma vem som möjligtvis har
            rätt. Men jag tror att vi kommer att spara pengar till landstinget
            genom att låta ersättningsetableringarna bestå.
          </note>
          <note type="speaker">
            Anf. 19 LENNART AXELSSON (s) replik:
          </note>
          <note>
            Fru talman! Det var uppfriskande att få höra ett förstamajtal
            med högerinfluenser. Det kanske inte är på första maj som ni brukar
            prata, men det finns säkert andra tillfällen. Med tanke på att
            Kenneth Johansson tyckte att vi inte skulle prata ideologi kändes
            det som sagt uppfriskande.
          </note>
          <note>
            Eftersom Finn Bengtsson till professionen är läkare har han naturligtvis
            insikt i hur saker och ting fungerar inom det här området. Därför
            undrar jag om han inte ser någon som helst problematik i att den
            som har fått ansvaret att sköta hälso- och sjukvården fråntas
            möjligheten att samtidigt organisera den inom hela sitt område.
          </note>
          <note>
            Det är också så att vi har en läkarbrist i Sverige i dag, och
            det gör att varje ansvarstagande landstingspolitiker naturligtvis
            ser till att ta vara på de resurser som finns. Men den möjligheten
            får man inte med det sätt som förmodligen kommer att beslutas
            i dag, utan man tvingas in i en föråldrad organisation. Man skulle
            mycket hellre vilja ha avtal med läkarna och sjukgymnasterna som
            gör att man kan använda dem när man organiserar en helhet för
            att kunna erbjuda länsinvånarna den bästa vården.
          </note>
          <note>
            Min fundering är om Finn Bengtsson inte ser den problematik som
            det innebär att man inte har fullt grepp över all verksamhet inom
            sitt landsting.
          </note>
          <note type="speaker">
            Anf. 20 FINN BENGTSSON (m) replik:
          </note>
          <note>
            Fru talman! Ja, det är riktigt, Lennart Axelsson, att det nya
            arbetarpartiet tränar sig inför förstamajretoriken. Tack för den
            komplimangen!
          </note>
          <note>
            När det gäller sakfrågan har jag verkligen funderat mycket på
            det här. Om min yrkesroll som läkare kommer in har jag hela mitt
            liv varit offentliganställd, trivts väldigt bra med det och kunnat
            utveckla mig som offentliganställd. Det beror till stor del på
            att jag har jobbat med akademisk medicin där det är väldigt viktigt
            att man också har ett starkt stöd av offentligdriven vård.
          </note>
          <note>
            Däremot kan jag säga till Lennart Axelsson, i fråga om de patienter
            som jag har inom den offentliga vården, att när jag behöver ha
            tillgänglighet till lättare typ av vård, alltså lätt till medelsvår
            vård, har mina egna kolleger inom det offentliga systemet väldigt
            trångt om tider. De har ungefär samma agenda som jag med mycket
            möten. Jag får ofta remittera de här patienterna till just alternativa
            utförare i landstinget. Jag värnar dem just för min egen patientkader.
            Och där ser jag kopplingen.
          </note>
          <note>
            Då kan man ställa sig frågan när vi tar upp det här med läkarbrist
            och det gäller att skaffa incitament: Har någon ett intresse av
            att vilja etablera sig? Jag har någon gång gjort en avstämning
            där det visade sig att hälften av läkarkåren skulle vilja prova
            på vingarna att jobba efter eget huvud. Den andra halvan är, som
            jag själv, offentliganställda lönearbetare. Men i dag är det ofta
            bara 5 procent som får den möjligheten ute i landet. Det är klart
            att det drar ned intresset om man inte vill vara offentliganställd
            och inte får någon annan möjlighet.
          </note>
          <note>
            Jag tror att rekryteringsproblemet ligger ganska mycket i om
            det går att skapa fler alternativ där man kan bedriva sitt legitimerade
            yrke, antingen som offentliganställd eller som privat. Med ett
            beslut i form av reservationstexten här skulle man undandra ytterligare
            sådana möjligheter.
          </note>
          <note>
            Det är rätt roligt att se det här. Det har försvunnit 1 000 läkare,
            och det är ungefär den brist vi har det saknas 1 500 allmänläkare
            i öppenvård. Om man hade behållit möjligheterna till etablering,
            av den typ som vi i dag vill värna om, om de hade känt sig stimulerade
            att jobba kvar, kanske man inte hade haft den bristsituationen.
            Nu har de hellre gått i pension och lämnat över den här verksamheten
            till landstinget, och den har då minskat i effektivitet.
          </note>
          <note type="speaker">
            Anf. 21 LENNART AXELSSON (s) replik:
          </note>
          <note>
            Fru talman! Jag kan väl konstatera att Finn Bengtsson duckar
            lite grann för min fråga. Ser Finn Bengtsson ingen problematik
            i att landstinget inte har möjlighet att organisera all hälso-
            och sjukvård inom sitt område i och med det beslut som vi kommer
            att fatta i dag?
          </note>
          <note>
            Vi är helt överens om att de läkare som finns är en resurs som
            vi inte kan avvara. Jag kommer själv från ett län där vi står
            beredda att via universitetet skapa en ny läkarutbildning som
            skulle kunna göra att den brist som finns i dag blir mindre. Då
            vore vi inte beroende av att länder runt omkring oss utbildar
            läkare som vi sedan tar hit till Sverige.
          </note>
          <note>
            Nu värnar man en grupp med argument som kontinuitet. Jag är rätt
            övertygad om att de allra flesta som går till en läkare skapar
            en relation till just den läkaren. Det är det som är det viktiga,
            att man känner en trygghet med en person. Det är inte att man
            absolut måste gå till samma lokal även när den läkare som man
            har gått hos i många år slutar. Jag tror personligen att det är
            så, och jag fungerar själv så när det gäller både läkare och tandläkare
            det känns skönt att komma tillbaka till samma.
          </note>
          <note>
            När det gäller kompetensutveckling finns det en skyldighet för
            all offentligt finansierad verksamhet att se till att den verksamhet
            man har är så bra som möjligt. Det finns ju regler som säger att
            det är så. Jag tycker inte heller att det skulle vara något skäl
            för att genomföra det här.
          </note>
          <note>
            Det vore också intressant att få en kommentar om det här med
            skatterna, som jag pratade lite med Kenneth Johansson om.
          </note>
          <note type="speaker">
            Anf. 22 FINN BENGTSSON (m) replik:
          </note>
          <note>
            Fru talman! Varför förstår vi inte varandra? Ja, vi får gå tillbaka
            till ideologin. Lennart Axelsson må ha just den övertron att landstingspolitiker,
            administrativa människor, kan rita hur många kartor som helst
            och att det ska göras revisioner som lever upp till hur man förvaltar
            skattebetalarnas pengar. Men den miss man gör är att när man inte
            vill se entreprenörerna driva det efter eget huvud, när man bjuder
            in dem med armbågen, minskar deras möjlighet att göra arbetet
            så bra som det kan bli.
          </note>
          <note>
            Det är den ideologiska skillnaden. Ni tror inte på entreprenörernas
            förmåga. Ni litar inte på dem. Ni litar mycket mer på er egen
            makt. Ni vill överdriva tron på att rita stora kartor och system
            där man ska stoppa in människor, och plötsligt säger man: Oj!
            Det var ingen som sökte! Det fattas 1 500 läkare!
          </note>
          <note>
            Man borde i stället fundera på hur vi ska få dem att känna sig
            stimulerade att jobba 45 timmar i veckan i genomsnitt. Det gör
            man i den här yrkeskåren till och med när man är över 60 år. Genomsnittet
            ligger på över 60 år, och många är överåriga. De arbetar för att
            de tycker att det är roligt, det som de har byggt upp. De försöker
            naturligtvis anpassa sig till regelverket.
          </note>
          <note>
            Om man vänder på detta och säger att regelverket ska bestämma
            att de är intresserade är man fel ute. Jag anser att det är just
            så en socialist tänker: Vi vet bättre än individerna. Att inte
            knyta ihop det viktiga, unika vårdmötet mellan en individ och
            en patient, att inte understödja att vårdarbetet blir så bra som
            möjligt och dra tillbaka sin egen roll med sin egen, närmast fobiska,
            rädsla för att dessa människor inte klarar av att sköta sitt ansvarsfulla
            vuxenuppdrag sinsemellan är att underskatta individer, Lennart
            Axelsson. Det gör Socialdemokraterna tyvärr ständigt och jämt.
            Det blir inte bättre när ni stöder er på Vänsterpartiet.
          </note>
          <note type="speaker">
            Anf. 23 TOBIAS KRANTZ (fp):
          </note>
          <note>
            Fru talman! I dag kan vi pricka av ytterligare ett vallöfte från
            Allians för Sverige. Vi inför ersättningsetablering för vissa
            privata vårdgivare. Det har varit en krokig väg fram till den
            här dagen. Det har varit flera skär som vi har tvingats kryssa
            mellan, men nu är vi här. Vi lovade före valet att vi skulle införa
            ersättningsetablering. Nu genomför vi detta. Alliansen levererar.
          </note>
          <note>
            Fru talman! Under den borgerliga regeringen 19911994 infördes
            friare etablering med nationell taxa för privatpraktiserande läkare
            och sjukgymnaster. Tanken var att bana väg för mångfald, förnyelse
            och nytänkande, i en sjukvård som var i starkt behov av förnyelse,
            förändring och nytänkande.
          </note>
          <note>
            Därefter, under de socialdemokratiska regeringsåren, har det
            här systemet och de här tankarna utsatts för ständiga attacker
            och ständiga nålstick.
          </note>
          <note>
            Jag vill säga till alla de privatpraktiserande läkare och sjukgymnaster
            som eventuellt följer den här debatten: Nu blåser nya vindar.
            Signalen från den nya regeringen är: Ert arbete uppskattas. Ert
            arbete är välkommet.
          </note>
          <note>
            Vad är då innehållet i den proposition som vi i dag debatterar
            och det betänkande som socialutskottet har levererat? Först innebär
            det en rätt för privatpraktiserande läkare och sjukgymnaster att
            sälja sin praktik. Man har rätt att få ett samverkansavtal med
            landstinget, och det ska vara samma villkor som gällde före överlåtelsen.
            Det gäller inte för nya läkare som ingår i vårdvalsmodeller. Det
            innebär också att landstingen ska ha möjlighet att få insyn i
            hur vården och behandlingen bedrivs av både medicinska och ekonomiska
            skäl för att kunna göra en rimlig uppföljning. Det är naturligtvis
            rimligt att de som betalar vården också har möjlighet att få insyn
            i hur verksamheten bedrivs.
          </note>
          <note>
            Jag vill gärna säga, eftersom det har varit en diskussion och
            debatt under de senaste månaderna om just den här frågan, att
            vi i utskottet är särskilt noga med att påpeka några saker på
            denna punkt.
          </note>
          <note>
            För det första ska landstingets personal som ska genomföra den
            här insynen och uppföljningen självfallet omfattas av sjukvårdssekretessen.
          </note>
          <note>
            För det andra poängterar vi mycket tydligt i utskottets betänkande
            att landstingets personal inte ska ha tillgång till patientjournaler
            regelbundet, utan endast om det finns misstanke om oegentligheter.
          </note>
          <note>
            För det tredje poängterar vi att den här verksamheten självfallet,
            precis som all annan verksamhet i landstinget, står under Socialstyrelsens
            tillsyn. Vi gör detta för att vi vill slå vakt om kontinuiteten
            för patienterna, för att vi vill stå upp för mångfald inom vården
            och för valfrihet för patienterna.
          </note>
          <note>
            Fru talman! Hur ser då det politiska alternativet ut? Vi är ju
            inte eniga om detta, utan det finns också en reservation i utskottet.
            Hur ser Socialdemokraterna, Vänstern och Miljöpartiet på detta?
          </note>
          <note>
            Det är spännande att följa den debatt och den utveckling som
            finns på det här området. Alla dessa oppositionspartier säger
            ständigt att det är viktigt att politiken på det här området förnyas.
            Alla tre partier har efter det senaste valet lärt sig läxan att
            de måste förnya sin politik när det gäller vård och omsorg. Men
            min fråga är: Vart tog den här förnyelsen vägen?
          </note>
          <note>
            Nästa vecka ska vi här i kammaren debattera frågan om vårdval
            i primärvården. Det handlar om att enskilda människor ska få bestämma
            mer över vilken läkare, mottagning och vårdgivare de vill gå till.
            I dag debatterar vi ersättningsetableringar för privatpraktiserande
            läkare och sjukgymnaster.
          </note>
          <note>
            Det är inte bara jag som ställer den här frågan. På båda dessa
            punkter är ju Socialdemokraterna, Vänsterpartiet och Miljöpartiet
            kraftfullt emot alla tankar på förnyelse, förändring och utveckling
            av den svenska sjukvården. Man är kvar i precis samma hjulspår
            som före valet 2006. Vart tog förnyelsen vägen? Det är inte bara
            jag som ställer den frågan. Ledande socialdemokrater i Stockholm
            har inför det vårdtoppmöte som Socialdemokraterna nyligen hade
            också ställt sig den frågan: Vart tog förnyelsen inom socialdemokratin
            och de övriga oppositionspartierna vägen?
          </note>
          <note>
            Är det inte dags att kliva upp ur de gamla ideologiska skyttegravarna
            och arbeta för förnyelse av den svenska sjukvården i stället för
            att vara kvar i gamla invanda hjulspår?
          </note>
          <note>
            Min bedömning är att beteendet och resonemangen hos Socialdemokraterna,
            Vänstern och Miljöpartiet i den här frågan i mycket präglas av
            ideologisk dogmatism. Varför är det så viktigt att attackera just
            de här läkarna och sjukgymnasterna? Vi pratar, som Finn Bengtsson
            sade, om drygt 1 000 läkare och kanske 1 500 sjukgymnaster. Vad
            är det som är så farligt med den verksamhet de bedriver att hela
            det ideologiska och retoriska maskineriet ska dras i gång? Varför
            ses dessa människor som ett sådant fruktansvärt hot?
          </note>
          <note>
            Det handlar om 1 000 läkare. Vi har sammanlagt ungefär 30 000
            läkare i Sverige. Det är en bråkdel av den svenska läkarkåren
            och sjukgymnasterna vi talar om. Ser vi till de pengar som betalas
            ut till dessa läkare och sjukgymnaster från den offentliga vården
            är det också en bråkdel. Vari ligger det stora hotet?
          </note>
          <note>
            Varför attackerar ni dessa läkare och sjukgymnaster, som bidrar
            till att korta vårdköerna, i stället för att attackera vårdköerna?
            Varför attackerar ni inte vårdköerna, och då särskilt i de landsting
            där ni själva styr? Det är ju dessutom just dessa landsting som
            har de längsta vårdköerna. Attackera inte läkarna, attackera vårdköerna!
          </note>
          <note>
            I den här debatten är det intressant att ta del av oppositionspartiernas
            perspektiv. Jag har lyssnat på alla oppositionspartiernas företrädare.
            Det har handlat väldigt mycket om landstingspolitikernas planeringsperspektiv.
            Vart tog engagemanget för patienterna vägen? Det är väl ändå för
            patienterna som sjukvården finns, eller hur? Mitt synsätt är att
            landstingen och sjukvården ska finnas till för patienterna, inte
            tvärtom.
          </note>
          <note>
            Fru talman! Svensk sjukvård håller mycket hög klass, men den
            behöver förnyelse, förändring och utveckling. Därför yrkar jag
            bifall till utskottets förslag och avslag på samtliga motioner
            och reservationer.
          </note>
          <note type="speaker">
            Anf. 24 CHATRINE PÅLSSON AHLGREN (kd):
          </note>
          <note>
            Fru talman! Jag känner mig oerhört glad över att vi i dag ska
            fatta beslutet som gör det möjligt att överlåta en privatpraktik
            till någon annan. Det var ett av alliansens vallöften att vi skulle
            göra det. Sedan tog det lite längre tid på grund av EU, som en
            av mina kolleger i alliansen sade, och att vi var tvungna att
            reda ut detta. Men i dag är vi klara för ett beslut. Det beslutet
            är också en signal om att vi menar allvar med att framtidens sjukvård
            måste präglas av mångfald.
          </note>
          <note>
            Vi kan inte tro att allting ska vara likadant som det var för
            20 år sedan. Utvecklingen går framåt. Det är likadant inom sjukvården
            som på andra områden. Om vi inte utvecklas blir det en utvecklingsstörning.
            Det är ingen som gynnas av det.
          </note>
          <note>
            Det är också allt fler grupper inom sjukvården läkarna, sjuksköterskorna
            och även de som tillhör Kommunalarbetareförbundet som vill att
            det ska finnas en mångfald, så att man kan välja vilken arbetsgivare
            man vill jobba för eller om man ska starta eget. Ska vi få de
            allra bästa studenterna att söka vårdyrken måste vi också öppna
            för i vilken form man vill arbeta. Det är verkligen hög tid att
            göra upp med den förmyndaraktiga inställning som har präglat sjukvårdens
            syn på patienten.
          </note>
          <note>
            Jag blir nästan upprörd när oppositionen talar så mycket om landstingets
            rättigheter. Det är ju patienten, vi medborgare, som har rättigheter!
            Det finns ingen anledning att inte använda den subsidiaritetsprincip
            som vi vill ha i samhället. Vad innebär då detta svåra ord? Jo,
            det innebär att besluten ska fattas så nära medborgarna som möjligt
            när det är effektivt. Vi vill gå längre än till landstingen när
            det gäller var besluten ska fattas. Det är den enskilda patienten
            som ska få fatta beslut.
          </note>
          <note>
            Sedan låter det ungefär som om alla som inte är anställda av
            landstingen ägnar sig åt lyxkonsumtion. Jag tycker mycket om doktorer,
            men det är klart att man kan ha roligare än att söka doktor om
            man inte har behov av det. Så kul är det faktiskt inte att gå
            till doktorn. Alla som arbetar med vård och omsorg har en professionell
            inställning, och människor söker sig dit när de behöver det, för
            att de har blivit sjuka.
          </note>
          <note>
            Vad är det som blir dyrare om en patient går till den ena doktorn
            eller till den andra, till en viss sjukgymnast eller till någon
            annan? Det är ju trams och skrämselpropaganda och ingenting annat!
            Det borde vi väl inte ägna oss åt i den här kammaren?
          </note>
          <note>
            Sedan sade Elina Linna att vi skulle göra en konsekvensanalys
            om en doktor jobbar i den privata verksamheten. Hur ofta har vi
            konsekvensanalys om vi anställer en distriktsläkare på vårdcentralen
            eller en infektionsläkare på sjukhuset eller i den öppna vården?
            Självklart ska vi följa upp all verksamhet, och det ska vi göra
            utifrån ett medborgarperspektiv, ett perspektiv där patienten
            känner sig nöjd och kan få vård när man behöver det. Det handlar
            alltså om tillgängligheten, kvaliteten och det professionella
            bemötandet. Det är ju detta som uppföljningen ska handla om.
          </note>
          <note>
            På ett sätt är jag glad över att oppositionen tror så mycket
            på de olika sorternas mångfald att man närmast verkar vara rädd
            för att landstingen inte ska ha något att göra. Jag är övertygad
            om att väldigt många människor kommer att fortsätta att få vård
            i landstingets verksamhet. När det gäller en annan form av organisation
            eller andra huvudmän kan jag konstatera: Om det inte finns några
            behov om alla människor är friska kommer dessa privatläkare inte
            att vara kvar, för då har de ju inget att göra.
          </note>
          <note>
            Det där reglerar ju sig självt. Det är därför som jag tror att
            vad vi behöver säga i dag är att alla behövs, att man behövs i
            den organisation man vill jobba i.
          </note>
          <note>
            För patienternas del spelar det faktiskt ingen roll vem som betalar
            lönen. Det är kvalitet, bemötande och tillgänglighet som avgör
            om man känner sig trygg i vården.
          </note>
          <note>
            Och det ska inte vara långa väntetider, som den svenska sjukvården
            har präglats av så otroligt många år fast det verkar inte bekymra
            oppositionen särskilt mycket. Det är faktiskt så att om patienterna
            får komma dit när de behöver känner de sig nöjda. Då är det en
            trygghet även för de medborgare som i dag inte behöver vården
            men som kanske behöver den i morgon. Det handlar alltså om trygghet
            för hela befolkningen.
          </note>
          <note>
            Med det är jag glad, fru talman, över att få yrka bifall till
            utskottets förslag i betänkandet och också ge en signal ut till
            Sveriges land. Ni behövs, ni som jobbar i en annan organisation
            än landstinget. Och vi ska tillsammans försöka se till att alla
            människor får god vård på lika villkor över hela landet.
          </note>
          <note type="speaker">
            Anf. 25 ELINA LINNA (v) replik:
          </note>
          <note>
            Fru talman! Egentligen ville jag endast korrigera Chatrine Pålsson
            Ahlgren som hade missuppfattat mitt önskemål om regeringens konsekvensanalys.
            Det handlade nämligen om hela propositionen. Jag har tidigare
            också kritiserat regeringen för att regeringen lägger fram propositioner
            utan några konsekvensanalyser.
          </note>
          <note>
            Det handlar alltså inte om den enskilda läkarens möjligheter,
            utan den konsekvensanalys som jag begär handlar om hela propositionen.
            Och det gäller då utifrån hälso- och sjukvårdslagens portalparagraf,
            utifrån prioriteringsordningen, utifrån de tidigare erfarenheterna
            att en fri etableringsrätt innebar högre kostnader för landstingen
            och utifrån de tidigare erfarenheterna att tillgängligheten totalt
            inte förbättrades med privatiseringar.
          </note>
          <note type="speaker">
            Anf. 26 CHATRINE PÅLSSON AHLGREN (kd) replik:
          </note>
          <note>
            Fru talman! Jag förstår Elina Linna. I ert partiprogram står
            det ju att det är det offentliga som ska äga de här välfärdstjänsterna.
            Det är det som är kvar av kommunismen, och då måste man hitta
            olika skäl som kan låta bra för att bromsa sådan här verksamhet.
            Men jag delar inte den synen, och patienterna är måna om att få
            den hjälp de behöver när de behöver den oavsett vem som ger vården.
          </note>
          <note type="speaker">
            Anf. 27 ELINA LINNA (v) replik:
          </note>
          <note>
            Fru talman! Det är ju bra att Chatrine Pålsson läser vårt partiprogram,
            fast jag förbehåller mig rätten att tolka partiprogrammet bättre
            än vad Chatrine Pålsson Ahlgren gör.
          </note>
          <note>
            Och vi säger ju att vården och omsorgen i huvudsak ska drivas
            av offentlig verksamhet.
          </note>
          <note>
            Ajournering
          </note>
          <note>
            Kammaren beslutade kl. 13.34 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            3 § Statsministerns frågestund
          </note>
          <note type="speaker">
            Anf. 28 TALMANNEN:
          </note>
          <note>
            Jag hälsar statsministern och övriga deltagare välkomna till
            dagens frågestund.
          </note>
          <note>
            Beskattningen av pensionärerna
          </note>
          <note type="speaker">
            Anf. 29 VERONICA PALM (s):
          </note>
          <note>
            Herr talman! Min fråga till statsministern gäller den orättvisa
            beskattning som regeringen utsätter landets pensionärer för. De
            äldre människor som har byggt upp landet och som har slitit hela
            sitt yrkesverksamma liv väljer den moderatledda regeringen att
            straffbeskatta. En människa som har en pension på 12 500 kronor
            betalar i Moderaternas Sverige 722 kronor mer i skatt än en löntagare
            med samma summa i inkomst. Det är djupt orättvist.
          </note>
          <note>
            Min fråga till statsministern är en enkel ja-eller-nej-fråga.
            Anser statsministern att det är rätt att pension beskattas högre
            än lön?
          </note>
          <note type="speaker">
            Anf. 30 Statsminister FREDRIK REINFELDT (m):
          </note>
          <note>
            Herr talman! Jag anser att det är rätt att förvärvsinkomster
            beskattas lägre än andra typer av inkomster som kan vara pension
            men också andra socialförsäkringsinkomster av olika slag. Det
            är till och med den bärande delen av hur regeringen har valt att
            genomföra sina inkomstskattesänkningar som nu är i nivån 70 miljarder.
          </note>
          <note>
            Jag tror att den senaste uppdateringen är att Socialdemokraterna
            har accepterat 50 miljarder av detta. Det är lätt att kritisera,
            men det är väl i sanning så att stora delar av detta har accepterats
            brett här i riksdagen.
          </note>
          <note>
            Vad är då syftet? Jo, att det ska vara stöd för vår arbetslinje.
            Det ska löna sig bättre att arbeta. Störst lättnader har de som
            är över 65 år och fortsätter arbeta.
          </note>
          <note>
            Det har också varit en grund för att vi långsiktigt ska ha större
            sysselsättning i Sverige och möta den demografiska förskjutning
            som Sverige är inne i, det vill säga det faktum att vi får fler
            äldre. Fler som jobbar tryggar välfärd och pensioner för dem som
            inte arbetar.
          </note>
          <note type="speaker">
            Anf. 31 VERONICA PALM (s):
          </note>
          <note>
            Herr talman! En bärande del av vår skattepolitik, kallar statsministern
            den orättvisa skatteskillnaden mellan löntagare och pensionärer.
            Nu vidgar ni klyftan ytterligare. Statsministern och jag får en
            skattesänkning på 12 000 kronor enligt den nya skattetabell som
            infördes vid årsskiftet. En pensionär med medelpension får nöja
            sig med 68 kronor.
          </note>
          <note>
            Något som gör mig långsiktigt orolig är att vi enligt Konjunkturinstitutet
            är på väg in i ett budgetunderskott. Det innebär att vi lånar
            till dessa hutlösa fortsatta skattesänkningar för dem som har
            det bäst ställt, medan landets pensionärer får nöja sig med 68
            kronor och vidgade klyftor.
          </note>
          <note>
            Jag tror att statsministerns svar intresserar många av de äldre
            som tittar på diskussionen och hör statsministern säga: Ja, att
            straffbeskatta pensionärer är en bärande del av vår skattepolitik.
          </note>
          <note type="speaker">
            Anf. 32 Statsminister FREDRIK REINFELDT (m):
          </note>
          <note>
            Herr talman! Det är kanske inte så förvånande att regeringschefen
            försvarar regeringspolitiken. Den syftar till att det ska löna
            sig bättre att arbeta. Det sade vi före valet och genomförde efter
            valet. Det som är en större nyhet är att Socialdemokraterna i
            stor utsträckning har accepterat detta. Därför låter det lite
            märkligt när det kritiseras på det sätt som framförs här. Eller
            menar Veronica Palm att Socialdemokraterna kommer att gå till
            val på att ta tillbaka 70 miljarder i inkomstskattesänkningar
            brett över alla löntagargrupper i Sverige? Det tror jag på först
            den dag jag hör det. Det är bra om man anpassar sitt sätt att
            fråga till vad man faktiskt föreslår.
          </note>
          <note>
            Jag försvarar detta av ett mycket tydligt skäl. Det är bra för
            landets äldre att de som är yngre jobbar. Ju mer de jobbar, desto
            säkrare kan vi vara på att vi kan bära välfärd, pensionssystem
            och alla de satsningar vi vill se för äldre. Det är så samhällsekonomin
            hänger ihop. Eftersom vi har en växande grupp av äldre framöver
            blir det ännu viktigare att föra en politik som säkerställer att
            de som är i arbetsför ålder också arbetar.
          </note>
          <note>
            Regeringens ansvar i lågkonjunkturen
          </note>
          <note type="speaker">
            Anf. 33 ALICE ÅSTRÖM (v):
          </note>
          <note>
            Herr talman! Jag har en fråga till statsministern angående den
            kris som Sverige befinner sig i. Finansministern sade i går på
            nyheterna att vi har en nationell kris och att det är viktigt
            att bankerna tar sitt ansvar och att företagen tar sitt ansvar
            och vågar investera för att lågkonjunkturen inte ska förstärkas
            ytterligare. Finansministern sade också att det är viktigt att
            medborgarna i Sverige tar sitt ansvar och vågar investera, reparera
            och bygga om.
          </note>
          <note>
            På ett område gav finansministern och statsministern i går ett
            besked. Det gäller den sektor som politiken ansvarar för och där
            regeringen har möjlighet att omedelbart sätta in åtgärder för
            att inte förstärka lågkonjunkturen, nämligen kommuner och landsting
            där varslen ökar dag för dag vilket drabbar välfärden. Där var
            statsministerns och finansministerns svar: Vi återkommer eventuellt
            i vårpropositionen.
          </note>
          <note>
            Vad har regeringen för ansvar för att inte förstärka lågkonjunkturen?
          </note>
          <note type="speaker">
            Anf. 34 Statsminister FREDRIK REINFELDT (m):
          </note>
          <note>
            Herr talman! Det är en global finanskris som har övergått i en
            nedgång världen över. Det känner vi av tungt i Sverige, men det
            är faktiskt ännu värre i vår omvärld. Detta måste lösas med koordinerade
            insatser för att häva finanskrisen och för att koordinera också
            våra finanspolitiska ambitioner. Större delen av de varsel och
            det som sker i ökad arbetslöshet sker i tung industri och privat
            tjänstesektor. Det finns en oro för att det ska följa också bland
            offentliga tjänster, men det är i mindre tal än om man jämför
            med det som sker på industrisidan.
          </note>
          <note>
            För innevarande år har vi i budget nära 9 miljarder i förstärkningar
            till kommuner och landsting. Det är en viktig lättnad för denna
            sektor med bland annat sänkta arbetsgivaravgifter för dem som
            är offentliganställda och halverad arbetsgivaravgift för dem under
            26.
          </note>
          <note>
            Vi avser att återkomma, men jag vill också påpeka en annan sak.
            När krisen drabbar alla får alla också anpassa sig till detta.
            Det gäller såväl i offentliga miljöer som bland privata. Det finns
            ingen ändlös skattkista att ösa ur. Det finns ingen mirakelkur,
            inte heller för kommuner och landsting.
          </note>
          <note type="speaker">
            Anf. 35 ALICE ÅSTRÖM (v):
          </note>
          <note>
            Herr talman! Vi ser redan att varsel har lagts inom kommuner
            och landsting. Det är inget som eventuellt kommer att ske. På
            Sahlgrenska i Göteborg har man varslat 500. Här i Stockholm är
            det 900. Enligt Kommunal ökar de tysta varslen, alltså när man
            slutar använda sig av timanställda, vikarier och den typen av
            anställningar. Där försvinner 7 500 i välfärdens kärna, i äldreomsorg,
            barnomsorg, skola och sjukvård. Dessa varsel läggs trots att de
            pengar som statsministern hänvisar till redan finns ute i kommunerna
            och man har kunskap om dem.
          </note>
          <note>
            Statsministern säger att man måste vidta åtgärder i takt med
            hur krisen utvecklas. När det gäller bankkrisen, bilkrisen och
            till och med länder runt omkring har regeringen vidtagit åtgärder
            och man har behandlat det snabbt. Men när det gäller kvinnors
            arbete och välfärdens kärna har regeringen ingen brådska alls.
          </note>
          <note type="speaker">
            Anf. 36 Statsminister FREDRIK REINFELDT (m):
          </note>
          <note>
            Herr talman! Jag vill understryka att vi fortsatt följer utvecklingen
            i kommuner och landsting. Alice Åström nämnde Sahlgrenska. Jag
            noterar att Västra Götalandsregionen levererade ett plusresultat.
            En del av de underskott som diskuteras är kända sedan länge. Man
            får ibland hålla isär vad som är hushållning med resurser inom
            ett enskilt landsting och det som är konjunktureffekter.
          </note>
          <note>
            Som jag sade lägger vi 9 miljarder innevarande år på förstärkningar
            i kommuner och landsting. Vi återkommer säkert till frågan. Det
            är dock inte så att ansvaret för kommuner och landsting att hålla
            ihop och sköta sin budget har flyttat någon annanstans. Man kan
            inte vänta sig att staten ska axla det av det enkla skälet att
            alla med politiska förtroendeuppdrag har detta ansvar nu.
          </note>
          <note>
            Vi ska återkomma till vilket utrymme som kan finnas. Men det
            finns också en risk att Sverige följer efter andra och bygger
            upp stora underskott, stora obalanser i ekonomin. Det kommer att
            slå mot kärnan i den svenska välfärden. Det tycker jag att man
            ska visa lite större respekt för när man ropar på stora paket
            i stort sett varje dag.
          </note>
          <note>
            Utbyggnad av kärnkraften
          </note>
          <note type="speaker">
            Anf. 37 MARIA WETTERSTRAND (mp):
          </note>
          <note>
            Herr talman! I dag kom energistatistik från energimyndigheten
            som visar att elanvändningen minskar och elproduktionen ökar i
            Sverige. Vi har ett tydligt elöverskott.
          </note>
          <note>
            Vad gäller vindkraften skriver regeringen i sitt eget förslag
            om energipolitiken att ambitionerna för utbyggnad ska höjas kraftigt.
            Den nivå som beräknas möjlig till år 2020 motsvarar ungefär hälften
            av det som kärnkraften i dag producerar.
          </note>
          <note>
            Vi vet att det utöver det finns planer för en stor utbyggnad
            av kraftvärme från biomassa de närmaste åren.
          </note>
          <note>
            Vi ser nu en framtid med stor utbyggnad av förnybar energi på
            elsidan. Varför vill regeringen i det läget öppna för utbyggnad
            av ny kärnkraft?
          </note>
          <note type="speaker">
            Anf. 38 Statsminister FREDRIK REINFELDT (m):
          </note>
          <note>
            Herr talman! Så fort diskussionen handlar om kärnkraft lämnar
            Miljöpartiet klimatambitionerna. Då blir huvudmålet återigen att
            bekämpa kärnkraft.
          </note>
          <note>
            För mig är det väldigt tydligt att klimathotet är överordnat.
            Ren el utan utsläpp av växthusgas är att föredra framför till
            exempel användning av fossila bränslen. Vi har fortsatt mycket
            stor fossil bränsleanvändning i Sverige. Det är ännu tydligare
            i länder som Polen och Tyskland och i Baltikum. Om ren el i Sverige
            kan användas för att trycka tillbaka detta både där och här hemma
            är jag för det. Jag är också för att vi ska ha försörjningstrygghet
            och har också, precis som Maria Wetterstrand, konstaterat att
            vi kommer att se en snabb ökning av investeringar i framför allt
            förnybar el de kommande åren. Men det är under kort tid som den
            ekonomiska livslängden för kärnkraften kommer nära i tiden. Jag
            vill inte utsätta Sverige för vågspelet att det förnybara inte
            tillräckligt mycket har hunnit växa ut när snabbavvecklingen i
            så fall följer.
          </note>
          <note type="speaker">
            Anf. 39 MARIA WETTERSTRAND (mp):
          </note>
          <note>
            Herr talman! Sverige är ett av de länder i världen som har allra
            bäst förutsättningar att producera el från förnybara energikällor.
            Vi är ett stort land. Vi har redan i dag mycket utbyggd vattenkraft.
            Vi har på många håll i landet fantastiska lägen att bygga stora
            vindkraftparker på. Vi har biomassa. Vi har ett glest befolkat
            land med väldigt stora tillgångar.
          </note>
          <note>
            Att ett land som Sverige väljer att öppna för att bygga tio nya
            kärnkraftsanläggningar med alla de miljöproblem som det innebär
            menar statsministern skulle vara svaret på klimatkrisen.
          </note>
          <note>
            Den kopplingen finns inte mellan kärnkraft och klimat att det
            går att säga att vi ska ersätta det ena miljöproblemet med att
            skapa det andra miljöproblemet. Vi har sådana fantastiska förutsättningar,
            som inget land i hela världen kan motsvara, tror jag, att klara
            elproduktionen med förnybart med ett överskott så att vi kan exportera
            förnybar el till andra länder så att de kan avveckla sin kolkraft.
          </note>
          <note>
            Det ser jag som framtidens lösning. Regeringen backar 20 år tillbaka
            och väljer att satsa på kärnkraften. Jag tycker att det är mycket
            beklagligt.
          </note>
          <note type="speaker">
            Anf. 40 Statsminister FREDRIK REINFELDT (m):
          </note>
          <note>
            Herr talman! På Maria Wetterstrand låter det som om vi ensamma
            i Sverige ska lösa det globala klimathotet, som om våra goda förutsättningar
            att producera förnybar energi ser likadana ut över hela Europa
            och i andra delar av världen.
          </note>
          <note>
            Min poäng var att det är bra om ren el i Sverige trycker tillbaka
            fossil bränsleanvändning i andra länder. Jag vet hur det just
            nu låter i Litauen och Lettland. I Litauen ska man stänga Ignalina,
            systerreaktorn till Tjernobyl, den sista december i år, utan att
            ha klarat av att ta ställning till vad man ska ersätta den med.
            Valet är rysk gas eller svensk ren el.
          </note>
          <note>
            Är alltså beskedet från den svenska vänstern: Hellre rysk gas
            i Litauen än att vi engagerar oss i att exportera ren el från
            Sverige?
          </note>
          <note>
            Så löser man inte ett globalt klimathot. Det är inte så att ett
            land med 0,2 procent av de globala utsläppen löser problemet ensamt.
            Vi finns i världen tillsammans med andra. Jag tycker att vi ska
            ta ett globalt ansvar på bland annat det sätt som vår energiöverenskommelse
            lägger grunden för.
          </note>
          <note>
            Polisens arbete mot groomning
          </note>
          <note type="speaker">
            Anf. 41 MAGDALENA ANDERSSON (m):
          </note>
          <note>
            Herr talman! Det finns en undersökning från Ungdomsbarometern
            som visar att över 60 procent av unga flickor har blivit kontaktade
            på Internet av groomare, alltså män som låtsas vara något annat
            än vad de är och söker kontakt för sexuella syften. Därför är
            det bra att det nu kommer ett lagförslag om kriminalisering av
            groomning. Det är välkommet.
          </note>
          <note>
            Allra bäst vore det förstås om förövarna kunde nås innan flickor
            blir utsatta för dem. Det betyder att ge polisen möjlighet att
            provocera misstänkta groomare att begå brott genom att vara på
            nätet och låtsas vara Sandra tolv och ett halvt och locka fram
            dem att spela med. Det skulle maximera polisens möjligheter.
          </note>
          <note>
            Hur ser statsministern på att medverka till att polisen får laglig
            rätt att provocera fram brott för att på det sättet medverka till
            att unga flickor slipper bli utsatta för övergrepp?
          </note>
          <note type="speaker">
            Anf. 42 Statsminister FREDRIK REINFELDT (m):
          </note>
          <note>
            Herr talman! Det är ett allvarligt och växande samhällsproblem
            att man uppträder på Internet under falska förespeglingar. När
            man pratar med unga, inte minst unga tjejer, märker man att det
            är så här de upplever det. Den som beskriver sig som Lisa 16 kan
            vara Per 45. Det tror jag skapar underlag för brister i tillit
            till samhället om man alltid ska förutsätta att den som utger
            sig för att vara någon egentligen är någon annan, ibland i syfte
            att få kontakt och till och med nå fram till sexuella kontakter
            med unga flickor.
          </note>
          <note>
            Jag tycker att det är viktigt att ta detta första steg, att kriminalisera
            det som vi kallar för groomning och naturligtvis också se till
            att polis och åklagare har resurser att upprätthålla den lagstiftningen.
          </note>
          <note>
            Huruvida det sedan är nödvändigt att gå längre tycker jag att
            vi ska ta efter det att denna lagstiftning är på plats. Vi vet
            att det här samhällsproblemet existerar. Det är också viktigt
            att påpeka för föräldrar och för flickor och pojkar att de själva
            ska vara mycket aktsamma och vaksamma. Det kanske är den bästa
            garantin för att stå emot det här fenomenet.
          </note>
          <note>
            Klimat- och energipolitiken och arbetsmarknaden
          </note>
          <note type="speaker">
            Anf. 43 CLAES VÄSTERTEG (c):
          </note>
          <note>
            Herr talman! Förra veckan slöt alliansregeringen en överenskommelse
            om den framtida klimat- och energipolitiken. Det är mycket glädjande
            att nu se hur det skapas ypperliga förutsättningar att skapa ny
            förnybar energi och förutsättningar för att ställa om till ett
            fossilfritt samhälle.
          </note>
          <note>
            Jag vill fråga vilken bedömning statsministern gör när det gäller
            hur det kommer att påverka jobben i Sverige och vilka förutsättningar
            det skapar för den svenska basindustrin.
          </note>
          <note type="speaker">
            Anf. 44 Statsminister FREDRIK REINFELDT (m):
          </note>
          <note>
            Herr talman! Jag hade den diskussionen också med Maria Wetterstrand.
            Vi förutser att det blir en utbyggnad framför allt av vindkraft.
            Vi har, via de gröna certifikat vi använder, talat om en utbyggd
            andel till 25 terawattimmar. Vindkraftsindustrin i Sverige har
            beskrivit det som förmodligen 10 000 arbetstillfällen kopplade
            till vindkraften. Det finns också annan förnybar energi.
          </note>
          <note>
            Jag tycker i det sammanhanget att mer kraftproduktion i Sverige
            med ren el som kan ge sysselsättning här och till och med leda
            till investeringar i Sverige så fungerar också de europeiska klimatöverenskommelserna
            bidrar till klimatlösningar på ett bra sätt.
          </note>
          <note>
            Jag är övertygad om att ju bättre försörjningstrygghet vi har
            i Sverige, ju mer vi står på de tre ben vi har talat om och om
            alla ben är fungerande det förnybara, vattenkraft och kärnkraft
            desto mer trygg kan man vara med att investera i och utveckla
            tung industri och företagande här i Sverige.
          </note>
          <note>
            Vi har bättre förutsättningar än andra att göra det på ett klimatriktigt
            sätt. Det är då också säkrare att våga investera i Sverige.
          </note>
          <note>
            Införande av euro
          </note>
          <note type="speaker">
            Anf. 45 TINA ACKETOFT (fp):
          </note>
          <note>
            Herr talman! Den 1 januari infördes euron som valuta i Slovakien
            och i min mycket vackra och progressiva hemkommun Höganäs i nordvästra
            Skåne. Då blev euron nämligen en parallellvaluta till kronan.
            Det innebär att när ni kommer till Höganäs kan ni betala i euro.
            Ni kan plocka ut era pengar ur automaterna i form av euro. Vi
            har också en egen eurokurs som regleras varje vecka. Ni är välkomna
            dit.
          </note>
          <note>
            I år fyller euron tio år. Det är över 300 miljoner européer som
            använder euron. Fler länder är på gång. Danmark kommer troligen
            snart att ha en folkomröstning. Euron är snart den dominerande
            valutan i Östersjöregionen.
          </note>
          <note>
            Folkpartiet är fullständigt övertygat om att EU behövs och att
            euron är en viktig del av det samarbetet. Därför beslutade vi
            i helgen att vi vill ha en folkomröstning till stånd senast 2011
            för att Sverige ska kunna ta del av valutasamarbetet så snart
            det någonsin går.
          </note>
          <note>
            Hur ställer sig statsministern till ett införande av euron och
            vilka steg planeras i den riktningen?
          </note>
          <note type="speaker">
            Anf. 46 Statsminister FREDRIK REINFELDT (m):
          </note>
          <note>
            Herr talman! Jag befann mig på ja-sidan i folkomröstningen 2003
            då svenska folket med ganska tydlig majoritet röstade nej till
            införande av euron i Sverige.
          </note>
          <note>
            Dåtidens partiledargeneration sade kort tid före folkomröstningen
            att resultatet skulle respekteras i minst tio år. Jag har noterat
            att oppositionsledaren Mona Sahlin har sagt att frågan inte är
            aktuell under nästa mandatperiod.
          </note>
          <note>
            Jag ska säga det uppenbara: Vi kommer inte att få ett ja till
            någon euro i Sverige med mindre än att samma konstellation som
            sade ja 2003 också kampanjar för det vid ett nytt sådant tillfälle.
            Fortsatt förblir, tyvärr, får jag säga, opinionen i Sverige inte
            helt övertygad om eurons förtjänster, trots Folkpartiets starka
            kampanjande. Jag tror att det vore ett oönskat vågspel att försätta
            oss i en folkomröstning som leder till ett andra nej. Därför är
            jag mer avvaktande och mer mån om att vi också kommer överens
            över partigränserna innan vi sätter ett nytt datum för en folkomröstning.
          </note>
          <note>
            Barns ekonomiska situation
          </note>
          <note type="speaker">
            Anf. 47 EMMA HENRIKSSON (kd):
          </note>
          <note>
            Herr talman! Enligt en kartläggning som Datainspektionen har
            gjort är 63 000 obetalda skulder redan i dag registrerade på minderåriga.
          </note>
          <note>
            Sms-lånen fortsätter att öka. Hos kronofogden finns i dag 35
            000 obetalda sms-lån bara för 2008. En fjärdedel av de obetalda
            sms-lånen är tagna av 1825-åringar.
          </note>
          <note>
            Dessutom har det kommit en rapport från Rädda Barnen som visar
            att en väldigt utsatt grupp är barn med utlandsfödda föräldrar.
            Vart fjärde barn som har två sammanboende föräldrar där minst
            en av dem är utlandsfödd lever i relativ fattigdom. Av dem som
            lever med en ensamstående förälder som är utlandsfödd lever hälften
            i relativ fattigdom.
          </note>
          <note>
            Jag vet att regeringen redan har vidtagit många åtgärder för
            att minska det finansiella utanförskapet. Men min fråga till statsministern
            är: Avser regeringen att vidta några särskilda åtgärder för att
            komma till rätta med dessa bekymmer och för att se till att inte
            fler barn hamnar i ett finansiellt utanförskap?
          </note>
          <note type="speaker">
            Anf. 48 Statsminister FREDRIK REINFELDT (m):
          </note>
          <note>
            Herr talman! Det handlar rent allmänt om de ekonomiska förutsättningarna
            till stöd för dem som har svårt att klara sin försörjning. För
            detta finns olika ersättningssystem. Det är viktigt att upprätthålla
            det också nu i sämre tider. Vi kommer att se att den ekonomiska
            standarden blir sämre i Sverige och i hela världen till följd
            av den svåra krisen.
          </note>
          <note>
            Sedan finns den särskilda kopplingen till att myndiga personer
            med eget ansvar tar lån som ges med hutlösa villkor och som har
            mycket höga räntor. Det är klart att vi försöker informera om
            det. Jag har noterat att det skrivs en hel del om detta och att
            man avråds från att ta den typen av lån. Uppenbarligen behöver
            vi göra mer när det gäller själva informationen.
          </note>
          <note>
            Det är fortsatt så att man bär ansvar för sina egna beslut. Vi
            säkerställer att man upplyses om hur villkoren verkligen ser ut,
            även om jag tror att det i hastigheten ibland glöms bort. Där
            kan vi säkert göra mer.
          </note>
          <note>
            Kommunernas och landstingens ekonomi
          </note>
          <note type="speaker">
            Anf. 49 PIA NILSSON (s):
          </note>
          <note>
            Herr talman! Kommunernas och landstingens ekonomi befinner sig
            i ett mycket bekymmersamt läge. Man bedömer att det behövs omkring
            8 miljarder i ökade statsbidrag bara under de närmaste två åren
            för att klara grundläggande åtaganden som skola, vård och omsorg.
          </note>
          <note>
            20 000 jobb riskerar att försvinna. En halv miljon människor
            har redan lämnat a-kassorna, och det är en direkt effekt av regeringens
            försämring av desamma. Fakturan skickar regeringen nu till kommunerna.
          </note>
          <note>
            När arbetslösheten nu snabbt stiger ökar socialbidragskostnaderna
            i en rasande takt. Nu har regeringen dessutom i sin infrastrukturproposition
            aviserat att man avser att hämta hem över 30 miljarder kronor
            från kommun- och landstingssektorn för att finansiera statlig
            infrastruktur.
          </note>
          <note>
            Min fråga är: Anser statsministern att det är hållbart att i
            det läge som nu råder vältra över infrastrukturkostnader på över
            30 miljarder kronor på kommuner och landsting som pressas hårt
            av ökade socialbidragskostnader och ett kraftigt vikande skatteunderlag?
          </note>
          <note type="speaker">
            Anf. 50 Statsminister FREDRIK REINFELDT (m):
          </note>
          <note>
            Herr talman! Initiativet har många gånger kommit från kommuner
            och regioner som tycker att infrastrukturen byggs ut för långsamt.
            Då har vi beskrivit det som att vi, trots stora volymökningar
            till infrastrukturen i Sverige, inte kan möta all den efterfrågan
            som finns på ökad infrastruktur. I ett sådant läge har kommuner
            och regioner förklarat sig villiga att själva vara med och finansiera.
            Det är klart att vi är beredda att lyssna om någon nu säger sig
            vilja ompröva detta och koncentrera sina resurser till kärnan
            av välfärden. Det är för övrigt någonting som jag uppmuntrar alla
            som är aktiva i kommuner och landsting att nu överväga att säkerställa
            att kärnverksamheterna har sina resurser och att annat får stå
            tillbaka.
          </note>
          <note>
            Dessutom kommer vi med lättnader motsvarande 9 miljarder för
            innevarande år till kommun- och landstingssektorn som ska vara
            ett stöd för dem när de har svårigheter.
          </note>
          <note>
            Men jag sade också i ett tidigare frågesvar att man inte får
            undgå att se att den stora varselvågen och ökade arbetslösheten
            sker i privat sektor. Det kan naturligtvis få följdverkningar,
            som redan är på väg, i de offentliga verksamheterna. Men de stora
            talen kommer nu i industri och i privat sektor.
          </note>
          <note>
            Strukturella problem inom poliskåren
          </note>
          <note type="speaker">
            Anf. 51 MEHMET KAPLAN (mp):
          </note>
          <note>
            Herr talman! Vi har under de senaste veckorna sett missförhållanden
            inom polisen uppmärksammas på flera olika sätt. Något som de alla
            har haft gemensamt är poliser som ger uttryck för diskriminering
            och faktiskt rasism. Poliser hetsar varandra till att utöva så
            mycket våld som möjligt mot medborgare. De kallar en del människor
            för blattedjävel och apadjävel. De sänker det förtroende som polisen
            faktiskt med rätta åtnjuter hos medborgarna.
          </note>
          <note>
            Tyvärr vet vi från forskningen att kränkning av människor på
            grund av etnicitet, religion, kön, sexualitet med mera är vanligt
            inom rättsväsendet.
          </note>
          <note>
            Är statsministern beredd att med strukturella åtgärder bekämpa
            de strukturella problem som finns?
          </note>
          <note type="speaker">
            Anf. 52 Statsminister FREDRIK REINFELDT (m):
          </note>
          <note>
            Herr talman! Jag är beredd att göra det som behövs för att trycka
            tillbaka denna typ av nedsättande omdömen som är avskyvärda varhelst
            de uppträder. Men det är än allvarligare när de används av svensk
            polis. Dels är det kränkande i sig, dels kommer det att försvåra
            möjligheterna att göra ett bra arbete.
          </note>
          <note>
            Eftersom jag har träffat närpolisenheten i Rosengård väldigt
            många gånger vill jag säga att de som jobbar närmast befolkningen
            i Rosengård och som har försökt förändra bilden av svensk polis
            säkert också är mycket upprörda.
          </note>
          <note>
            Senast jag var där och träffade Malmö boxningsklubb och en grupp
            invandrargrabbar var också en nyutexaminerad polis med annan etnisk
            bakgrund än svensk närvarande. Som uppvuxen i Rosengård var han
            hemma i denna miljö. Det är sådana poliser som vi behöver. Det
            är då som polisen vinner respekt, och det är då som vi kan få
            en förändrad attityd på plats.
          </note>
          <note>
            De som har uttalat detta har inte förstått vad det innebär att
            vara polis och ska möta ett kraftfullt fördömande för detta. Det
            finns också ett behov av strukturella åtgärder på olika sätt för
            att detta ska försvinna.
          </note>
          <note>
            Deltidsarbetslösas situation
          </note>
          <note type="speaker">
            Anf. 53 HILLEVI LARSSON (s):
          </note>
          <note>
            Herr talman! Nu är vi i varseltider. En fråga som har kommit
            bort gäller de deltidsarbetslösas situation. Tyvärr är det många
            som förlorar arbetstimmar nu. Jag hörde talas om en ung kvinna
            som jobbade 20 timmar. Redan det är svårt att försörja sig på.
            Nu hade hon fått veta att hon bara skulle få jobba 10 timmar.
          </note>
          <note>
            Tyvärr kan man bara deltidsstämpla under en begränsad period.
            Det har regeringen bestämt. Motiveringen till det var att arbetsgivarna
            då skulle ge människor heltid. De flesta vill faktiskt ha heltid
            för att kunna försörja sig. Men vi ser nu att det går i motsatt
            riktning, inte minst inom Handels där många kvinnor jobbar. De
            får ännu kortare arbetstid och ännu svårare att försörja sig.
          </note>
          <note>
            Dilemmat är att när deltidsstämplingen tar slut tvingas man välja
            mellan att säga upp sig och leva på a-kassa eller att leva på
            de få timmar som man får jobba.
          </note>
          <note>
            Min fråga till regeringen är: Kan man ändra dessa regler, eller
            vad kan man göra?
          </note>
          <note type="speaker">
            Anf. 54 Statsminister FREDRIK REINFELDT (m):
          </note>
          <note>
            Herr talman! Skälet till att vi genomförde den förändring som
            bland annat Pär Nuder och Socialdemokraterna drev i förhandlingar
            med Miljöpartiet och Vänsterpartiet innan vi tillträdde är att
            vi i grunden tycker att det förstärker vår arbetslinje.
          </note>
          <note>
            A-kassan är en omställningsförsäkring mellan två arbeten. Den
            ska inte vara ett sätt för olika arbetsgivare att kunna kräva
            kortare arbetstid som sedan kompletteras med a-kassa. Det är ingen
            lönepåfyllnad som fritt kan användas.
          </note>
          <note>
            Jag förstår av alla de reaktioner som har varit att det finns
            en annan syn på a-kassan som är folkligt förankrad i delar av
            Sverige. Men så tycker jag inte att den ska användas.
          </note>
          <note>
            Jag vill gärna säga att när det är ont om offentliga resurser,
            när kärnan i välfärden hotas om vi ska klara sjukvården och omsorgen
            om våra äldre tycker jag att jag har prioriterat rätt som säger
            att de resurserna måste garanteras och att det i så fall är viktigare
            att minska på felanvändandet av a-kassan och därmed också konsekvent
            hävda vår arbetslinje.
          </note>
          <note>
            Kostnaderna för läkemedel
          </note>
          <note type="speaker">
            Anf. 55 FINN BENGTSSON (m):
          </note>
          <note>
            Herr talman! Sparsamhet i statsbudgeten är en kärnfråga för alliansregeringen.
            I debatten hörs ofta att skenande läkemedelskostnader skulle vara
            ett problem inom sjukvården.
          </note>
          <note>
            Mot varje statsutgift av detta slag står förhoppningsvis en alternativ
            kostnad som är större om inte utgiften erläggs.
          </note>
          <note>
            Statens årliga bidrag till läkemedelsersättningen har nu passerat
            20 miljarder kronor. Läkemedelskostnaden i vården är 5 procent
            av utgifterna för sjukdom.
          </note>
          <note>
            Socialdemokraterna har under sitt tidigare regeringsinnehav aldrig
            förstått att analysera det här problemet på rätt sätt: att möjligen
            se en utgift kopplad till en investering för att spara statsutgifter
            på lång sikt.
          </note>
          <note>
            Min fråga till statsministern är: Hur ser alliansregeringen på
            hanteringen av läkemedelsutgifterna givet möjligheten att spara
            pengar i förlängningen av en sådan investering?
          </note>
          <note type="speaker">
            Anf. 56 Statsminister FREDRIK REINFELDT (m):
          </note>
          <note>
            Herr talman! Ja, det sker väldigt mycket spännande inom sjukvården.
            Vi hittar nya metoder att agera mot kända sjukdomar. I en del
            fall innebär det att man går från att, som förr, operera och låta
            folk ligga länge på sjukhus till att i dag i stället använda medicinering.
            På det sättet kan man visa att det är en sorts investering som
            totalt sett dämpar kostnaderna. Vi är fullt beredda att föra sådana
            resonemang.
          </note>
          <note>
            Samtidigt såg jag häromdagen att det rapporterades att tanken
            på att ibland byta till billigare läkemedel än de läkemedel som
            ibland är de marknadsledande inte fullt ut har fungerat. Det är
            också en viktig del i hur man ska ta hem denna tänkta besparing.
            Det är även en diskussion som det är viktigt att föra när vi utformar
            de här läkemedelsersättningarna.
          </note>
          <note>
            Vi ska inte underskatta att det i en del fall är en form av övermedicinering.
            Alla som har haft kontakt med många äldre vet att det väldigt
            ofta är välfyllda medicinskåp, ibland med mediciner som dessutom
            motverkar varandra. Det finns alltså mycket att säga när det gäller
            att pricka rätt beskrivning av hur läkemedel ska hanteras i Sverige.
          </note>
          <note>
            Årliga lönekartläggningar
          </note>
          <note type="speaker">
            Anf. 57 ANN-CHRISTIN AHLBERG (s):
          </note>
          <note>
            Herr talman! Vi socialdemokrater vill att kraven på att upprätta
            jämställdhetsplaner och genomföra lönekartläggningar ska skärpas.
            Det var Reinfeldts regering som sänkte kraven till att lönekartläggningar
            ska ske enbart vart tredje år, något som jag tror kommer att visa
            sig vara förödande om man vill ha jämställda löner.
          </note>
          <note>
            Nu har jag noterat att det finns en intern kritik inom Moderaterna.
            Moderatkvinnornas ordförande anser just nu, enligt ett TT-meddelande
            i går, att årliga lönekartläggningar ska återinföras.
          </note>
          <note>
            Därför undrar jag om vi socialdemokrater kan hoppas på att Moderaterna
            och statsministern är beredda att ompröva sitt beslut och återgå
            till krav på årliga lönekartläggningar.
          </note>
          <note type="speaker">
            Anf. 58 Statsminister FREDRIK REINFELDT (m):
          </note>
          <note>
            Herr talman! Jag kan lova att jag i denna del ska lyssna på Magdalena
            Andersson och de argument som hon för fram. Det finns många som
            gör olika former av lönekartläggningar. Vi har ju hävdat att bland
            annat vårt jobbskatteavdrag fungerar på det viset att det minskar
            inkomstskillnaderna i samhället. Det i sig är bra. Det innebär
            också att det blir en mindre inkomstskillnad mellan män och kvinnor
            eftersom det är kvinnor som oftare har lågavlönade jobb. Den procentuella
            inkomstskattesänkningen är nämligen väsentligt större för dem
            som tjänar lite, oftast kvinnor i offentliga verksamheter, än
            för, oftast bättre betalda, män i den privata tjänstesektorn.
            Det är alltså viktigt att också vidta åtgärder som dämpar de långsiktiga
            inkomstskillnaderna, vilket regeringen har gjort.
          </note>
          <note>
            Den svenska glasindustrin
          </note>
          <note type="speaker">
            Anf. 59 DAN NILSSON (s):
          </note>
          <note>
            Herr talman! Förra veckan besökte jag och några kolleger Orrefors
            i Kalmar län. Som alla vet är Glasriket och Kalmar län ett väldigt
            populärt och vackert turistmål. Tyvärr har även denna region drabbats
            hårt av den lågkonjunktur som vi nu befinner oss i.
          </note>
          <note>
            En glasarbetare ger jobb till ungefär fem personer i regionen.
            Förutom det tillhandahåller regionen ett enormt stort kulturhistoriskt
            värde för Sverige. Orrefors har även ett stort och nästan ovärderligt
            glasarkiv i fabriken.
          </note>
          <note>
            När de senaste varslen omfattande ungefär 200 anställda verkställs
            kommer ingen som är under 50 år att finnas kvar i fabriken. Till
            saken hör att det tar ungefär tio år för en glasarbetare att bli
            färdigutbildad.
          </note>
          <note>
            Min fråga blir därför: Vad avser statsministern att göra för
            att denna på så många sätt ovärderliga industri i Sverige ska
            kunna finnas kvar även i framtiden?
          </note>
          <note type="speaker">
            Anf. 60 Statsminister FREDRIK REINFELDT (m):
          </note>
          <note>
            Herr talman! Långsiktig överlevnad måste bygga på att man är
            konkurrenskraftig och på att man producerar varor och tjänster
            som människor vill ha. Det är väldigt svårt att med politiska
            medel rätta till det om grundläggande förutsättningar inte finns.
          </note>
          <note>
            Denna regering har agerat för att sänka kostnaderna för företag
            och verksamheter i Sverige. Vi har sänkt arbetsgivaravgifter,
            och vi har lättnader särskilt riktade till dem som är under 26.
            Men jag har noterat att oppositionen här vill ändra tillbaka via
            en särskild ungdomsskatt.
          </note>
          <note>
            Det är också viktigt att visa på ett stöd till omställning för
            att möjliggöra rörlighet på den svenska arbetsmarknaden, något
            som vi bland annat nu gör och som sedan kan tas tillbaka ifall
            ägare och andra långsiktigt försöker satsa på glasverksamheten
            någonting som jag följer med intresse, för jag har noterat att
            huvudägaren haft en hel del uppfattningar om det. Något annat
            är, menar jag, svårt att göra om man menar att man ska lägga en
            grund för långsiktig överlevnad.
          </note>
          <note>
            Ökande protektionism
          </note>
          <note type="speaker">
            Anf. 61 ANNA KINBERG BATRA (m):
          </note>
          <note>
            Herr talman! I början av veckan var ju statsministern i Bryssel
            och träffade bland annat ledningen för EU-kommissionen. I samma
            veva var jag själv i Prag och träffade dem i ordförandelandet
            Tjeckien tillsammans med EU-nämndsordförandena från alla EU-länder.
            I alla fall i vårt gäng blev det mycket snack om protektionism
            eftersom risken nu finns att den ökar.
          </note>
          <note>
            Den franske presidenten hade nyligen sagt att han tyckte att
            Frankrike skulle sluta göra bilar i just Tjeckien, vilket upprörde
            till och med den tjeckiske premiärministern. Från olika länder
            kommer nu signaler om att man när det krisar vänder sig inåt.
          </note>
          <note>
            Men jag vet att statsministern håller med de flesta partierna
            i denna kammare om att det inte var att sitta hemma hos sig och
            sura och stänga dörren utan tvärtom att visa öppenhet som gjorde
            Europa rikt. Nu är det viktigt att slåss för öppenhet och mot
            protektionism. Det gör Sverige alltid. Men hur kan vi ännu mer
            göra det nu när Sverige snart blir ordförandeland?
          </note>
          <note type="speaker">
            Anf. 62 Statsminister FREDRIK REINFELDT (m):
          </note>
          <note>
            Herr talman! Det finns just nu en stor uppfinningsrikedom runt
            om i Europa och, skulle man kunna säga, i världen för att hitta
            vägar till protektionism och för att gå runt statsstödsregler
            av olika slag och fästa den typ av villkor som frågeställaren
            nämner vid att man får skattemedel förutsatt att man begränsar
            produktionen eller till och med tar hem produktionen till ett
            enskilt land.
          </note>
          <note>
            Det där kan i någon mån vara förståeligt i en tid när man är
            orolig för en ökad arbetslöshet. Men långsiktigt är det oklokt
            av det enkla skälet att det visar att vi inte har förstått vår
            egen historia. Inte minst ett land som Sverige har byggt sin rikedom
            på att handla med andra. Vi har också lärt oss att vi är bra på
            olika saker. Det är bra om vi fortsatt visar respekt för det.
          </note>
          <note>
            Vi hoppas kunna agera för att statsstödsregler respekteras och
            att vi fortsätter att trycka på för att få frihandelsavtal i världen
            på plats. Vi kommer att behöva föra en dialog med den nya amerikanska
            administrationen om detta. Frihetens vänner har blivit lite färre,
            men de behövs likafullt. Vi kommer att arbeta tillsammans för
            att stå emot den här vågen av rop på protektionism.
          </note>
          <note>
            Ett ökande antal utförsäkrade
          </note>
          <note type="speaker">
            Anf. 63 PETER HULTQVIST (s):
          </note>
          <note>
            Herr talman! Försäkringskassan uppskattar att 20 000 personer
            kommer att utförsäkras under år 2010 på grund av en ny övergångsregel.
            Dessutom bedömer man att 10 000 personer löpande under samma år
            kommer att utförsäkras. Slutligen räknar man med att 19 000 personer
            kommer att utförsäkras från sjuk- och aktivitetsersättningen under
            samma år.
          </note>
          <note>
            Det är alltså 50 000 personer som kommer att utförsäkras. Detta
            är definitivt inte bra, och det är en direkt konsekvens av regeringens
            egen politik. Statsministern har här ett personligt ansvar.
          </note>
          <note>
            Vilka åtgärder avser regeringen och statsministern att vidta
            med anledning av Försäkringskassans egna utredningar?
          </note>
          <note type="speaker">
            Anf. 64 Statsminister FREDRIK REINFELDT (m):
          </note>
          <note>
            Herr talman! När vi tillträdde fanns det 550 000 förtidspensionärer
            i Sverige. Det hette då att man levde med sjuk- och aktivitetsersättning.
            250 000 personer var långtidssjukskrivna 800 000 individer i ett
            land med 9 miljoner invånare är ohyggligt mycket. Så mycket värre
            blir det sedan man lärt sig att av de 800 000 hade en stor andel
            kvar arbetsförmåga men fanns ändå i system där de beskrevs som
            sjuka och därmed arbetsoförmögna.
          </note>
          <note>
            Det vi har gjort handlar om att förändra regelsystem och attityder
            och att via Försäkringskassan få fram en ordning som innebär att
            den som är sjuk ska vara sjukskriven och att den som har arbetsförmåga
            ska stå till arbetsmarknadens förfogande. Vi försöker nu rätta
            till efter gamla misstag och slutar stämpla arbetsoförmögen i
            pannan på människor som kan jobba. Sedan innebär inte det att
            alla dessa automatiskt får jobb, men de ska åtminstone komma till
            arbetsförmedling och andra insatser där utgångspunkten är att
            de har arbetsförmåga. Att faktiskt börja med rätt utgångspunkt
            är ett sätt att ta hand om människor, inte att stöta ut dem ur
            samhället.
          </note>
          <note>
            Svensk uranbrytning
          </note>
          <note type="speaker">
            Anf. 65 SVEN BERGSTRÖM (c):
          </note>
          <note>
            Herr talman! Energifrågorna har berörts här i debatten efter
            alliansregeringens uppgörelse förra veckan. Presentationen har
            fokuserats väldigt mycket på kärnkraft, trots att tyngdpunkten
            i överenskommelsen, såsom jag läser det, har en annan inriktning,
            nämligen mot en långsiktigt hållbar försörjning där förnybar miljöanpassad
            energi kommer att spela en allt större roll och kärnkraften sannolikt
            en allt mindre roll. Det offensiva målet är att vi år 2020 ska
            ha 50 procent förnybar energi, och det är vi naturligtvis särskilt
            glada för i Centerpartiet.
          </note>
          <note>
            Beträffande kärnkraftens ekonomi på andra sidan vattnet i Olkiluoto
            ser vi att det blir tiotals miljarder dyrare än beräknat och många
            års försening. Det är inte något skolexempel för den som vill
            ha mer kärnkraft.
          </note>
          <note>
            Efter uppgörelsen har det diskuterats hur det blir med svensk
            uranbrytning. Hemma i mitt län Gävleborg finns provborrningar
            i Nianfors, och det väcker stor oro. Jag skulle vilja att statsministern
            ger besked om hur det blir med det kommunala vetot när det gäller
            uranbrytning i fortsättningen.
          </note>
          <note type="speaker">
            Anf. 66 Statsminister FREDRIK REINFELDT (m):
          </note>
          <note>
            Herr talman! Först bara om energiöverenskommelsen: Den stora
            skillnaden jämfört med svenskt 70-tal är att politiken då användes
            för att styra så att det skulle byggas ut mer kärnkraft. Nu på
            2000-talet används politiken för att styra mot att det byggs ut
            mer förnybart. Sedan överlåter vi åt marknaden att göra prövningen
            om det långsiktigt är lönsamt att återkomma i nya investeringar
            kring kärnkraften. Då kommer fördyringar av det slag som beskrivs
            inte att bäras som en risk av skattebetalarna utan i så fall av
            dem som bygger och äger svensk kärnkraft.
          </note>
          <note>
            När det gäller tillämpningen av minerallagstiftning och förutsättningar
            för uranbrytning har jag inget annat besked än det som jag vet
            att näringsminister Maud Olofsson har givit i olika sammanhang,
            nämligen att vi där följer svensk lagstiftning. Som sagt har jag
            inget annat besked att ge.
          </note>
          <note>
            Arbetslösheten inom offentlig sektor
          </note>
          <note type="speaker">
            Anf. 67 EVA-LENA JANSSON (s):
          </note>
          <note>
            Herr talman! I Örebro län varslades 24 personer i går på Procordia
            Food i Kumla och 49 personer i Hallsberg på Green Cargo. Det är
            22 000 fler arbetslösa i januari. Offentlig sektor har nu börjat
            komma med varsel. Anders Knape, partikamraten till statsministern,
            säger den 19 december att den offentliga sektorn, kommuner och
            landsting, behöver pengar, och de behöver pengar nu. En och en
            halv månad senare säger statsministern: Vi följer utvecklingen.
            Trots att alltså kommuner och landsting är överens om att de behöver
            pengar för att de inte ska behöva säga upp personer säger statsministern:
            Nej, vi tänker inte göra någonting. Han hänvisar till arbetslinjen
            när allt fler anställda inom offentlig sektor blir arbetslösa.
          </note>
          <note>
            Min fråga till statsministern blir: Är det inte dags att ompröva
            inställningen till offentlig sektor och se att det kan bidra till
            att bibehålla en arbetslinje att man inte gör människor arbetslösa?
          </note>
          <note type="speaker">
            Anf. 68 Statsminister FREDRIK REINFELDT (m):
          </note>
          <note>
            Herr talman! Det som skett mellan den 19 december och i dag är
            att vi har ett nytt år, och en ny budget har trätt till med satsningar
            på nära 9 miljarder till kommuner och landsting som kommer som
            en välkommen lättnad för många av de offentliga arbetsgivare som
            ser över sin situation. Det är ökade varsel. Vi tar detta på stort
            allvar. Men de stora varslen, den stora ökningen av arbetslösheten
            sker bland privata arbetsgivare.
          </note>
          <note>
            Bara för att säga det än en gång: Det finns inga mirakelkurer.
            Det finns inte något enskilt paket som löser detta. Det är en
            global nedgång, det är en finanskris som har sitt grepp över hela
            världen. Den som vill ställa upp och säga till svenska väljare:
            Vi har en enkel lösning, vi har ett enkelt paket och sedan är
            det fixat kommer att märka, om de får makt att försöka genomföra
            det, att det inte stämmer med verkligheten.
          </note>
          <note>
            Jag tycker att man ska ha lite mer ödmjukhet inför allvarligheten
            i den här situationen. Vi följer det här löpande, gör korrigeringar
            löpande och kommer att återkomma till situationen för kommuner
            och landsting.
          </note>
          <note>
            Tillämpningen av FN:s barnkonvention
          </note>
          <note type="speaker">
            Anf. 69 CHATRINE PÅLSSON AHLGREN (kd):
          </note>
          <note>
            Herr talman! Jag har en fråga som gäller våra barn och FN:s barnkonvention
            som Sverige tillsammans med många andra länder har förbundit sig
            att leva efter. Det finns också en barnrättskommitté som FN har
            utsett som granskar länderna och ser om de lever upp till konventionen.
            Man menar att konventionen tydligt ska återspeglas i nationella
            lagar och praxis, att rättigheterna ska kunna åberopas i domstol
            och att bestämmelserna tillämpas av myndigheterna. Det visar sig
            gång på gång att barnens rätt kommer i andra hand.
          </note>
          <note>
            Därför vill jag ställa en fråga till statsministern: Är statsministern
            beredd att ta upp frågan om att inkorporera FN:s barnkonvention
            i svensk lagstiftning?
          </note>
          <note type="speaker">
            Anf. 70 Statsminister FREDRIK REINFELDT (m):
          </note>
          <note>
            Herr talman! I så fall ska jag föra en diskussion med ansvariga
            statsråd som tillhör ett oss näraliggande parti i alliansen och
            se hur förutsättningarna ser ut. Jag tycker nog att vi visar att
            vår utgångspunkt är att se hur det påverkar barn när vi diskuterar
            olika förändringar i trygghetssystem eller förutsättningarna för
            den ekonomiska politiken.
          </note>
          <note>
            Men jag känner inte till exakta detaljer i utformandet av detta,
            men jag känner ett ansvarigt statsråd som har hand om detta, så
            jag får föra samtal med honom.
          </note>
          <note type="speaker">
            Anf. 71 TALMANNEN:
          </note>
          <note>
            Vi tackar statsministern för denna frågestund.
          </note>
          <note>
            4 § (forts. från 2 §) Ersättningsetablering för vissa privata
            vårdgivare m.m. (forts. SoU6)
          </note>
          <note type="speaker">
            Anf. 72 GÖRAN THINGWALL (m):
          </note>
          <note>
            Herr talman! På riksdagens bord ligger i dag betänkandet Ersättningsetablering
            för vissa privata vårdgivare m.m. Så lyder rubriken, där m.m.
            står bland annat, symtomatiskt nog, för en integritetskränkande
            hantering av journaler. Jag återkommer strax till det.
          </note>
          <note>
            Det skulle kunna vara en glädjens stund för mig och mina kolleger
            som kämpat för det här i väldigt många år, herr talman. Äntligen
            ska läkare och sjukgymnaster som egna företagare betraktas just
            som egna företagare och få rätten att avyttra, sälja, sina verksamheter
            så att dessa kan leva vidare till gagn och med trygghet för våra
            patienter och inte som tidigare, när mottagningen upphörde, spridas
            för vinden. För så har det varit, herr talman, ett samhällsekonomiskt
            slöseri med resurser! Det är helt ofattbart egentligen.
          </note>
          <note>
            Vi har varit de enda egna företagarna, vad jag vet, som inte
            kunnat garantera våra kunder, patienter, ett fortsatt omhändertagande
            då åldern eller andra omständigheter satt en gräns för vårt utövande.
            En inarbetad läkarmottagning måste vara guld värd för en yngre
            kollega att ta över och i ett samhällsekonomiskt perspektiv ovärderlig
            ur skattebetalarnas synvinkel därför att ett av våra honnörsord,
            herr talman, är och har varit kostnadseffektivitet. Vi står för
            ungefär 25 procent av öppenvårdens besök till en kostnad mindre
            än 5 procent av den totala budgeten. Detta borde rimligtvis få
            vilken landstingspolitiker som helst, och för att inte säga en
            och annan finansminister, att hänfört applådera. Här kan vi spara
            på skattebetalarnas pengar mesta möjliga vård för en så låg kostnad
            som möjligt.
          </note>
          <note>
            En utomstående kan då anse att det gäller för samhället att få
            den här gruppen av läkare och sjukgymnaster att föröka sig och
            leva vidare. Samhället kan göra stora vinster, och dessutom är
            gruppen väldigt tillgänglig. Tillgänglighet, herr talman, är nämligen
            ett annat av privatpraktikernas honnörsord. För en egen företagare
            är det en självklarhet. Finns du inte på plats när du är behövd
            får du helt enkelt inga kunder, patienter. Företrädare för Stockholms
            läns landsting marknadsför nu sin vårdvalsmodell som ett begrepp
            för ökad tillgänglighet och får det att låta som om det vore ett
            nytänkande.
          </note>
          <note>
            Kanske ska vi privatpraktiker ta åt oss äran av att den offentliga
            vården äntligen har förstått att patienterna kräver att den är
            tillgänglig. Man ska ju tänka positivt, eller hur herr talman?
          </note>
          <note>
            Andra honnörsord för privatpraktiker är ett gott bemötande och
            kontinuitet. Tänk vilken trygghet det är för en patient att inte
            behöva upprepa sitt livs historia vid varje nytt besök, och det
            är just det som en enläkarmottagning kan erbjuda sina patienter.
            Styrkan är att det är samma doktor från gång till gång som träffar
            patienten. Självklart byggs med tiden också upp en relation som
            ökar tryggheten och underlättar konsultationen.
          </note>
          <note>
            I dag, herr talman, i vår stressade tillvaro jag höll nästan
            på att missa entrén här är det av yttersta vikt att patienten
            upplever ett förtroende för sin doktor, att hon kan vara självutlämnande
            för att doktorn på bästa sätt ska kunna göra en adekvat bedömning
            av hennes symtom. Det måste finnas någonstans man kan gå och ha
            ett förtroligt samtal när man mår dåligt. Många gånger har man
            kroppsliga symtom på psykiska besvär. Det är därför av oerhörd
            vikt att en läkare i en svår stund kan erbjuda detta, och privatpraktikerna
            har just som signum det förtroliga samtalet. Visst har varje läkare
            tystnadsplikt och för förtroliga samtal, men just privatpraktiker
            på nationella taxan har till nu verkligen kunnat leva upp till
            detta; journalhandlingen stannar mellan doktor och patient och
            ingen annan.
          </note>
          <note>
            I förra veckans nummer av Läkartidningen skriver professor Göran
            Nilsson just att vetenskapliga studier bekräftar att god läkarkontinuitet
            ger bättre sjukvård och att krafttag behövs för att skapa fasta
            läkarkontakter i svensk sjukvård. God kontinuitet medför bland
            annat färre labbundersökningar, sjukskrivningar och remisser liksom
            färre mediciner per patient och inte minst en tillfredsställelse
            med vården. Jag tycker att det låter bekant det han säger.
          </note>
          <note>
            Det här betänkandet som vi nu ska votera om åsidosätter denna
            integritet för patienten på ett mycket häpnadsväckande sätt. En
            landstingstjänsteman kommer nämligen att kunna utkräva journalhandlingar
            från ett speciellt besök i syfte att kontrollera eventuella oegentligheter
            hos läkaren, alltså inte hos patienten utan hos läkaren. Journalen
            är, herr talman, hör och häpna, ej avidentifierad! Jo, herr talman
            hör rätt, ej avidentifierad!
          </note>
          <note>
            Det är en gåta för mig hur den här regeringen återigen klampar
            in på integritetens domän. Räcker det inte med FRA, Ipred och
            snart datalagringsdirektivet och för att inte glömma PKU och ACTA?
            Av vilken anledning ska en journal ej vara avidentifierad? Räcker
            det inte exempelvis med kvinna 50 år eller man 35 år kopplat till
            ett visst datum och klockslag? Det är självklart att det gör,
            och här är ni ledamöter i socialutskottet svaret skyldiga. Vad
            tänker ni på när ni går med på en sådan här skrivning? Javisst,
            tjänstemännen i landstinget står under sekretesslagar de också.
            Men hur är det med det här osannolika? Är det inte i dessa tidevarv
            högst sannolikt att det osannolika blir sannolikt och ständigt
            inträffar och i detta fall gör att information kan läcka? I min
            värld är det så.
          </note>
          <note>
            Jag förstår inte att ni inte kan sätta er in i situationen att
            en patient kommer att tänka sig för en eller två gånger huruvida
            man fullständigt ska lätta sitt hjärta för doktorn och komma med
            information som skulle kunna komma tillbaka som en bumerang och
            sätta ens tillvaro på spel. Ingen av er ledamöter är läkare okej,
            Finn är en mycket aktiv suppleant och det är väl därför då viktigt
            att ni lyssnar på oss som är det. Hur kan Läkarförbundets remissvar
            helt sonika avfärdas i denna fråga? Tror ni inte på oss när vi
            säger att detta kan bli förödande för samtalet mellan doktor och
            patient?
          </note>
          <note>
            Alla andra kolleger här i kammaren litar ju på att ni gör riktiga
            bedömningar, och jag vågar sätta bra mycket på att jag inte är
            ensam om att tycka att det här är ett stort hot mot den personliga
            integriteten. Okej, jag vet att ni har trycket på er. Regeringen
            och Hägglund har bestämt sig. Nu ska alla in i fållan, och vill
            man det inte blir det en liten snärt av partipiskan. Och nu har
            vi kommit så långt att nu är det också prestige som gäller. Att
            backa bandet och erkänna ett misstag är tydligen helt uteslutet
            och mer värt än en patients personliga integritet. Snälla någon,
            kan det verkligen vara så?
          </note>
          <note>
            Göran Hägglund, det är synd att du inte är här i dag. Jag hörde
            att du är ute och åker skidor någonstans. Du är socialminister
            och ansvarigt statsråd, dessutom partiledare för Kristdemokraterna.
            Vad tänker du egentligen på? Har du blivit helt förblindad? Vad
            finns det för anledning till att journalen ej ska vara avidentifierad?
            Det är ju doktorn som ska kollas och inte patienten. Sedan hade
            jag tänkt att du skulle svara på en fråga innan du gick här ifrån,
            men det kan du inte göra. Möjligen kan Chatrine Pålsson göra det.
            Jag vill också att utskottets ordförande, Kenneth Johansson, och
            Cecilia Widegren, som inte har varit med i debatten från början
            men som nu sitter här, svarar på den här frågan: Vad är det för
            vits med att journalen ej ska vara avidentifierad? Jag vill ha
            ett svar på det. Och jag hade hoppats att Ylva Johansson Lennart
            Axelsson är inte här ens en gång också skulle svara på frågan,
            så tryck, snälla ni, på replikknappen och ge mig ett svar!
          </note>
          <note>
            Herr talman! Den 1 februari skrev Skatteverkets generaldirektör
            Mats Sjöstrand på DN-debatt under rubriken Spridningen av Skatteverkets
            personuppgifter måste stoppas. Skatteverket gjorde en enkätundersökning
            om vad medborgarna tyckte var mest integritetskränkande. Uppgifter
            om taxerad inkomst och förmögenhet hamnade på tredje plats efter
            avlyssning av mobiltelefonsamtal och e-post. Sjöstrand är mycket
            bekymrad över utvecklingen och missbruket av offentlighetsprincipen.
            Han uppmanar regeringen att agera för att förhindra att information
            som begärs ut från Skatteverket sprids på ett integritetskränkande
            sätt. Det du, Göran Hägglund! Han säger vidare att det handlar
            om respekt för de medborgare som är våra uppdragsgivare. Misstro
            mot hur vi lämnar ut offentlig information och rädsla för att
            bli uthängda kan i förlängningen leda till att människor inte
            längre är beredda att medverka och lämna korrekta uppgifter till
            Skatteverket eller andra myndigheter. Utan förtroende från människor
            och företag blir vår uppgift svårare och det riskerar att skapa
            en ineffektiv och illa fungerande statsförvaltning. Som sagt,
            Göran Hägglund, tänk om du hade skrivit det här och sedan agerat
            därefter!
          </note>
          <note>
            Okej, herr talman, sjukvården har sina sekretesslagar och Skatteverket
            offentlighetsprincipen. Men visst är denna generaldirektör ovanligt
            klok och mån om den personliga integriteten. Låt mig repetera:
            att människor inte längre är beredda att medverka och lämna korrekta
            uppgifter. Byt ut människor mot patienter, att patienter inte
            längre är beredda att medverka och lämna korrekta uppgifter. Detta
            agerande kan naturligtvis medföra att doktorn är tvungen att göra
            en undersökning eller flera för att utesluta en somatisk, alltså
            kroppslig, åkomma som med största sannolikhet kan härröra från
            en stressrelaterad händelse. Självklart blir det tidskrävande
            och kostsamt och för patienten dessutom ett onödigt ingrepp. Behandlingen
            kommer i gång senare med eventuell förlängd sjukskrivning som
            följd.
          </note>
          <note>
            Magbesvär och huvudvärk är vanligt när man mår psykiskt dåligt,
            och då kan det vara skönt som doktor att få säga: Jag förstår
            att du har ont i magen efter allt det du gått igenom. Men då är
            det ju en förutsättning att jag får reda på det.
          </note>
          <note>
            Anamnesen, herr talman, sjukdomshistorien, är oerhört viktig
            för en bedömning av en patients hälsotillstånd, och tar doktorn
            sig inte tid och ger patienten möjligheter att formulera sig och
            patienten i sig inte känner tillit, kan konsultationen komma väldigt
            snett.
          </note>
          <note>
            Herr talman! I min motion So8 vill jag att möjligheten att utkräva
            journal slopas. Jag tänkte att om jag tar i lite kanske utskottet
            kommer till det kloka beslutet att i vilket fall avidentifiera
            journalen, men, som sagt, inte ens det!
          </note>
          <note>
            Herr talman! I tidskriften Riksdag &amp; Departement nr 3 i förra
            veckan går det att läsa att ledamöters besökare kan få bli anonyma.
            Ledamöterna, alla vi här inne, vill att människor ska ha möjlighet
            att besöka sina folkvalda anonymt. Begrunda det, kära kolleger!
            Kommentar tycker jag är överflödig.
          </note>
          <note>
            Herr talman! Som om detta med journalhantering inte vore nog
            innebär betänkandet också att vid försäljning av en praktik på
            nationella taxan tvingas köparen att gå upp i det vårdvalssystem
            som landstinget har. Köparen kan alltså inte fortsätta att driva
            verksamheten på den nationella taxan, som säljaren gjort. Plötsligt
            gäller inte valfrihet en värdering som borgerligheten skattar
            högt.
          </note>
          <note>
            I min motion har jag skrivit att valfrihet är en hörnsten i borgerlig
            ideologi. Stycket är förresten direkt hämtat från ett moderat
            vårdprogram och antaget på en årsstämma.
          </note>
          <note>
            En köpare av ett företag måste rimligtvis ha rätt att fortsätta
            att driva företaget i säljarens anda eller själv ta initiativ
            till en eventuellt ändrad färdriktning. Den här lagen kommer inte
            att ge denna möjlighet, utan köparen tvingas helt sonika upp i
            respektive landstings regelsystem. Företaget blir naturligtvis
            ingenting värt, och på sikt innebär det att den nationella taxan
            går sotdöden till mötes. I en första vända kommer det att gälla
            allmänmedicinare och därefter organspecialister vartefter vårdvalssystem
            införs för respektive specialitet.
          </note>
          <note>
            Det är Socialdepartementets avsikt att vårdvalssystem ska finnas
            i primärvården i hela landet år 2010. Det är värt att notera att
            ingen av de hittills prövade vårdvalsmodellerna i Halland, Stockholm
            och Västmanland får godkänt av läkarkåren enligt en enkät gjord
            av Läkarförbundet. En kompakt majoritet i alla landstingen anser
            exempelvis att regelverket är lyssna nu för detaljstyrt och leder
            till för mycket administration och för många redovisningskrav.
          </note>
          <note>
            Herr talman! Det finns anledning att förfasas över att bli uppslukad
            av landstinget och serva hela den organisationen med arbetsuppgifter.
            Läkaren är väl ändå till för sina patienter och inte för att förse
            landstinget med arbetsuppgifter? Dessutom kan man tycka att det
            vore bra att utvärdera, analysera och bedöma resultatet av och
            detaljgranska, slutbedöma och betygssätta dessa vårdvalssystem
            innan andra landsting börjar använda sådana. Det kanske slutar
            med att vi får 20 olika system. Varför i himmelens namn, herr
            talman, inte låta bli den nationella taxan tills vi ser hur primärvården
            kan fungera med vårdval?
          </note>
          <note>
            Ett är säkert, den nationella taxans system fungerar i alla fall.
            Vi har icke oansenliga 300 000 patienter. Låt mig göra en liten
            reflexion förresten. Var det inte med omkring 120 000 röster som
            alliansen vann valet 2006? Jag tror att det var något sådant.
          </note>
          <note>
            Herr talman! Låt mig kommentera vad denna del av lagförslaget
            kan kallas. Jag anser att det inte är någonting annat än ren konfiskation
            av egendom som riksdagen snart ska votera om. Egna företag som
            drivits i 20, 30 eller 40 år tas med denna lag över av landstinget.
            Det handlar om livsverk som med ett pennstreck helt förlorar sitt
            värde. Jag kan inte komma på något jämförbart exempel på andra
            egna företagare som utsätts för samma övervåld. Hur skulle det
            se ut om en köpare av en pizzeria tvingas upp i Icakoncernen,
            ett bokförlag tvingas upp i Bonnierkoncernen, en klädesbutik tvingas
            upp i H&amp;M, ett bageri tvingas upp i Coop och så vidare? Ingen
            skulle komma på tanken med dylika scenarier eftersom det strider
            mot principerna i en demokrati.
          </note>
          <note>
            Varför gör man det då när det gäller en läkarpraktik? Jo, därför
            att den är skattefinansierad, säger någon. Just därför, svarar
            jag, ska väl en väldokumenterad, väletablerad och kostnadseffektiv
            verksamhet få leva vidare på samma premisser för att tillvarata
            skattebetalarnas intressen. Jag trodde att vi skulle ha en mångfald
            i sjukvården med små vårdgivare som självfallet har en större
            flexibilitet i verksamheten med korta, snabba beslutsvägar och
            som med sin tillgänglighet kan anpassa sig efter sjukdomspanoramat
            i befolkningen. Det här lagförslaget för bara med sig att landstingets
            vårdmonopol ytterligare utökas.
          </note>
          <note>
            Herr talman! Detta borgar en borgerlig regering för efter tolv
            år av socialistiskt regeringsinnehav. Ni i oppositionen måste
            applådera detta, eller också gör ni inte det. Äntligen blir vi
            av med privatpraktikerna på den nationella taxan. Det är en grupp
            som bara råkar stå för tillgänglighet, kontinuitet, gott bemötande,
            kvalitet och dessutom kostnadseffektivitet. Det är dokumenterat
            i SKI:s, Svenskt Kvalitetsindex, årliga rapporter.
          </note>
          <note>
            Herr talman! För ett par veckor sedan hade Storstockholms privatläkarförening
            årsmöte. Jag undrade då om någon kunde ge mig ett argument för
            varför en borgerlig regering till slut tar livet av privatpraktikerna.
            Jag fick svaret: Vi är för billiga. Det var tyst i salen. Det
            är tänkvärt.
          </note>
          <note>
            Det som är så märkligt med det här betänkandet är att det innehåller
            motsägelsefulla komponenter i sig och står i konflikt med borgerliga
            värderingar. Det går inte ihop. Det är helt enkelt schizofrent.
            Eller så går det ihop om man betänker vad professor Vernon Bogdanor
            skrev på DN Debatt i söndags. Han skrev att i dagens Sverige ses
            de borgerliga partierna egendomligt nog som mer socialdemokratiska
            än oppositionen. Schizofrent eller inte förvirrat är det i alla
            fall.
          </note>
          <note>
            Göran Hägglund, Kenneth Johansson och Cecilia Widegren, vart
            tog valfriheten vägen? Chatrine Pålsson får också hänga med där.
            Är det en värderingsgrund som man gör lite hur som helst med när
            det passar?
          </note>
          <note>
            Ylva Johansson och Lennart Axelsson pratar om valfrihet i äldrevården.
            När jag läste det tänkte jag: Vad bra! Nu har även sossarna fattat
            att det ska vara valfrihet i äldrevården.
          </note>
          <note>
            Tycker inte ni att även 300 000 patienter har rätt att välja
            läkare inom primärvården, under förutsättning att läkarna finns
            kvar så klart? Svara gärna på den frågan när ni svarar på frågan
            varför en journal ej ska vara avidentifierad!
          </note>
          <note>
            Herr talman! Varför har det då blivit så här? Jag har nämnt att
            Göran Hägglund har tänkt sig att genomföra vårdvalssystem i primärvården
            i hela landet till år 2010. Det vore naturligtvis lätt som en
            plätt om alla landsting vore blå och landstingspartiet det som
            susar här uppe någonstans en snäll, foglig och beskedlig inrättning.
            Men Sveriges Kommuner och Landsting skulle med största sannolikhet
            kunna sätta käppar i hjulet för Hägglund och på så sätt sabotera
            vårdvalet. Vad ska socialministern göra då?
          </note>
          <note>
            Privatpraktiker har inte kunnat föryngra sig med åren, som vi
            har hört tidigare, och därför hamnat i köttbergsgenerationen.
            Heureka, säger Hägglund, släng åt SKL ett köttstycke så är saken
            fixad! Landstinget får till slut kontroll och makt över dessa
            förhatliga taxeläkare som ständigt envisas med att göra bättre
            ifrån sig än den offentliga, öppna vården. Svenskt Kvalitetsindex
            resultat 2008 konstaterar att avståndet ökar med 3,9 procent,
            vilket är signifikant säkerställt.
          </note>
          <note>
            Herr talman! Detta är politik på hög nivå, eller låg om man så
            vill. Jag kommer självfallet inte att få detta bekräftat, men
            bevisa motsatsen om någon kan det! Jag säger ännu en gång: En
            borgerlig regering sänker slutligen 1 000 läkare och 1 500 sjukgymnaster
            på nationella taxan. Det är egna företagare, Maud Olofsson, du
            som undertecknade den här propositionen tillsammans med Hägglund.
            Vem kunde tro det när alliansen gick till val 2006 med löftet
            att denna grupp äntligen skulle ges samma status som alla andra
            egna företagare i det här landet?
          </note>
          <note>
            Herr talman! Göran Hägglund skyller på EU-kommissionen och påstår
            att den har kommit med direktiv om att en köpare av en läkarmottagning
            måste gå upp i landstingets regi. Det är naturligtvis lögn. EU
            har endast haft synpunkter på överlåtelseprocessen och sagt att
            den ska vara icke-diskriminerande, öppen, transparent och ha proportionalitet.
            Det är naturligtvis befängt att tro att EU skulle tvinga en egen
            företagare att ytterligare göda landstingets vårdmonopol. Det
            är snarare tvärtom, och fortsättning följer vad detta anbelangar.
            Konfiskation är ordet, och det har inget att göra med dålig skötsel
            av mottagningar. Det är ett led i kohandeln mellan partierna i
            alliansen och SKL.
          </note>
          <note>
            Herr talman! Hur ska jag slutligen hantera det här betänkandet?
            I den tystnad, i den totala tystnad från ansvariga för handläggandet
            av ärendet som rådde tills för två dagar sedan har jag ägnat mig
            åt mycket huvudbry. Tystnaden har alltså varit mot mig. Min motion
            fick till stånd en viss förbättring beträffande integritetsaspekten
            jag säger: Bra jobbat, Finn! All heder för det! men inte på långt
            när värnandet om den personliga integriteten.
          </note>
          <note>
            Allt mejlande från mig och en endagsprotest på Riksbron i snömodden,
            när utskottet samtidigt satt inne i värmen och justerade förslaget
            till betänkandet, ska ses som att jag kan gå genom eld och vatten
            för att värna mina patienters integritet. Något annat är uteslutet.
            Att dessutom vi på den nationella taxan får våra livsverk exproprierade
            av en borgerlig regering är ofattbart, oförståeligt, obegripligt
            och oförklarligt, herr talman, och har ännu inte sjunkit in i
            mitt medvetande. Eller så har denne Vernon Bogdanor alldeles rätt.
          </note>
          <note>
            Jag skulle naturligtvis, som biskop Brask för snart 500 år sedan
            den som kan sin historia vet att det var 1517 här i riksdagen
            kunna så att säga lappa mig ur situationen. Brask hade ju, som
            bekant, med livet som insats inte mycket att välja på, stackarn.
          </note>
          <note>
            Att jag är besviken är ett understatement, och att mitt förtroende
            för socialministern och socialutskottet är kört i botten är ett
            faktum.
          </note>
          <note>
            Jag gick till val 2006 med parollen att göra sjukvården synlig
            i Sveriges riksdag. Jag hade en flashig trottoarpratare med tjusiga
            bilder av mig själv med detta budskap och bedrev till och med
            personvalskampanj jag tror jag var den enda på Hamnplan i Vaxholm
            2006 den dagen då Fredrik höll sitt sommartal där. Men jag hade
            onekligen inte då räknat med den här utgången.
          </note>
          <note>
            Herr talman! Jag yrkar självklart bifall till min motion, men
            inser att den kommer att röstas ned.
          </note>
          <note>
            Det pratas, herr talman, understundom om politikerförakt. Detta
            blossar upp när vi inte lever och gör som vi lär. Vi går till
            val med löften och bedyrar att kämpa och slåss för något, men
            när vi stöter på patrull viker vi undan, tyvärr mången gång för
            den politiska karriärens skull. Jag vill inte bidra till detta
            utan i stället bättra på vårt anseende. Det är många gånger tunga
            och svåra beslut som man ska ta som politiker, men jag är övertygad
            om att foten någon gång måste sättas ned.
          </note>
          <note>
            Jag vill även fortsättningsvis kunna se mina patienter, läkarkolleger
            och sjukgymnaster i ögonen och mig själv. Och jag vill väldigt
            klart och tydligt deklarera att lojalitet inte är en envägshandling
            utan i högsta grad riktad åt flera håll.
          </note>
          <note>
            Herr talman! Jag vill helt enkelt ha lite heder kvar i kroppen.
          </note>
          <note>
            Jag har läst mycket innantill men vill tala lite fritt från hjärtat
            innan jag slutligen avslutar.
          </note>
          <note>
            Det som är så fascinerande med det här betänkandet är att vi
            är överens i stora stycken, men ni verkar ha missat det här sista,
            som det pratas så väl om, dessa 1 000 läkare och 1 500 sjukgymnaster.
            De går mot sotdöden, för vårdval ska ju införas i hela landet.
            Jag fattar, som jag har sagt tidigare, inte vad ni tänker på när
            ni genomför det. Varför kan man inte ha kvar den här valfriheten
            att själv få välja? Okej, jag vill gå upp i landstingets vårdvalssystem
            om jag tycker att det är så bra, eller så vill jag fortsätta,
            som doktor X har gjort i så många framgångsrika år.
          </note>
          <note>
            Valfriheten den försvann bara. Varför har ni trollat bort den
            på något sätt? Som sagt: Ni är svaret skyldiga där.
          </note>
          <note>
            Jag kommer återigen till det här med integriteten. Hur länge
            ska vi ha den här debatten? Häromdagen hittade jag inne på rummet
            något från Datainspektionen. Integritetsåret 2008, stod det. Det
            var en sammanställning av olika saker. 20 olika cases var det
            tydligen som hade debatterats på något sätt.
          </note>
          <note>
            Att man nu sjösätter en sådan här lag, det förstår jag inte heller,
            och nu riktar jag mig även till den andra sidan. Det här är ju
            inte partipolitik, precis. Integritet är banne mig inte det, utan
            det är någonting som vi alla ska värna om. Det måste vi väl göra.
            Det är väl inget snack om det. Varför kan vi då inte hitta lösningar
            som verkligen ser till att när människor är i utsatta lägen och
            besöker sjukvården ska de känna sig trygga när de kommer dit?
            Jag ska inte upprepa allting, men jag kan inte få in i mitt huvud
            att ni har betett er på det här sättet. Det är tråkigt jättetråkigt.
          </note>
          <note>
            Jag yrkar bifall till min motion, och jag tänker rösta för den.
            Den ställs i kontraproposition mot oppositionens reservation.
            Där kommer jag att förlora så det stänker om det. Sedan går vi
            till huvudvotering, och jag kommer naturligtvis att avstå från
            att rösta i den, för jag kan ju inte rösta för en proposition
            som jag har väckt en motion mot. Det förstår vilken vanlig, intelligent
            människa som helst. Och det må vara mot min regering, men jag
            tycker att min regering inte har tänkt efter här.
          </note>
          <note>
            Som sagt: Det är många ärenden som ska behandlas, och det går
            snabbt undan, men jag skulle vilja ha lite mer eftertänksamhet,
            och framför allt skulle jag vilja bli tillfrågad i frågor som
            jag kan på mina fem fingrar. Jag har hållit på i 20 år som läkare
            på nationella taxan, och ingen har frågat mig under tiden vad
            som är så bra med nationella taxan. Jag hade kunnat ge bra argument
            till varför det ska vara si eller så, och ni kanske hade bromsat
            er lite. Men jag tycker att det är dåligt, jättedåligt, av socialutskottet
            för att inte tala om Göran Hägglund, som jag har lobbat så mycket
            med.
          </note>
          <note>
            Mitt anförande närmar sig 30 minuter, och det är väl dags att
            runda av och säga tack för ordet.
          </note>
          <note>
            Överläggningen var härmed avslutad.
          </note>
          <note>
            5 § En ny betygsskala
          </note>
          <note>
            Föredrogs
          </note>
          <note type="speaker">
            Anf. 73 MARIE GRANLUND (s):
          </note>
          <note>
            Herr talman! För att få lugn och ro i skolan vill vi socialdemokrater
            ha en blocköverskridande politik när det gäller såväl skolan som
            betygssystemen, och vi är inte ensamma om det. Lärarförbundet,
            Lärarnas Riksförbund och Svea, en organisation för Sveriges elevråd,
            kräver detsamma. Anledningen till det är att vi drivs av en gemensam
            övertygelse om att skolan behöver långsiktigt hållbara reformer
            som är väl förankrade på riktigt bland dem som finns i skolan
            varje dag.
          </note>
          <note>
            Tidigare socialdemokratiska regeringar har försökt hitta kompromisser
            över blockgränserna, och många gånger har just folkpartister och
            socialdemokrater gjort upp. Men även tidigare borgerliga regeringar
            har haft sådana ambitioner. Beatrice Ask försökte utforma en läroplan
            med bred politisk förankring, den läroplan som vi i dag arbetar
            efter. Vi socialdemokrater gillar inte alltid den men ansåg att
            det var viktigt att kompromissa.
          </note>
          <note>
            Men så kom någonting nytt i svensk skolpolitik. Det var Jan Björklund,
            som sätter konfrontationen som adelsmärke. Men det är inte konfrontation
            som vi behöver i skolan. Ju fler långsiktiga lösningar det går
            att finna, desto bättre är det för svensk skola. Skolan och barnen
            är för viktiga för att inte alla partier ska anstränga sig för
            att faktiskt komma överens. Ett barn som går i skolan i tolv år
            kan under sin tid där få uppleva fyra olika regeringar med helt
            olika skolpolitik, och det är inte rimligt.
          </note>
          <note>
            Vi borde kunna komma överens om skolans ramverk såsom gymnasieskolan,
            betygen och skollagen. Det kommer att finnas jag kan lova det
            åtskilligt annat beträffande innehållet att slåss om, men ramverket
            borde vi kunna komma överens om.
          </note>
          <note>
            Herr talman! Dessutom tycker vi att betygsfrågan borde behandlas
            i ett sammanhang. I dag styckas den upp i olika förslag, och överskådligheten
            är lika med noll.
          </note>
          <note>
            För oss är betygen ett av många verktyg för att följa upp att
            eleverna nått kunskapsmålen. För oss är det också oerhört viktigt
            att de är målrelaterade, och därför säger vi nej till varje form
            av relativa betyg som bara syftar till att gradera och sortera
            elever inbördes.
          </note>
          <note>
            Vi reagerar också starkt mot ett parallellt betygssystem som
            nu införs för sjuåringar, åttaåringar och nioåringar. Vi införde
            skriftliga omdömen i samband med utvecklingsplanerna för att föräldrarna
            skulle få bra information om sina barns utveckling. Med alliansens
            förslag, eller rättare sagt införande, blir det möjligt att införa
            betyg från första klass. En liten sjuårig tjej eller kille kan
            nu stämplas som icke godkänd. För oss är det helt barockt. Om
            de borgerliga partierna inte lyssnar på oss socialdemokrater kan
            de väl lyssna på lärarorganisationerna och svenska folket som
            inte tycker att det här är bra.
          </note>
          <note>
            Dessutom har det inneburit en enorm administration i skolorna.
            Det har medfört så mycket administration och osäkerhet om hur
            det hela ska utformas att det folkpartistiska skolborgarrådet
            i Stockholms stad varit tvungen att försöka samla och reda ut
            det för att hitta riktlinjer som ska gälla för de olika skolorna.
            Jag har senare hört att Centerpartiets skolpolitiska talesperson
            inte tycker att det är bra eftersom detta ska utformas i skolorna.
            Så var det med det.
          </note>
          <note>
            Herr talman! Vi socialdemokrater säger ja till betyg från årskurs
            6. Vi accepterar också att ytterligare betygssteg införs. Vid
            sidan av nuvarande betygssystem har det nämligen utvecklats ett
            informellt mellansteg i betygsskalan, och elever, föräldrar och
            lärare måste få veta vad som gäller. Det förslag som vi i dag
            behandlar föranleder emellertid vissa frågor, bland annat vad
            betyget Icke godkänd eller streck innebär för den skola som har
            gett det betyget. Blir skolan i och med detta skyldig att sätta
            in resurser för att se till att eleven snarast når nivån för godkänd?
            För barnen i grundskolan råder skolplikt, och då måste också skolans
            skyldigheter klargöras. Varje barn måste få erforderliga kunskaper.
            Hur säkerställs det i och med den nya betygsskalan?
          </note>
          <note>
            En annan viktig fråga är att endast betygsstegen A, C och E kommer
            att ha nationellt fastställda betygskriterier. För de mellanliggande
            stegen ska i stället en sammanvägd bedömning göras. Vi avvisar
            detta förslag eftersom det är viktigt att varje betygssteg har
            ett nationellt fastställt kriterium för att skapa säkra och likvärdiga
            förhållanden för elever och lärare. Det finns med nuvarande system
            stor risk för att det blir problem för de lärare som sätter betyg
            när det inte finns några nationella kriterier. Det borde vara
            tydligt för alla vad som gäller.
          </note>
          <note>
            Vi anser också att det måste slås fast att lärarna och de blivande
            lärarna ges utbildning om det nya betygssystemets mål och innebörd
            och hur den praktiska betygssättningen ska gå till.
          </note>
          <note>
            Vi socialdemokrater tycker att det är bra med uppföljning och
            utvärdering. Det är inte där den stora skiljelinjen i svensk skolpolitik
            går. Den går på en helt annan nivå. Jag har aldrig hört de borgerliga
            företrädarna prata om barn och lusten att lära, om motivation,
            om att få barn att växa och utvecklas efter sin fulla potential.
            I stället handlar det enbart om avstängning, kvarsittning, polishämtning
            av skolkare, vattentäta skott mellan teoretiska och praktiska
            utbildningar, tidiga val och ingen chans till återkommande utbildning.
          </note>
          <note>
            Det skolpolitiken handlar om är att man ska få en chans till,
            en chans till och ytterligare en chans till. Men då måste det
            sättas in resurser. Vi måste våga investera i våra barn. En skola
            där man inte sätter in tillräckligt med resurser utan bara konstaterar
            att eleven är icke godkänd, att Kalle inte når upp till målen,
            innebär endast sortering. Vi måste sätta in ytterligare resurser
            i skolan. Låt oss komma överens om det. Låt oss framför allt komma
            överens om det nu när det är kris i Sverige och lärare i våra
            kommuner snart kommer att avskedas på löpande band.
          </note>
          <note>
            Lärare behövs. Vi säger att lärare gör skillnad. Det behövs lärare
            för att fånga upp de elever som har de bästa förutsättningarna
            så att de kan gå vidare men också de elever som på olika sätt
            har problem; det behövs lärare för att se till att de når målen.
          </note>
          <note>
            Den borgerliga skolpolitiken går ut på att mäta och sortera.
            Den socialdemokratiska skolpolitiken går ut på att utvärdera och
            investera. Det är den stora skillnaden i svensk skolpolitik i
            dag.
          </note>
          <note>
            Med detta yrkar jag bifall till reservation 1.
          </note>
          <note type="speaker">
            Anf. 74 ROSSANA DINAMARCA (v):
          </note>
          <note>
            Herr talman! Ämnet för dagens debatt är mycket smalt och man
            skulle också kunna säga värdelöst. Då menar jag i den meningen
            att en betygsskala, oavsett hur många steg den har eller om den
            uttrycks med siffror eller bokstäver, inte ökar kunskaperna. Tvärtom
            visar alla metastudier att det kan få lärandet att gå tillbaka
            även hos de med höga betyg.
          </note>
          <note>
            Inte heller blir det mer precist med den föreslagna skalan än
            den som vi redan har. Alltsedan betygens inträde i skolan har
            politiker sökt det precisa och rättvisa systemet utan att finna
            det. Inte heller den nuvarande regeringen är kapabel att göra
            det, vilket man också erkänner. Jan Björklund, som inte vill vara
            närvarande i kammaren och försvara sin proposition, har förklarat
            att anledningen till att det inte finns tydliga kriterier för
            samtliga steg är för att det inte är möjligt att precisera dem.
            Ministern, som har talat mot flummighet och för ordning och reda,
            levererar en betygsskala som är otydlig och medger godtycklighet.
          </note>
          <note>
            Jag har självt upplevt den femgradiga skalan och den nuvarande.
            I bägge fallen har lärare utdelat starka treor eller VG minus.
            Och jag har hört att den generation som fick stora och små A och
            B, eller vad det var för någonting, också fick plus- och minusvärden
            adderade på betygen. Det går heller inte att sätta rättvisa betyg.
            Bedömningen ser olika ut i olika ämnen. Därför är det omöjligt
            att ha ett och samma betygssystem för alla ämnen.
          </note>
          <note>
            Vad ska man då ha betyg till? Kort och gott: till att sortera.
            Även om det inte tillhör dagens debatt kan man fråga sig varför
            man ska sortera elever redan i sexan, eller i ettan, som det blir
            i praktiken.
          </note>
          <note>
            Som vänsterpartist värnar jag om en skola för alla, och jag ser
            på kunskap som en rättighet för alla. Ingen ska undanhållas den
            rättigheten. Därför är det oacceptabelt att ha ett steg som godtar
            att vissa elever inte får de kunskaper de har rätt till. När eleverna
            inte fått den rättigheten uppfylld är det skolan som ska hållas
            ansvarig.
          </note>
          <note>
            Vi måste flytta fokus i ansvarsfrågan och vem vi ställer kraven
            på. Det är på skolan kunskapsuppdraget ligger. Det är skolans
            och lärarnas ansvar att se till att alla elever når de i läroplanen
            uppsatta målen. När eleven inte når målen är det inte ett misslyckande
            som ska lastas på eleven utan på skolan. Skolan har då skyldighet
            att se över medlen såsom undervisningen, metoderna, resurserna
            och så vidare. Det förutsätter naturligtvis utbildade lärare,
            bra skolledare, god arbetsmiljö och mer pengar.
          </note>
          <note>
            Det är billigt och lätt att lasta eleverna för skolans misslyckande.
            Det kostar att ställa krav på att skolan ska uppfylla sitt uppdrag
            och garantera elevernas rätt till kunskap. För att garantera den
            rätten behövs bedömning, men inte av den summativa sorten som
            betyg är, utan av den formativa sorten, det som dagligen görs
            av lärare och som är mer konstruktivt och leder lärandeprocessen
            framåt. Därför anser vi att betygen ska avskaffas. Dock tycker
            vi att det är viktigt att eleverna får ett intyg att de har nått
            målen.
          </note>
          <note>
            Självfallet måste eleverna få återkoppling på sitt arbete i skolan.
            I utvecklingssamtalen, som vi vill se som ett obligatoriskt inslag
            också i gymnasiet, kan eleverna och föräldrarna få en betydligt
            mer nyanserad och fullständig bild. Där finns möjlighet att prata
            om sådant som hör ihop med elevens personliga utveckling och mognad,
            värderingar, upplevelser och förväntningar. Kunskapsutvecklingen
            både inom enskilda ämnen och i relation till läroplanens mål kan
            då diskuteras, saker som ofta inte kommer fram i andra sammanhang
            och som eleven bör fundera över och kanske förbättra. Det kräver
            att utvecklingssamtalen formas efter tydligare riktlinjer än i
            dag. Det är inte godtagbart att få ett omdöme där det bara står
            Allt väl eller Kämpar på.
          </note>
          <note>
            Slutligen kan jag bara beklaga, herr talman, att vi i samband
            med denna proposition inte tillåtits behandla frågan om elevers
            rätt att överklaga betyg, något som vi tog upp i vår motion till
            propositionen. Det hade varit särskilt angeläget eftersom man
            nu inför en betygsskala som försvagar elevernas rättssäkerhet.
          </note>
          <note>
            Därmed vill jag yrka bifall till reservationerna 2 och 4.
          </note>
          <note type="speaker">
            Anf. 75 MATS PERTOFT (mp):
          </note>
          <note>
            Herr talman! Jag vill börja med att yrka bifall till Miljöpartiets
            reservation nr 3, så jag inte glömmer bort det.
          </note>
          <note>
            När det gäller betygsskalan, som vi ska debattera i dag, är det
            en ganska bedrövlig historia, kan man säga.
          </note>
          <note>
            Det är väldigt tydligt att det i denna fråga finns ett stort
            behov av en bredare överenskommelse som spänner över blockgränserna.
            Så gott som alla aktörer inom Skolsverige utom regeringspartierna
            har tydligt uttalat detta vi oppositionspartier, alla lärarförbund,
            elevorganisationer. Jag vore tacksam om allianspartierna kunde
            hitta en enda skolorganisation som inte efterfrågat blocköverskridande
            överenskommelser i sådana grundläggande frågor som berör skolan
            på lång sikt.
          </note>
          <note>
            Från Miljöpartiets sida har vi sagt att vi hade varit beredda
            att sträcka oss ganska långt om det hade kunnat föras samtal med
            någorlunda mycket substans. För snart ett år sedan blev vi också
            inbjudna till utbildningsministern han är tyvärr inte här; han
            verkar inte tycka att frågan är särskilt viktig som presenterade
            ett underlag som var ungefär take it or leave it . Acceptera eller
            inte! Det är inte ett hedersamt sätt att hantera frågan om blocköverskridande
            samtal.
          </note>
          <note>
            Jag vet inte hur det gick till i dag när det gäller energiöverenskommelsen
            och de samtal som Maud Olofsson bjöd in till, men jag misstänker
            att det var likadant. Det här påminner mig om högskole- och forskningsministern,
            tror jag det var, som vid ett möte i början av mandatperioden
            påpekade att det är svårt att komma överens bland fyra partier,
            och ännu svårare att komma längre. Det är beklagligt att den här
            regeringen och de partier som bär den inte orkar komma överens
            med fler än fyra partier och inte orkar föra dialogen i frågor
            som är mer långsiktiga, som handlar om saker som berör elever,
            lärare och föräldrar i vårt land längre än till 2010.
          </note>
          <note>
            Det är någonting ni borde ta till er och fundera över. Ni avskaffade
            i princip det här med parlamentariska utredningar för att man
            skulle hitta andra former. Men ni har inte hittat några andra
            former. Det är allvarligt att ni inte mäktar med att skapa blocköverskridande
            överenskommelser. Det är ett ynkedomsbevis för er regering. Det
            hade jag gärna hört Jan Björklunds kommentarer till i dag, men
            han verkar inte vilja ta den debatten. Vi hade från Miljöpartiets
            sida uppskattat detta. Vi har själva under hela vår tid i riksdagen
            alltid arbetat för blocköverskridande överenskommelser och visat
            att man kan göra så.
          </note>
          <note>
            När vi tittar på själva sakfrågan i dag, betygsskalan, är det
            också en lite märklig tillställning. Man kan se hur man vill på
            hur många betygssteg vi ska ha, men att säga att det här är någonting
            nytt eller revolutionerande är väl att gå en aning för långt när
            man läser underlagen och ser hur väl det betonas att det här egentligen
            är det gamla. Det är precis samma skala som vi har haft hela tiden,
            eller de senaste åren i alla fall. Ingen förändring sker, förutom
            att man har lagt till två nya steg, dock utan att säga vad de
            innebär. Det är en vag beskrivning. Detta ska göras upp ute i
            skolorna.
          </note>
          <note>
            Föregående talare har varit inne på det. Det är intressant med
            tanke på hur mycket alliansen har anklagat framför allt den socialdemokratiska
            skolpolitiken för att vara flummig. Här sätter man en ny måttstock
            för flummighet genom att införa två nya betygssteg utan att eleverna
            vet vad de innebär. Det ska vara lite av det ena och lite av det
            andra, sådär mittemellan. Man ska egentligen legitimera det lärarna
            har gjort hela tiden när de inte har kunnat bestämma sig och sedan
            tro att det ska bli rättvist.
          </note>
          <note>
            Det finns en intressant forskare, Bengt Selghed, som har jobbat
            en hel del med det här. Han har skrivit en intressant bok där
            han definierar och undersöker vad som egentligen ligger till grund
            för betygen. Han har ganska tydligt klargjort att det är rätt
            subjektiva bitar som gör att lärarna hela tiden letar efter plus
            och minus. Oberoende av hur många skalor man för in letar man
            hela tiden efter det där som är mittemellan. Eftersom jag själv
            är lärare vet jag mycket väl hur svårt det är att bestämma sig.
            Är det här det ena eller det andra?
          </note>
          <note>
            Men nu går ni ett steg vidare. Ni gör det till lag att eleverna
            inte ska veta vad de ska uppnå för att få ett visst betyg. Det
            tycker jag är ganska anmärkningsvärt, framför allt när ni har
            gått till val på ordning och reda, exakthet och målstyrning. Det
            är intressant att denna regering, som vill ha tydliga mål för
            svensk skola, lägger fram en proposition med otydliga mål. Jag
            trodde att det var det som vi miljöpartister skulle göra utifrån
            er bild av oss, att vi skulle sätta upp otydliga och flummiga
            mål. Det är det vi alltid blir anklagade för. Vi gör inte det.
            Det är ni som gör det. Det är ni som sätter upp otydliga mål.
            Det är ni som sätter upp flummiga mål. Det är ni som upphöjer
            det till lag i Sverige att det ska finnas två odefinierade nivåer
            och betygssteg i det svenska betygssystemet. Det undrar jag vad
            det finns för anledning till.
          </note>
          <note>
            Jag vet att Jan Björklund har rätt när han säger att det är svårt
            att definiera detta. Men om det är svårt att definiera det ska
            man inte lägga fram ett förslag med ytterligare betygssteg. Då
            ska man låta bli det och låta det vara som det var innan. Man
            får faktiskt bestämma sig. Ska man bygga sina system på vetenskaplig
            och saklig grund, eller ska man låta bli? Det är klart att det
            kan vara svårt att genomföra vallöften när de visar sig vara lite
            väl förhastade och lite väl flummiga. Det är väl den fällan ni
            har hamnat i.
          </note>
          <note>
            Det kommer att bli betydligt svårare för eleverna när de ska
            nå mål som man inte känner till. Om man byter skola kanske den
            andra skolan har en annorlunda definition av dessa mål än den
            skola man gick på innan. Det kommer kanske till och med att bli
            väldigt svårt att flytta från en kommun till en annan där ett
            betygssteg är värt något annat. Det blir hela havet stormar för
            eleverna. Det blir inte den tydlighet i målstyrning som vi behöver
            i Sverige för att kunna ge eleverna den trygghet och den kunskap
            som de behöver. Det är ni som ser till det när ni påstår att ni
            vill ha ordning och reda i skolan. Så blir det inte. I stället
            skapar vi kaos och osäkra elever. För att knyta an till det som
            Rossana Dinamarca var inne på nyss: Eleverna har inte ens rätt
            att överklaga. De har inte ens rätt att ifrågasätta när de märker
            att det blir helt flummigt och hela havet stormar och kaos.
          </note>
          <note>
            Vart tar eleven vägen i er värld? Varför tänker ni inte efter
            innan ni lovar saker som till slut bara blir flummiga och ett
            enda kaos?
          </note>
          <note type="speaker">
            Anf. 76 SOFIA LARSEN (c):
          </note>
          <note>
            Herr talman! Det är många delar på väg fram just nu för att stärka
            svensk skola och ge de allra bästa förutsättningarna för landets
            elever. Det gör vi för att vi ser att vi behöver framgång, behöver
            verktyg och behöver stärka tidiga insatser så att eleverna får
            de allra bästa möjligheterna att gå genom grundskolan och gymnasieskolan
            och nå de uppsatta målen.
          </note>
          <note>
            Flera stora insatser har redan gjorts, bland annat genom Lärarlyftet,
            som ser till att Sveriges lärare får fortbildning, vilket de inte
            har fått tillräckligt under många år.
          </note>
          <note>
            Vi har sett till att införa en läsa-räkna-skriva-satsning, så
            att eleverna får det stöd och den hjälp som de behöver för att
            bevara lusten att lära och för att kunna ta steget vidare i skolan.
          </note>
          <note>
            Vi har sett till att införa mål och nationella prov i årskurs
            3 för att få en uppföljning av att eleverna får det stöd och den
            hjälp som de behöver för att kunna fortsätta i skolan och fortsätta
            att ha den stimulans som de behöver.
          </note>
          <note>
            Under våren kommer nu också en ny skollag, en lag som Socialdemokraterna
            helt dribblade bort och inte orkade föra fram under förra mandatperioden.
            När man såg att det inte fanns någon lösning sköt man helt enkelt
            in den i byrålådan, och man gav inte lärarna och skolorna de verktyg
            som de så väl behöver. Det orkar den här regeringen med, och vi
            kommer att lägga fram lagen under våren.
          </note>
          <note>
            Det kommer också nya kurs- och läroplaner, en ny gymnasiereform
            plus en ny lärarutbildning allt för att stötta eleverna allt vad
            det går så att de ska lyckas i svensk skola.
          </note>
          <note>
            De här insatserna är viktiga för att vi ska kunna lyckas med
            de utmaningar som svensk skola står inför, bland annat med den
            minskade likvärdighet som finns både inom och mellan skolor. Det
            var någonting som ökade markant under Socialdemokraternas ledning,
            men man orkade inte ta tag i den utmaningen.
          </note>
          <note>
            Nu är läget det att 25 procent av landets elever lämnar grundskolan
            utan tillräckliga kunskaper. Hur kunde man vara så ansvarslös
            att man inte tog tag i det problemet tidigt? Det är för mig oförståeligt.
            Det görs nu, med både tidiga insatser och en bra utvärdering.
            Det är väldigt tydligt: Om en elev halkar efter tidigt är det
            väldigt svårt att ta igen det senare under åren i skolan.
          </note>
          <note>
            Därför har regeringen satt i gång ett stort arbete för att stärka
            skolan och för att stärka eleverna med tidiga insatser och en
            bra uppföljning för varje elev. Det går hand i hand.
          </note>
          <note>
            Det blir helt enkelt bättre förutsättningar för skolan att kunna
            genomföra sitt huvuduppdrag. Det kommer att innebära att eleverna
            så småningom når kunskapsmålen på ett helt annat sätt, med tydligare
            målstrukturer. Samtidigt som eleverna följs upp kommer det att
            bli bättre, och likvärdigheten ökar i skolan och runt skolorna
            i vårt land.
          </note>
          <note>
            Insatser och utvärderingar går hand i hand. Stora insatser har
            påbörjats, och nu förbättrar vi också utvärderingen, bland annat
            i form av tydliga mål i skolan och en ny betygsskala.
          </note>
          <note>
            Betygen är ett av flera instrument som ska användas i utvärderingen
            av skolan. Betygen tillsammans med utvecklingssamtal, skriftliga
            omdömen och nationella prov är verktyg för att utvärdera och hjälpa
            och stödja eleven i det fortsatta skolarbetet, för att man ska
            kunna ge rätt stöd i rätt tid något som man tydligen inte har
            gjort tidigare.
          </note>
          <note>
            Betygen är också en viktig del för att utvärdera skolans arbete.
            Jag ser att den nya betygsskalan blir ett ännu bättre instrument
            att ha till exempel vid de utvecklingssamtal som ska ske varje
            termin.
          </note>
          <note>
            Herr talman! Den nya betygsskala som föreslås i detta betänkande
            är en femgradig skala, från A till E för godkänt och F för underkänt.
            A är det högsta betyget och E är det lägsta på den godkända nivån,
            och F står för underkänt. Om en elev har varit så mycket frånvarande
            från skolan att underlag inte finns för att kunna sätta ett betyg
            införs ett streck.
          </note>
          <note>
            Betygsvärdena för den nya betygsskalan ska innefattas inom nuvarande
            betygsvärden mellan 10 och 20, där A som är högst ger 20 och E
            ger 10 i betygsvärde.
          </note>
          <note>
            Skolverket får nu i uppdrag att se över och forma de nuvarande
            kursplanerna och betygskriterierna plus utarbeta betygskriterier,
            som tidigare talare var inne på, för A, C och E i samtliga skolformer,
            vilket vi tycker är viktigt.
          </note>
          <note>
            Med en ny betygsskala behövs det också en bra kompetensutveckling.
            Det står i betänkandet, och det ska genomföras, så att alla lärare
            som ska sätta de nya betygen känner att de har tillräckligt med
            information och stöd. Det är mycket viktigt.
          </note>
          <note>
            Många elever och lärare tycker i dag att det är alldeles för
            få betygssteg för att det ska vara rättvist och vara en så bra
            betygsskala som möjligt. När olika lärare till exempel sätter
            betyget G kan det vara ett stort spann och kunskapsnivån variera
            mycket mellan eleverna. I dag sätter lärare, precis som någon
            sade, G+ eller G-, men det betyder inte någonting för eleven.
            Det nya innebär att det både blir en stimulans för eleven att
            kunna komma närmare ett högre betyg när det är fler steg i betygsskalan
            och blir tydligare för eleven vad betygsskalan står för i det
            samtal som man ska kunna ha. Det är viktigt att det blir mer rättvist
            och mindre avstånd.
          </note>
          <note>
            Herr talman! Om man tittar på oppositionen ser man att det spretar
            väldigt mycket, precis som vi vid det här laget har vant oss vid.
            Socialdemokraterna vill ju ha samma betygsskala och tidigare betyg,
            från årskurs 6, precis som regeringen. Man följer regeringen i
            detta, som man har gjort i flera andra delar tidigare. Vänsterpartiet
            vill inte ha några betyg alls. Miljöpartiet säger nu att man kan
            tänka sig betyg i nian.
          </note>
          <note>
            Det enda man verkar vara överens om är att det ska vara en blocköverskridande
            överenskommelse. Men helt ärligt: Det blir ju rätt svårt med den
            spretighet som ni visar upp i detta läge. Det är ju så spretigt
            att fast ni nu har bestämt er för en rödgrön kartell kan ni inte
            ens komma överens om att inför valet 2010 ha ett program där ni
            visar svenska folket var ni står i skol- och utbildningspolitiken.
            Tror ni att det underlättar eller försvårar breda överenskommelser
            i svensk utbildningspolitik? Det borde ni också fundera på.
          </note>
          <note>
            Det enda säkra sättet att ha en bra utbildningspolitik som också
            är långsiktig är fortfarande att vi har kvar en borgerlig alliansregering
            med sitt tydliga budskap.
          </note>
          <note>
            Ni fick möjligheten till en bred överenskommelse. Ni blev inbjudna.
            Men ni tyckte inte att det var värt att gå vidare i detta. Det
            vore bra, tycker jag, om vi hade en sådan överenskommelse att
            vi också vet att det här håller. Men det visar sig bara vara tomma
            ord från er i Socialdemokraterna ni nobbar ju totalt. Jag tycker
            inte att det är seriöst eller särskilt ansvarsfullt.
          </note>
          <note>
            Vänsterpartiet vill ha mindre mål och mindre utvärdering egentligen
            tvärtemot vad alla andra tycker och ser som den viktiga vägen.
          </note>
          <note>
            Herr talman! Jag vill avsluta med att yrka bifall till förslaget
            i propositionen. Svensk skola står inför ett antal utmaningar.
            Alliansregeringen visar att vi har konkreta förslag till både
            stöd och hjälp för eleverna men också en bra utvärdering där den
            nya betygsskalan kommer att spela en roll.
          </note>
          <note type="speaker">
            Anf. 77 MATS PERTOFT (mp) replik:
          </note>
          <note>
            Herr talman! Sofia Larsen var inne på det här med blocköverskridande
            överenskommelser, liksom jag också var i mitt anförande. Jag undrar
            vad Sofia Larsen menar med att vi från oppositionens sida inte
            tyckte att det var värt att gå vidare. Det var faktiskt utbildningsministern
            som inte tyckte att det var värt att gå vidare. Han var ju inte
            intresserad av att föra samtal om innehållet. Han var inte heller
            intresserad av att diskutera detaljfrågor på någon nivå alls,
            utan lade fram ett papper för några partiföreträdare där vi helt
            enkelt skulle skriva under eller låta bli.
          </note>
          <note>
            Det är inget sätt att bedriva blocköverskridande samtal som är
            värt namnet, utan det är helt enkelt fråga om ett diktat. Jag
            tror till exempel inte att Centerpartiet skulle ha hanterat det
            på det sättet, men utbildningsministern valde att göra det. Då
            får vi inga långsiktiga överenskommelser.
          </note>
          <note>
            Väljarna vet vad alliansen står för, men i det här fallet verkar
            man inte riktigt veta det själv. Jag hörde inga kommentarer till
            problematiken att inte sätta upp tydliga kriterier för detta.
          </note>
          <note>
            Jag undrar, Sofia Larsen, vad du kan säga om hur man för seriösa
            blocköverskridande samtal. Är det genom diktat eller inte? Och
            vad kan du säga om att det inte finns några tydliga och klara
            nationella kriterier för alla betygssteg?
          </note>
          <note type="speaker">
            Anf. 78 SOFIA LARSEN (c) replik:
          </note>
          <note>
            Herr talman! Jag börjar med betygskriterierna. Jag tycker att
            det är viktigt, vilket också står i propositionen, att det finns
            tydliga kriterier för de tre stegen.
          </note>
          <note>
            Skolverket har också varit tydligt med detta. Skulle vi ha kriterier
            i fem steg blir det väldigt styrt otroligt nationellt styrt. Det
            minskar också handlingsfriheten för lärarna ute i klassrummen.
            Det vill inte jag vara med om.
          </note>
          <note>
            Jag vill se till att vi ska ha tydliga nationella mål, men det
            ska också finnas en handlingsfrihet lokalt. Det kommer nu en stor
            fortbildningssatsning framöver för att kunna sätta de nya betygen.
            Det är viktigt. Jag vill inte vara med om den detaljstyrning som
            det skulle leda till.
          </note>
          <note>
            Mats Pertoft talade i sitt anförande om att det blir en otydlighet
            för lärarna och eleverna. Det blir det inte. Det står i propositionen
            att om en elev till exempel uppfyller hela E-betyget och delar
            av C-betyget så blir det ett D. Jag tror att alla lärare är så
            pass professionella att de klarar av detta.
          </note>
          <note>
            När det gäller de breda överenskommelserna tar regeringen fram
            ett underlag som man sedan kan börja diskutera. Så brukar det
            vara, och vi har fått höra av oppositionen ett antal gånger att
            det är det man kräver. Men det finns inte ens en möjlighet att
            man vill vara med och diskutera den helheten, verkar det som.
          </note>
          <note>
            Jag skulle vilja fråga Mats Pertoft: Vad är den rödgröna kartellens
            linje i detta? Var står oppositionen i förhållande till betygen?
            Får ni med er Vänsterpartiet, och kan Miljöpartiet också tänka
            sig en bredare betygsskala? Socialdemokraterna går ju helt på
            regeringens linje.
          </note>
          <note type="speaker">
            Anf. 79 MATS PERTOFT (mp) replik:
          </note>
          <note>
            Herr talman! Jag börjar med den sista punkten. Vi kommer att
            leverera svar till Sveriges väljare före nästa val. Vi kommer
            att arbeta i våra arbetsgrupper. Detta kommer vi inte att avhandla
            nu, i riksdagen.
          </note>
          <note>
            Däremot noterar jag att Sofia Larsen ger mig helt rätt; det ska
            inte vara någon detaljstyrning. Det ska råda lokal handlingsfrihet
            när det gäller betygsstegen. Man ska uppfylla delar av det övre
            segmentet för att nå det nya betyget. Vad är delar? Delar är ett
            högst subjektivt, ganska diffust begrepp. Det har ingen exakthet
            alls.
          </note>
          <note>
            Det är just det här som är problemet. Om man nödvändigtvis vill
            ha fler betygssteg måste man inse att det innebär en detaljreglering.
            Om man vill undvika detaljregleringen mer än nödvändigt, som Lärarförbundet
            och flera andra har påpekat, får man avstå från att ha så många
            betygssteg. Man får faktiskt acceptera fakta och inte låtsas att
            man kan ha både det ena och det andra båda delar.
          </note>
          <note>
            Det är det som alliansregeringen inte klarar av i den här frågan.
            Den inser inte att om man vill låta bli att detaljreglera alltför
            mycket får man även låta bli att ha för många betygssteg. Det
            är någonting som forskning och vetenskap inom pedagogiken noggrant
            har visat. Det påpekar också Skolverket och flera av experterna
            vid de betygssamtal med utbildningsministern som jag var med på.
            Jag vet att de har rätt. Men om man som alliansregeringen ändå
            vill föreslå fler betygssteg får man faktiskt inse att det blir
            ganska flummigt.
          </note>
          <note type="speaker">
            Anf. 80 SOFIA LARSEN (c) replik:
          </note>
          <note>
            Herr talman! Där har regeringen och Miljöpartiet olika åsikter
            och infallsvinklar. Vi har tydliga nationella mål i detta, men
            vi har också en stor tilltro till professionen, precis som också
            Skolverket har varit inne på.
          </note>
          <note>
            I den andra delen vill jag bara kort säga att det blir väldigt
            rörigt med den rödgröna kartellen. Den ena dagen säger ni: Vi
            ska vara splittrade i frågan. Det är bäst inför valet. Men nu
            säger Mats Pertoft att de kommer att göra ett gemensamt program
            inför valet. Det går ju inte att veta vad som gäller. Det enda
            säkra om du är förälder, mor- eller farförälder, elev eller student
            i detta land och vill veta att vi ska ha en bra utbildningspolitik
            som är långsiktigt hållbar är att lägga sin röst på alliansregeringen
            ytterligare en gång.
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            6 § Beslut om ärende som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkterna 2 och 3
          </note>
          <note>
            7 § (forts. från 5 §) En ny betygsskala (forts. UbU5)
          </note>
          <note type="speaker">
            Anf. 81 ROSSANA DINAMARCA (v) replik:
          </note>
          <note>
            Fru talman! Det jag vill fråga Sofia Larsen handlar om att man
            faktiskt sätter ett så kallat underkändbetyg för barn redan i
            grundskolan. Är det att tolka som acceptabelt att vissa elever
            undantas rätten till kunskap?
          </note>
          <note>
            Det andra jag reagerade på var att Sofia Larsen i det tidigare
            replikskiftet pratade om att Vänsterpartiet skulle vilja ha lägre
            mål och mindre utvärdering.
          </note>
          <note>
            Det finns en skillnad mellan betyg och bedömning, tycker jag,
            särskilt när det gäller graderade betyg. Bedömning har vi ingenting
            emot. Det är någonting som pågår ständigt i skolorna. Det är därför
            som vi också har anfört tidigare att lärare mycket väl vet var
            de har sina elever. Problemet är inte att man inte har betyg som
            ett verktyg i de lägre åldrarna eller att man inte har tillräckligt
            med betygsskalor. Problemet är att man inte har resurserna, att
            man inte har möjligheten att hjälpa alla sina elever, att inte
            kunna garantera alla elevers rätt till kunskap.
          </note>
          <note>
            När det gäller utvärdering och uppföljning har vi sagt att det
            vore ännu bättre att till exempel utforma riktigt bra utvecklingssamtal.
            Jag kan hålla med om att de inte är särskilt bra på en hel del
            ställen runt om i landet. Jag tror att det är ett betydligt bättre
            verktyg som ger bättre information till både elev och föräldrar.
          </note>
          <note type="speaker">
            Anf. 82 SOFIA LARSEN (c) replik:
          </note>
          <note>
            Fru talman! Rossana Dinamarca frågar först om betyget underkänd.
            I dag är det så i vår grundskola att om en elev inte når godkänd
            nivå får han eller hon ingenting alls. Det är luft och ingenting.
            Det vi vill göra är att förtydliga att den här eleven ändå är
            på väg mot en godkänd nivå och därför behöver det också sättas
            in stöd och hjälp, vad det nu kan vara, för att den eleven ska
            kunna komma upp till en godkänd nivå och gärna också högre. Det
            blir ett tydligare system än vi hittills har sett och haft. Det
            tycker jag är väldigt viktigt. Säger man ingenting och det spelar
            ingen roll har man verkligen lagt eleven åt sidan. Det här förtydligandet
            tycker jag är väldigt bra.
          </note>
          <note>
            Vad gäller utvärdering och uppföljning är utvecklingssamtal en
            del, men det räcker ju inte. Det har vi sett. Tyvärr är det ofta
            så, det vittnar många lärare om, att det är till jul i åttan,
            när eleven får sitt första betyg, som man ser svart på vitt att
            nu måste vi sätta in saker, nu måste det göras saker. Då är det
            viktigt att det finns flera olika delar. Det kan vara utvecklingssamtal,
            nationella prov, nationella mål och en bra fortbildning för lärarna
            så att de också vet vilken typ av stöd och hjälp som ska sättas
            in. Det är en mix av olika delar.
          </note>
          <note>
            Det Vänsterpartiet säger är att vi fortsätter ungefär som det
            är i dag, på den väg som verkligen går mot en sorteringsskola.
            Ni har ju varit med och sett till att likvärdigheten har minskat
            i detta land. Det är inte en rättvis politik. En rättvis politik
            är att se till att elever får stöd och hjälp, att man har en bra
            utvärdering. Den betygsskala som vi diskuterar nu är en del i
            att förbättra detta.
          </note>
          <note type="speaker">
            Anf. 83 ROSSANA DINAMARCA (v) replik:
          </note>
          <note>
            Fru talman! Jag kan fortfarande faktiskt inte förstå på vilket
            sätt en utökad betygsskala, som dessutom saknar kriterier för
            samtliga steg, och att betyg ska sättas tidigare i åldrarna skulle
            öka kunskaperna. På vilket sätt skulle ni i dag som regering vara
            hindrade att sätta in resurser? Det är uppenbarligen så att det
            behövs resurser. Det behöver vi inte betygsskalor eller betyg
            längre ned i åldrarna för att veta. Det vet Sofia Larsen. Det
            vet jag. Det vet samtliga lärare ute i skolan.
          </note>
          <note>
            Sedan kan jag återigen hålla med om att utvecklingssamtalen behöver
            bli bättre. Men det är inte den enda bedömningsmodellen. Det är
            mer en utvärderingsmodell. Bedömningen håller som sagt på dagligen
            ute i skolorna, i varje ämne hela tiden.
          </note>
          <note>
            Det är upp till Sofia Larsen om hon vill lita på den professionella
            bedömning som hon talade varmt om tidigare. Varför kan du inte
            lita på den i dag när lärare säger att de inte har de resurser
            som behövs för att ta sig an de elever som behöver stöd, särskilt
            i dag med den segregation som det har kommit att bli ute i skolorna
            på grund av den så kallade valfrihetsreformen, på grund av de
            fristående skolornas etablering. Det har gjort att man får mer
            och mer homogena grupper, på vissa ställen med väldigt stora problem
            att ta sig an. Men dem är den här regeringen fortfarande inte
            beredd att hjälpa. Jag förstår inte på vilket sätt en betygsskala
            skulle förändra det.
          </note>
          <note>
            Se till att sätta in resurserna nu! Det är viktigt. Det behövs
            utbildade lärare. Det behövs bra skolledare. Och det behövs att
            man ställer krav på desamma. Det är de som har kunskapsuppdraget.
            Det är inte eleven som misslyckandet kan lastas på. Det är eleverna
            som ska utkräva sin rätt, och vi måste se till att de garanteras
            rätten till kunskap.
          </note>
          <note type="speaker">
            Anf. 84 SOFIA LARSEN (c) replik:
          </note>
          <note>
            Fru talman! Jag håller med Rossana Dinamarca om att det är lärarna
            och ledarna på varje skola som har ett ansvar för att eleverna
            ska nå upp till de kunskapsmål som är satta. Vi behöver ett kanske
            ännu bättre och tydligare ledarskap på varje skola, i varje klassrum.
            Det är viktigt.
          </note>
          <note>
            En del i det är att den här regeringen har sett till att vi får
            en bra fortbildning för våra lärare. Vi får en ny rektorsutbildning.
            Det kan hända att det behövs mer därtill, men detta är till för
            att stärka själva ledarskapet och också möjliggöra för lärarna
            att få mer verktyg. Speciallärarna kommer tillbaka in i skolan,
            allt för bättre stöd och hjälp.
          </note>
          <note>
            Det är inte sant, som Rossana Dinamarca hänvisar till i denna
            talarstol, att ingenting görs, att ingenting händer vad gäller
            det förebyggande. Det är mycket lång tid sedan det gjordes så
            stora insatser för varje enskild elev som det blir nu ute på varje
            svensk skola så att elever som har halkat efter och inte fått
            stöd och hjälp tidigare nu får möjlighet till det. Det blir bättre
            möjligheter till individuell uppföljning så att de elever som
            har halkat efter och inte fått en bra uppföljning tidigare nu
            får det. Det är stor skillnad mot Rossana Dinamarcas politik.
          </note>
          <note>
            Nu har inte Rossana någon mer replik, men det skulle ändå ha
            varit intressant att få höra den rödgröna kartellens svar på hur
            en betygsskala skulle se ut i svensk skola. Det kan hända att
            Marie Granlund kommer att gå in på detta. Hon verkade också vara
            kritisk till er fast hon går med på allting. Det skulle vara väldigt
            intressant att framöver, i ett vidare program eller i en fortsatt
            spretighet, se hur den rödgröna kartellens betygsskala kommer
            att se ut.
          </note>
          <note type="speaker">
            Anf. 85 MARIE GRANLUND (s) replik:
          </note>
          <note>
            Fru talman! Jag skulle vilja fråga Sofia Larsen om hon anser
            att Lärarförbundet, som är ett av de största fackförbunden i Sverige,
            Lärarnas Riksförbund, som är mindre men ändå ganska stort, Elevorganisationen
            med flera andra har fel. Kan inte Sofia Larsen svara ja eller
            nej? Har de fel när de säger att de tycker att vi skulle hitta
            långsiktiga lösningar för skolpolitiken som håller över mandatperioderna?
          </note>
          <note>
            Jag är övertygad om att vi kommer att hitta så många saker att
            bråka om ändå att ni inte behöver vara oroliga för det. Vi vill
            satsa mer pengar. Vi vill ha fler lärare. Vi vill ha mer stödinsatser.
            Men vi skulle ändå kunna komma överens om gymnasieskolan, skollagen,
            betygen ramverket för skolan. Det går inte att byta skolpolitik
            vart fjärde år. Jag vill upprepa min fråga till Sofia Larsen:
            Har de fel? Har Lärarnas Riksförbund fel? Har Lärarförbundet fel?
            Har Svea fel? I så fall kunde det kanske vara bra att tala om
            det för kammaren.
          </note>
          <note>
            Jag skulle också vilja fråga Sofia Larsen vad hon anser om det
            kaos som nu finns på skolorna med det parallella betygssystemet
            för sjuåringar, åttaåringar, nioåringar och så vidare. Tycker
            Sofia Larsen att det är bra att väldigt mycket tid nu går åt till
            att formulera olika system som inte är rättssäkra? Tycker Sofia
            Larsen att det är bra att sjuåringar kan bli stämplade som underkända?
            Betyg är en offentlig handling som vem som helst kan gå in och
            titta på och se att Kalle, sju år, tyvärr är dålig. Han är underkänd.
          </note>
          <note>
            Sedan skulle jag också vilja fråga Sofia Larsen: Kommer det mer
            pengar så att kommunerna slipper säga upp lärare?
          </note>
          <note type="speaker">
            Anf. 86 SOFIA LARSEN (c) replik:
          </note>
          <note>
            Fru talman! För att en gång till förtydliga vad skriftliga omdömen
            är vill jag säga att skriftliga omdömen inte är betyg. Skriftliga
            omdömen är ett tillägg till den individuella utvecklingsplan som
            alla elever ska ha i grundskolan, en utvecklingsplan som jag från
            Centerpartiet och allianspartierna drev igenom och till slut pressade
            den förra socialdemokratiska regeringen att genomföra. Då var
            det jag kommer ihåg det en del gruff över att detta tar tid. Men
            det har ändå visat sig i efterhand att det var helt rätt. De individuella
            utvecklingsplanerna ser ju till hur eleven individuellt kan gå
            steg för steg för att förbättra och ta till sig kunskapen i skolan
            och få en stimulans att gå vidare.
          </note>
          <note>
            Det vi har sett saknas i de skriftliga omdömena är att man också
            har en utvärdering, inte bara de utvecklingssamtal som förs utan
            att man har ett skriftligt omdöme som många skolor hittills också
            har haft men som egentligen har varit helt förbjudna. Det är bara
            ett tillägg som förtydligar och förbättrar för den enskilda eleven.
          </note>
          <note>
            Nej, lärarna har inte fel vad gäller blocköverskridande överenskommelser.
            Det är väldigt bra. Men som jag ser det är det Socialdemokraterna
            som inte har förmåga att ta ansvar. Nu när ni verkligen går med
            på detta, ni tycker ju precis som regeringen, stå för det då!
            Gå med på en överenskommelse! Ni orkar ju inte det. Ni kan inte
            ta det ansvar som ni så stort pratar om.
          </note>
          <note>
            Vad gäller framöver? Kan vi göra en blocköverskridande överenskommelse
            på skolområdet, där ni uppenbarligen inte alls kommer överens,
            med enbart er i Socialdemokraterna? Är det okej? Är det blocköverskridande?
            Eller ska Marie Granlund först komma överens med sina kamrater
            i vänsterkartellen? Ni måste reda ut er röra. Kan ni komma överens
            med oss eller gäller det hela oppositionen?
          </note>
          <note type="speaker">
            Anf. 87 MARIE GRANLUND (s) replik:
          </note>
          <note>
            Fru talman! Jag tycker att det var bra om det var Sofia Larsen
            som var den som drev igenom de individuella utvecklingsplanerna.
            Jag kan inte svara för det. Men är det så tycker jag att det var
            en bra bedrift.
          </note>
          <note>
            Däremot vet du men Sofia Larsen har ju börjat hantera fakta ungefär
            som utbildningsministern gör att det har varit möjligt att få
            skriftliga omdömen. Det ni har ändrat på är att de får vara betygsliknande,
            att en sjuåring kan få veta att han eller hon är underkänd och
            att hela omvärlden dessutom får samma kunskap. Alla forskare säger
            att det inte är bra för så små barn. Små barn kan inte skilja
            på individ och person. Sådana omdömen inför ni nu.
          </note>
          <note>
            I landets största kommun säger skolborgarrådet att det är kaos
            på skolorna. Rektorerna kommer till henne och säger att det inte
            funkar. Vi måste hitta ett system som fungerar och som är lika.
            Då säger Sofia Larsen att hon beklagar det därför att hon tycker
            att det ska utformas på varje skola. Det är ju kaos på skolorna
            med det här. Man tycker att det tar alldeles för lång tid, förutom
            att man tycker att det inte är rätt. Att utvärdera, att säga hur
            man går vidare, att man behöver läsa mer eller att man behöver
            räkna mer jättebra! Det är inte bra att säga till Elsa, sju år:
            Du är underkänd.
          </note>
          <note>
            Vad gäller blocköverskridande överenskommelser är det bra att
            Sofia Larsen tycker att lärarorganisationerna inte har helt fel.
            Då vore det väl klokt att bjuda in dem och bjuda in oss för att
            diskutera det här. Den gången vi var uppe hos Jan Björklund skulle
            vi acceptera ett förslag som var färdigt. Det är inte så det går
            till. Så går det till om man tror att man vet och kan allting
            bäst. Vill man ha någonting som håller över tid får man ge och
            ta. Ni kunde ha tagit bort de skriftliga omdömen som är betygsliknande
            för sjuåringar så hade vi haft en överenskommelse som hade hållit
            över tid. Till skillnad från er, Sofia Larsen, har vi socialdemokrater
            alltid stått för våra överenskommelser.
          </note>
          <note type="speaker">
            Anf. 88 SOFIA LARSEN (c) replik:
          </note>
          <note>
            Fru talman! Föräldrar vill veta hur det går för deras barn. Jag
            som förälder vill veta hur mina två flickor har det i skolan,
            hur de kan utvecklas på bästa sätt och hur det går för dem. Det
            vill nog alla föräldrar. Man vill sina barn det absolut bästa.
            Det har också varit stor efterfrågan från föräldrarnas sida på
            att få en bättre information. Det är också därför som väldigt
            många skolor redan före det här beslutet har haft skriftliga omdömen
            som ett komplement till de veckovisa eller månadsvisa planer man
            hade eller till de utvecklingssamtal som förekom. Det har inte
            varit något konstigt med det.
          </note>
          <note>
            Det konstiga eller dumma var ju att så fort en lärare skrev ned
            något att eleven har gått si och så mot målet och så vidare var
            det inte lagligt. Vi har legaliserat den verksamhet som lärare
            och föräldrar har önskat ute på skolorna, något som Socialdemokraterna
            uppenbarligen inte vill ha.
          </note>
          <note>
            När det gäller den andra delen, detta med en överenskommelse,
            blir jag lite konfunderad. Vissa gånger vill ni i oppositionen
            ha underlag när vi ska ha diskussioner och överläggningar. Ni
            kan inte ha några åsikter om inte regeringen har skrivit ett underlag.
            Men andra gånger vill ni absolut inte ha något underlag från början.
            Ni måste ta och bestämma er. Vad tycker ni är viktigt? Vad har
            ni för åsikter? Tror Marie Granlund att det underlättar eller
            försvårar en överenskommelse om det spretar totalt, om ni kör
            olika åsikter vid olika tillfällen eller om man är väldigt oseriös
            i sin diskussion? Fundera på om det underlättar eller försvårar.
          </note>
          <note>
            Ni behöver komma överens. Vill ni enskilt
          </note>
          <note>
            Jag inser nu att Marie Granlund inte ville svara på den frågan.
            Vill ni ensamma göra upp med oss är ni välkomna, eller ska det
            vara oppositionen?
          </note>
          <note type="speaker">
            Anf. 89 MATS GERDAU (m):
          </note>
          <note>
            Fru talman! Betygen är en fråga som har stötts och blötts ganska
            länge i Sverige. Det är en liten fråga för en del. Då handlar
            det om huruvida vi ska ha siffror eller bokstäver i skalan. Men
            det är också en stor fråga, en politisk stridsfråga sedan decennier.
            Som sådan väcker den känslor. Det ser vi på debatten i dag. Det
            är en symbol för hur man ser på skolan och kunskaper. Går man
            i skolan för att lära sig något? Är kunskaper viktiga? Det är
            som om det stod mellan kunskaper och flumskola, tycker jag.
          </note>
          <note>
            Om man menar allvar med att skolans uppdrag är att förmedla kunskaper
            måste man också mäta om man når det målet, och då är betygen ett
            av de medel som står till buds. Under 1970-, 1980- och 1990-talen
            försvann betyg från den svenska skolan. Det blev färre och färre
            steg i skalan, och betygen gavs i färre och färre årskurser. Först
            försvann bokstäverna och ersattes av den femgradiga relativa skalan,
            där eleverna rangordnades och betygen så att säga tog slut. I
            den skolan gick jag, och det var inkörsporten i politiken för
            mig. Betyg försvann helt i låg- och mellanstadiet.
          </note>
          <note>
            År 1994 beslutade den dåvarande borgerliga riksdagsmajoriteten
            om ett nytt, kunskapsbaserat betygssystem i sex steg, AF. Det
            var egentligen väldigt likt det vi tar ställning till i dag. Direkt
            efter valet 1994 rev Socialdemokraterna upp det beslutet, tog
            bort några betygssteg och sköt upp betygen till årskurs 8. Så
            viktigt var det att få bort betygen. Det var ett av de absolut
            första beslut som den dåvarande majoriteten tog. Något försök
            till blocköverskridande överenskommelse om betygen fanns då verkligen
            inte på den tiden. Det var ett ensidigt upprivande från den socialdemokratiska
            regeringens sida.
          </note>
          <note>
            Socialdemokraterna lämnar nu ett betygssystem efter sig med massor
            av brister som har utsatts för omfattande kritik. Det är inte
            likvärdigt. Det är inte rättvist. Det är inte rättvisande. Det
            fungerar inte för att skapa motivation hos eleverna. Det ger inte
            den utvärdering av skolornas undervisning som vi vill ha. Det
            ger inte tillräcklig information till eleverna och deras föräldrar
            om hur det går i skolan. Det är en politik som slår ut och skapar
            ojämlikhet.
          </note>
          <note>
            Allt det här försöker vi nu åtgärda i olika steg, varav ett tas
            i dag. Vi moderater har länge krävt ett bättre betygssystem, och
            vi är väldigt nöjda med det förslag som vi nu tar ställning till.
            Vi är övertygade om att det kommer att förbättra skolan och att
            eleverna kommer att lära sig mer.
          </note>
          <note>
            För oss är det viktigt att ha en fungerande uppföljning av elevernas
            lärande. Jag tycker att det är osjyst att inte fråga hur det går.
            Det är osjyst att inte tala om för eleverna hur det går. Betygen
            är då en viktig del. De är inte det enda, men de är en viktig
            del. Vi ska också ha utvecklingssamtal, skriftliga omdömen, nationella
            prov och en skolinspektion som fungerar. De delarna kompletterar
            varandra.
          </note>
          <note>
            Betyg och nationella prov bidrar till att elever som har svårigheter
            kommer att uppmärksammas mycket mer än hittills. Problem går inte
            längre att sopa under mattan. Vi måste sätta in stöd och hjälp
            mycket tidigare än man har gjort hittills. Det är precis detta
            som vår politik innebär.
          </note>
          <note>
            Betyg är också viktiga som motivation, en sporre att anstränga
            sig lite mer. Fler steg ger ökad tydlighet och precisering, vilket
            gör att de kommer att upplevas som mer rättvisa av eleverna, och
            det är viktigt. Det blir kortare mellan stegen, vilket gör att
            tröskeln till nästa steg inte kommer att bli så enormt hög som
            i dag. Detta gör, tror jag, att många kommer att känna sig motiverade.
            Det blir överkomligt att ta sig till nästa steg.
          </note>
          <note>
            Omvärlden tycker att alliansregeringens politik är bra. Lärarna
            tycker att det är bra. De fackliga organisationerna tycker att
            det är bra. Barnombudsmannen, Skolverket, de flesta kommuner och
            Skolledarförbundet är positiva. Vi vet att elever och föräldrar
            i allmänhet tycker att det här är ett jättebra förslag. Nästan
            alla undersökningar visar att 8090 procent vill ha betyg tidigare
            och i fler steg, och det är precis det vi levererar nu.
          </note>
          <note>
            Det är egentligen bara oppositionen i den här kammaren som är
            emot.
          </note>
          <note>
            Socialdemokraterna försöker göra reträtt under väldigt stor rökskjutning.
            I sak verkar de tycka att regeringens förslag om betyg från årskurs
            6 och i sex steg är ganska bra. Det välkomnar jag. Men ändå är
            Marie Granlund grälsjuk och måste kritisera. Det är väldigt trist
            att höra henne fara med osanning när hon påstår att det var de
            som införde omdömena i skolan. I själva verket var det precis
            tvärtom.
          </note>
          <note>
            Jag var kommunalråd i Nacka utanför Stockholm när vi införde
            skriftliga omdömen. Då hette skolministern Ingegerd Wärnersson.
            Hon for land och rike kring och talade om hur eländigt det var
            i Nacka och ville förbjuda detta. Hon ville bötfälla oss, sätta
            oss i fängelse för detta. Att Marie Granlund kan få det till att
            det är Socialdemokraterna som har infört omdömen i skolan är helt
            makalöst!
          </note>
          <note>
            Det vore mer trovärdigt om Marie Granlund kunde säga att de har
            haft fel under decennier och nu vill göra upp med den synen. Hon
            säger inget om varför Socialdemokraterna nu ändrar sig och tycker
            att betyg i sexan och i sex steg är bra. Det var ju det ni avskaffade
            1994. Inte ett ord! Är det bara populistiska skäl att det är obekvämt
            att vara emot betyg som avgör detta? Nu undrar man onekligen om
            ändringen verkligen är ärligt menad.
          </note>
          <note>
            Miljöpartiet vill bara ha betyg i nian men säger inget om hur
            systemet ska se ut, förutom att man ska ha något annat än i dag.
            Mats Pertoft stod här och talade i 8 minuter och 42 sekunder utan
            att säga vad han vill ha för något. Inte ett ord om hur Miljöpartiet
            ser på betygsskalan och betygssystemet! Det var väldigt mycket
            om vad man inte vill, men inget om vad Miljöpartiet självt vill.
            Är vårt förslag om sex steg bra eller ska det vara fler eller
            färre steg? Vad är det Miljöpartiet döljer? Varför vågar ni inte
            tala om det? Vad är det som inte tål dagens ljus?
          </note>
          <note>
            Ett parti som inte verkar ha några förnyelsediskussioner alls
            internt är Vänsterpartiet. De håller fast vid ett envist motstånd
            mot alla former av betyg och vill att de avskaffas helt och hållet.
            Det är en ganska extrem uppfattning, tycker jag.
          </note>
          <note>
            Det finns en underbart klargörande mening i Vänsterpartiets motion
            om just detta: När kravet att mäta individuella prestationer försvinner
            . Det är det som är visionen i Vänsterpartiets skola. Prestationer,
            resultat, kunskaper är inte viktigt. Tydligare kan det inte bli.
          </note>
          <note>
            Bara utvecklingssamtal räcker faktiskt inte, och det finns mycket
            forskning som visar det.
          </note>
          <note>
            Jag vill avsluta med att uttrycka min stora tillfredsställelse
            över att det faktiskt verkar finnas en stor majoritet i riksdagen
            som är för att vi nu ska ha betyg från sexan och i sex steg. Det
            är bra att Socialdemokraterna ansluter sig till oss. Men jag tycker
            också att det är på sin plats att oppositionen gemensamt i dag
            deklarerar vad man vill med betygen efter ett eventuellt maktskifte.
          </note>
          <note>
            Håller det här? Ni har ju egentligen haft en uppvisning i oenighet.
            Kan Marie Granlund garantera att Vänstern och Miljöpartiet inte
            kommer att ha något inflytande och att dagens beslut inte kommer
            att rivas upp? Är det ett långsiktigt beslut vi fattar i dag?
          </note>
          <note>
            Med det vill jag yrka bifall till utskottets förslag, fru talman.
          </note>
          <note type="speaker">
            Anf. 90 MATS PERTOFT (mp) replik:
          </note>
          <note>
            Fru talman! Det var en väldigt intressant och målande historiebeskrivning
            som Mats Gerdau gav oss av hur det gick till förra gången när
            vi fick ett nytt betygssystem i Sverige, hur detta revs upp efter
            majoritetsskiftet.
          </note>
          <note>
            Han gick inte närmare in på alla detaljer, på vad som blev följden,
            men det blev väldigt bökigt och jobbigt för svensk skola. Bland
            annat kunde man läsa det i Danielssons utredning om mål och resultat
            och vilka konsekvenser det fick.
          </note>
          <note>
            Då måste jag ställa frågan till Mats Gerdau: Vem har ansvaret
            i dag? Är det regeringen eller oppositionen? Är det regeringen
            som har ansvar för den långsiktiga politiken, för svensk skola,
            för att man ska få klara regler som kan gälla länge? Jag antar
            att det är den moderatledda alliansen som har det regeringsansvaret.
          </note>
          <note>
            Men varför tar ni inte det ansvaret genom att bjuda in till seriösa
            samtal för att bilda blocköverskridande långsiktigt hållbara överenskommelser?
            Ni var ju inte med på samtalet med Jan Björklund, när han bara
            presenterade en text och sade: Skriv under eller inte!
          </note>
          <note>
            Det fanns inte en tillstymmelse till utrymme för diskussion i
            sakfrågan. Det fanns inte möjlighet att ens i grunden diskutera
            vad man kunde tänka sig för möjligheter för att nå överenskommelser
            som håller över ett majoritetsskifte.
          </note>
          <note>
            Du beskrev precis i kammaren, Mats Gerdau, att svensk skola behöver
            detta. Du beskrev med all önskvärd tydlighet konsekvenserna av
            att man inte når blocköverskridande överenskommelser.
          </note>
          <note>
            I stället skyfflar du över det ansvaret på oppositionen. Det
            är vi som ska göra detta.
          </note>
          <note type="speaker">
            Anf. 91 MATS GERDAU (m) replik:
          </note>
          <note>
            Fru talman! Ja, det är självklart så att regeringen leder landet,
            och vi hoppas att den här regeringen får fortsätta att leda landet
            länge till.
          </note>
          <note>
            Vi tar ett ansvar för att utveckla skolan. Vi tar ett ansvar
            för att se till att vi får ett bra betygssystem. Det är någonting
            som skolan, lärarna, eleverna, föräldrarna länge har efterfrågat.
          </note>
          <note>
            Ska det bli en blocköverskridande överenskommelse fordrar det
            faktiskt att folk talar om vad de tycker. Mats Pertoft har här
            inte sagt någonting om vad Miljöpartiet tycker om betygsskalan.
          </note>
          <note>
            Är de här stegen, AF, bra eller dåliga? Ska det vara fler eller
            färre steg? Det säger Mats Pertoft ingenting om. Det är som att
            prata med en vägg.
          </note>
          <note>
            Jag förstår, fru talman, att de tre oppositionspartierna inte
            tillsätter en arbetsgrupp om skolan. För den oenighet som ni har
            visat upp här tidigare liknar ingenting annat. Ni kan egentligen
            inte komma överens om någonting när det gäller skolan. Ni har
            olika uppfattningar i varenda fråga, även om betygen.
          </note>
          <note>
            Nu verkar det som, vilket jag tycker är positivt, att Socialdemokraterna
            accepterar den skala som vi har föreslagit. Man accepterar betyg
            i årskurs 6. Det innebär att det finns en blocköverskridande majoritet
            i riksdagen för det här betygssystemet.
          </note>
          <note>
            Då blir frågan till Mats Pertoft: Avser du, om du blir skolminister
            i en eventuell rödgrön regering, att riva upp det här beslutet,
            eller avser du att se till att det beslut som vi fattar i dag
            är hållbart?
          </note>
          <note>
            Det svaret vilar faktiskt på dig och inte på mig.
          </note>
          <note type="speaker">
            Anf. 92 MATS PERTOFT (mp) replik:
          </note>
          <note>
            Fru talman! Jag kan berätta för Mats Gerdau att jag tar den här
            debatten i kammaren på allvar, och jag hoppas att Mats Gerdau
            är läskunnig och har läst vår motion i den här frågan.
          </note>
          <note>
            Där står med all önskvärd tydlighet vad Miljöpartiet vill. Därför
            har jag inte lagt tiden på att beskriva det här, utan jag har
            tagit debatten på allvar och angriper regeringen i de frågor där
            jag är kritisk. Vi döljer inte detta. Alla läskunniga kan ta reda
            på detta.
          </note>
          <note>
            Vi kommer att lämna besked före valet. Det har jag sagt ett antal
            gånger. Vi kommer inte att lämna det här i dag. Men jag har också
            sagt att vi var beredda att gå ganska långt när det gällde blocköverskridande
            samtal, men vi mötte en utbildningsminister som inte var beredd
            att rucka en millimeter på detta. Därmed föll vår ambition. Det
            är meningslöst att prata med en vägg, även om den väggen råkar
            kalla sig minister. Dessutom kastar man på ett ansvarslöst sätt
            möjligheten i sjön att skapa blocköverskridande hållbarhet för
            lösningar.
          </note>
          <note>
            Jag vet att många i Sverige tycker att den här betygsskalan låter
            bra. Men om man berättar för samma människor att de nya stegen
            saknar kriterier och att man ska hitta på dem lite varstans ute
            i landet vänder sig de flesta om och säger: Jaha, det var ju ingenting.
            Det var inte alls det vi ville ha.
          </note>
          <note>
            Jag menar att den här regeringen också har farit med ganska vilseledande
            information i den här frågan. Man har helt enkelt dolt att det
            blir en ganska flummig historia där man ska ta fram lokala föreskrifter
            som är olika på olika skolor, olika i olika kommuner.
          </note>
          <note>
            Jag undrar hur Mats Gerdau, som höll ett bra anförande kring
            behovet av tydliga mål och allt det där, kan rösta för en betygsskala
            där det inte finns någon målbeskrivning för detta.
          </note>
          <note>
            Man ska klara ungefär merparten på en viss nivå. Man ska klara
            merparten, det mesta det är helt subjektivt. Det är relativt så
            det bara lyser om det.
          </note>
          <note type="speaker">
            Anf. 93 MATS GERDAU (m) replik:
          </note>
          <note>
            Fru talman! Det är lite spännande att höra Miljöpartiet stå här
            och prata för mer statligt styre, den här centralismen, som jag
            faktiskt inte trodde var Miljöpartiets honnörsord. Det verkar
            nu ha blivit upphöjt till det. Men det kanske blir så när man
            närmar sig Socialdemokraterna jag vet inte.
          </note>
          <note>
            Vi tror inte att nationella kriterier i alla steg är någon garanti
            för vare sig likvärdighet eller rättvisa i skolan. Det ser vi
            faktiskt i dag. I dag finns det nationella betygskriterier i alla
            de tre stegen.
          </note>
          <note>
            Är det en garanti för rättvisa i skolan? Nej, det är det inte.
            Överensstämmelsen till exempel mellan resultaten på nationella
            prov och betygen är väldigt olika i landet.
          </note>
          <note>
            I Malmö fick 30 procent av eleverna högre mattebetyg än vad resultaten
            på de nationella proven indikerade. I Södertälje är det lika illa.
            I många andra kommuner ser det mycket bättre ut.
          </note>
          <note>
            Det som behövs är faktiskt något annat, nämligen tydligare mål,
            tydligare betygskriterier. Det behövs kurser på lärarutbildningen
            där de blivande lärarna lär sig att bedöma och sätta betyg. Det
            behövs nationella prov i fler ämnen som normerar.
          </note>
          <note>
            Det finns massor med insatser. Men tror man att några rader till
            i en statlig reglering är det som gör att vi får en likvärdig
            skola har man nog fått en hel del om bakfoten, tror jag.
          </note>
          <note>
            Mats Pertoft säger också att Miljöpartiet inte har någonting
            att dölja. Det är jättebra. Men jag har faktiskt läst den här
            motionen massor med gånger och försökt leta efter vad Miljöpartiet
            vill. Man säger att det är hög tid att utveckla ett system som
            ger bättre information om elevernas utveckling.
          </note>
          <note>
            Sedan letar man och letar. Hur ska det systemet då se ut? Men
            man finner inget svar, och Mats Pertoft kan tyvärr inte svara
            i dag heller. Det beklagar jag verkligen. Men du är oss svaret
            skyldig.
          </note>
          <note type="speaker">
            Anf. 94 MARIE GRANLUND (s) replik:
          </note>
          <note>
            Fru talman! Det är riktigt att det fanns synpunkter på om det
            nu var Täby eller Nacka som du kommer ifrån hur man hanterar skriftliga
            omdömen. Ni gjorde dem betygsliknande vilket var förbjudet, inte
            att de var skriftliga. Det är det som ni har infört nu, ett parallellt
            betygssystem som ska gälla från ettan till sexan. Det är det som
            vi opponerar oss mot. Vi tycker inte att små barn ska bli underkända.
          </note>
          <note>
            När det gäller oenighet och enighet är det inte nog med att ni
            inte vill ha någon blocköverskridande överenskommelse. Ni är inte
            själva speciellt eniga. Det är faktiskt ni som regerar.
          </note>
          <note>
            Vid den här tidpunkten för fyra år sedan var inte ni speciellt
            eniga. Vi har startat ett arbete och kommer att vara eniga den
            dag som vi går till val. Då kommer medborgarna att klart veta
            vad vi tycker om olika saker.
          </note>
          <note>
            Problemet är att ni regerar och att ni inte tar det ansvaret.
            Varje dag är det olika nyheter i tidningen om hur olika ni tycker.
            Det sprids snart en desperation ute på skolorna för att ingen
            vet vad som gäller.
          </note>
          <note>
            Till exempel fick Mats Gerdau i uppdrag att utreda frivux. Innan
            han väl ens hade hunnit skriva sammanfattningen på betänkandet
            hade skolministern varit ute och sagt att det inte blir något
            av det. Sofia Larsen är ute och säger att betygen ska omprövas,
            och skolministern är ute och säger att det vill de inte alls.
          </note>
          <note>
            Mats Gerdau anordnar seminarier för att han vill behålla de specialutformade
            programmen, men det vill inte Jan Björklund. Christer Nylander
            vill slippa modersmålsundervisningen, men Mats Gerdau är snabbt
            ute och säger att det inte var så vältänkt. Jan Björklund är för
            ordningsbetyg, men Fredrik Reinfeldt säger att det inte är något
            för den svenska skolan.
          </note>
          <note>
            Min fråga är: Vore det inte dags att ta lite ansvar och faktiskt
            ta regeringsansvaret?
          </note>
          <note type="speaker">
            Anf. 95 MATS GERDAU (m) replik:
          </note>
          <note>
            Fru talman! När Marie Granlund och Socialdemokraterna inte har
            något att säga säger de: Låt oss komma överens! Det är som ett
            mantra från Marie Granlund.
          </note>
          <note>
            Jag tycker att hon påminner lite grann om de gamla påvarna. Jag
            tror att det var Urban VIII som envist såg jorden som universums
            centrum och bannlyste Galileo när han bevisade motsatsen.
          </note>
          <note>
            Socialdemokratin är inte världens centrum som allting kretsar
            kring. Det finns faktiskt en värld utanför som förändras. Även
            påvarna fick ge sig.
          </note>
          <note>
            Socialdemokraterna har aldrig presenterat något eget förslag
            om betygen. Vad vill Socialdemokraterna? Inte en endaste liten
            idé det är sanningen. Sanningen är väl också att ni accepterar
            de förslag vi nu genomför för att ni vet att opinionen är med
            oss. Utan oss hade det inte blivit några förändringar av betygssystemet.
            Ni kan inte enas internt. Ni kan inte enas med de två partier
            ni håller i handen.
          </note>
          <note>
            Kan inte Marie Granlund tala om vad som händer om olyckan skulle
            inträffa och Socialdemokraterna skulle få majoritet tillsammans
            med Vänstern och Miljöpartiet? Är det Vänsterpartiets avskaffande
            av betygen som ska gälla? Är det Miljöpartiets något slags mellanavvecklingslinje
            som är kompromissen? Kan Marie Granlund garantera att ni inte
            ska göra som ni gjorde förra gången? Det första beslut ni tog
            var att riva upp betygen.
          </note>
          <note>
            Det är trist med omdömena som vi införde i Nacka. Jag visste
            att det skulle komma upp, så jag tog med några exempel på hur
            de såg ut. Skolverket tyckte att alla var betygsliknande oavsett
            hur de såg ut, oavsett om det var skrivna ord på ett vitt papper.
          </note>
          <note>
            Vi tycker att det är bra att föräldrar och elever får information
            om hur det går redan från skolstarten. Det underlättar om man
            ska sätta in insatser tidigt, och det har fungerat alldeles utmärkt
            i tio år. Jag vill lämna över de här till Marie Granlund så att
            hon själv kan se hur de ser ut i verkligheten så vi slipper höra
            lögner om att de är betygsdokument.
          </note>
          <note type="speaker">
            Anf. 96 MARIE GRANLUND (s) replik:
          </note>
          <note>
            Fru talman! Jag kan inte bedöma huruvida de var betygsliknande
            eller inte, men det var det som diskussionen handlade om. Det
            är det som ni upphäver nu. Ni säger att det är helt okej. Ni inför
            ett parallellt betygssystem. Kalle, sju år, kan bli underkänd.
            Det är det ni gör, och det är det vi opponerar oss mot.
          </note>
          <note>
            Det står mycket klart och tydligt i reservationen, som jag också
            har haft med i vårt anförande här, hur vi ser på betygen. Vi kommer
            att vara väldigt tydliga med vad vi kommer att gå till val på
            tillsammans inför valet. Men nu är det ni faktiskt som regerar.
            Det är ni som har ansvaret.
          </note>
          <note>
            Vid den här tidpunkten för fyra år sedan var ni inte överens
            om så väldigt mycket. Ni blev det, en del i alla fall. Vi kommer
            säkert att bli det ännu mer.
          </note>
          <note>
            Jag skulle vilja höra vad som händer. Kommer det att bli några
            ordningsbetyg som Jan Björklund tycker men som Fredrik Reinfeldt
            inte tycker? Hur blir det med modersmålsundervisningen? Den är
            väl i och för sig borta, för det har både skolministern och alla
            andra partier varit emot. Blir det någon frivux? Det blir det
            väl inte, för det har skolministern sagt ifrån på en gång.
          </note>
          <note>
            Hur blir det med omprövning av betyg? Det är något som jag tycker
            skulle vara väldigt bra. När man nu inför fler betygssteg och
            i lägre åldrar skulle eleverna få möjlighet att få det omprövat.
            I Finland fungerar det alldeles utmärkt.
          </note>
          <note>
            Hur blir det med de konfessionella friskolorna? Jan Björklund
            ville skärpa reglerna, men det ville inte Kristdemokraterna. Hur
            blir det med de specialutformade programmen och utvärderingen
            av kommunaliseringen som Margareta Pålsson var ute och talade
            om men fick ändra sig om för att så var det inte? Björklund hade
            en annan uppfattning.
          </note>
          <note>
            Senast när vi diskuterade forskningspropositionen stod borgerliga
            politiker här och sade att allting var kanon, att alla indikatorer
            var väl avvägda och så vidare. 17 timmar efter att vi tagit beslutet
            tillsätter departementet en utredning för att utvärdera just de
            indikatorerna.
          </note>
          <note>
            Det är inte trovärdigt, Mats Gerdau. Jag skulle vilja uppmana
            er att ta ansvar. Ni regerar.
          </note>
          <note type="speaker">
            Anf. 97 TREDJE VICE TALMANNEN:
          </note>
          <note>
            Jag vill bara påminna om att det här handlar om en ny betygsskala.
          </note>
          <note type="speaker">
            Anf. 98 MATS GERDAU (m) replik:
          </note>
          <note>
            Fru talman! Tack för det påpekandet. Det är alltid likadant när
            Marie Granlund ska diskutera skolfrågor. Det som står på agendan
            vill Marie Granlund aldrig diskutera. Då är det allting annat
            som vi ska diskutera. Nu var det konfessionella skolor och gymnasiet.
          </note>
          <note>
            Var sak har sin plats. Nu är det betygen vi diskuterar. Det är
            det som hör ihop med det som jag tänkte ägna mig åt, men det vill
            inte Marie Granlund prata om.
          </note>
          <note>
            Jag förstår dig, Marie Granlund. Ni har ju inget att komma med.
            Ni har inga svar på någon fråga om betygen. Vad ska ni göra ni
            tre tillsammans om ni får möjlighet? Ni vet ju ingenting. Ni har
            faktiskt inte ens tillsatt någon arbetsgrupp som ska se över skolpolitiken,
            om man läser tidningarna rätt.
          </note>
          <note>
            Marie Granlund fortsätter att hävda jag tror att hon har fastnat
            i sin egen retorik att vi vill införa betyg för sjuåringar. Alla
            föräldrar som får hem de här skriftliga omdömena vet att så är
            det inte. Det har aldrig varit fråga om det heller.
          </note>
          <note>
            I de dokument som infördes i Nacka som skolorna själva fick utforma
            har det inte i något fall stått underkänt. Det är bara påhitt
            från er sida för att ni inte gillar de här dokumenten. Ni försvarar,
            trots allt, den kravlösa skolan där man inte får lämna över ett
            papper till föräldrarna där det står vad eleverna kan. Det tycker
            jag är väldigt trist.
          </note>
          <note>
            Jag tycker också att den här debatten visar att er ändring i
            skolpolitiken, den som Mona Sahlin har signalerat, inte är trovärdig.
            Ni menar inte allvar. All er retorik är uppbyggd kring att vi
            inte ska ha några betyg, att vi inte ska ha några omdömen, att
            vi inte ska ha något. Bort med det!
          </note>
          <note>
            Jag har inte hört ett ord av Marie Granlund om varför de nu helt
            plötsligt accepterar betyg i årskurs 6 och i sex steg, precis
            det som ni tog bort 1994. Vad har hänt sedan dess? Varför är det
            här plötsligt så mycket bättre?
          </note>
          <note>
            Det är bara av populistiska skäl. Det är obekvämt att vara emot
            betyg. Jag tror att det är den enkla lösningen, tyvärr.
          </note>
          <note type="speaker">
            Anf. 99 ROSSANA DINAMARCA (v) replik:
          </note>
          <note>
            Fru talman! Tack för förtydligandet förut! Det är inte bara Marie
            Granlund. Även Mats Gerdau pratar om en massa andra saker.
          </note>
          <note>
            Betyg, den nya betygsskalan och flera steg är det som den här
            debatten handlar om. Som jag sade är det ett väldigt smalt ämne.
            Då är det kanske inte så konstigt att man svävar ut i en massa
            andra saker.
          </note>
          <note>
            Jag skulle vilja ställa en fråga till Mats Gerdau. Betyg gör
            inte att eleverna får mer kunskap eller når målen. Eller tror
            Gerdau på riktigt att det är så, att det är betygsskalan och i
            vilken ålder man får betyg som gör att man får mer kunskap?
          </note>
          <note>
            Jag kan tänka mig att man har ett slags intyg som en försäkring
            på att skolan har fullföljt sitt uppdrag. Jag tycker att man ska
            ha något som visar att eleven har fått det den har rätt till.
            Och vad är det? Jo, det är läroplanen. Den kan ses som en rättighetskatalog.
            I den står vilka mål eleven ska uppnå. Det är skolans och lärarnas
            skyldighet att se till att eleven når dessa mål. Jag förstår inte
            på vilket sätt betygen och betygsskalan skulle förändra något.
            Det handlar ju om läroplanen. Det är den som avgör vad eleverna
            ska lära sig.
          </note>
          <note>
            Återigen: Lärarna vet mycket väl var man har sina elever. Man
            vet vilka elever som behöver stöd och vilken typ av stöd och hjälp
            varje elev behöver. Betygsskalan kommer inte att göra att eleverna
            får det bättre.
          </note>
          <note type="speaker">
            Anf. 100 MATS GERDAU (m) replik:
          </note>
          <note>
            Fru talman! Det finns ett starkt önskemål från Sveriges föräldrar
            och elever att få bättre information om hur det går i skolan.
            Det är sanningen. I varje opinionsmätning säger 8090 procent av
            föräldrarna och eleverna att man vill veta mer om hur det går.
            Man vill ha stöd när man inte klarar sig. Man vill framför allt
            veta vilka förväntningar som finns och om man når dessa förväntningar
            eller inte. Det försöker vi genomföra. Skriftliga omdömen är ett
            instrument, betygen ett annat. För att få ett bra betygssystem
            måste det upplevas som rättvisande och rättvist av eleverna. Det
            tror vi att detta system kommer att göra.
          </note>
          <note>
            Rossana Dinamarca vill ha utvecklingssamtal. Hon ser det på något
            sätt som det enda sättet att utvärdera skolan. Hur det ska leda
            till att man vet om eleven har nått kunskapsmålen eller inte,
            förstår jag inte riktigt. Hur ska intyget på att man har fått
            kunskaper enligt läroplanen utformas om man inte mäter det på
            något sätt? Ni vill ju avskaffa mätandet av elevernas kunskaper.
            Ni är emot nationella prov, inspektion, betyg och omdömen. Kvar
            blir utvecklingssamtalen.
          </note>
          <note>
            Några forskare vid Linköpings universitet har lyssnat igenom
            tusentals timmar utvecklingssamtal. Det kan inte ha varit så roligt.
            De säger att samtalen kännetecknas av otydlighet och konfliktundvikande.
            Ambitionen att skapa trivsel i samtalet leder tyvärr till att
            problem skyls över. Det är precis det vi vill undvika och rätta
            till det som ni har lämnat efter er.
          </note>
          <note>
            Kan inte Rossana Dinamarca säga om Vänsterpartiet kommer att
            stödja en regering som inte tar bort betygssystemet som vi nu
            inför?
          </note>
          <note type="speaker">
            Anf. 101 ROSSANA DINAMARCA (v) replik:
          </note>
          <note>
            Fru talman! Information blir inte bättre bara för att den blir
            enklare. Mats Gerdau tycks tro att ett A säger mycket mer än vad
            ett omdöme skulle säga.
          </note>
          <note>
            Jag kan ge Mats Gerdau rätt i att utvecklingssamtalen inte funkar
            som de ska på alla ställen. Därför skulle jag vilja att det fanns
            nationella riktlinjer för hur utvecklingssamtalen ska vara utformade,
            just för att kunna garantera elevens rätt till kunskap och se
            till att skolan gör vad den kan och ska för att se till att alla
            elever når sina kunskapsmål. Verktyget är läroplanen. Det är den
            man ska följa; där står målen. Jag kan inte se hur betygskriterier
            skulle göra det lättare att få den informationen.
          </note>
          <note>
            I min förra replik missade jag att ta upp något från Mats Gerdaus
            diskussion med Marie Granlund. Du, Mats Gerdau, kan aldrig förutse
            hur de betygsliknande omdömena kommer att se ut. Ni har bestämt
            att det är upp till varje skola att utforma dem. Dessutom får
            de vara just betygsliknande. Man får alltså använda sig av den
            betygsskala som finns. I den finns underkänt. Därmed kan en sjuåring
            bli underkänd.
          </note>
          <note>
            När det gäller vad en kommande rödgrön regering ska göra har
            vi tillsatt grupper som ska se över samtliga frågor. Vi kommer
            att presentera något gemensamt. Skulle det bli en överenskommelse
            om detta finns det inget som säger att vi inte kan ta upp det
            i en fråga efter valet. Det är självklart.
          </note>
          <note type="speaker">
            Anf. 102 MATS GERDAU (m) replik:
          </note>
          <note>
            Fru talman! Allvarligt talat tror jag inte att vi genom nationella
            riktlinjer kan reglera vad lärarna ska säga till föräldrar och
            elever på ett utvecklingssamtal. Det måste nog ändå Rossana Dinamarca
            inse att det vore att gå lite väl långt i tron på centralisering.
          </note>
          <note>
            Att skolorna beslutar hur de skriftliga omdömena ska se ut är
            en självklarhet. Vi politiker ska inte bestämma det, lika lite
            som vi ska gå in och bestämma vilka läromedel man ska ha eller
            annat. Det finns något som heter professionalitet i skolan. Det
            ingår i skolornas och lärarnas professionalitet att tillsammans
            med föräldrar och elever avgöra hur omdömena ska se ut så att
            de blir begripliga och fyller det syfte som de ska ha.
          </note>
          <note>
            I många partier här i riksdagen pågår ett förnyelsearbete. Vi
            förändrar politiken på olika sätt för att hitta nya lösningar
            på nya problem. Någon omprövning av politiken från Vänsterpartiets
            sida kan man dock inte se. Sedan ordet kommunist fanns med i partinamnet
            har ni haft samma extrema uppfattning om skolan. Betygen ska bort.
            Man vill ha en kravlös flummig skola som jag hoppas att vi aldrig
            någonsin ska få se i Sverige. Det är oroväckande att vi har ett
            parti i Sveriges riksdag som vill ha en helt betygsfri skola.
            Det finns inte någon annanstans i hela världen.
          </note>
          <note>
            Vi behöver instrument för att mäta elevernas kunskapsutveckling
            så att vi kan se var man behöver sätta in insatser på såväl nationell
            som lokal nivå. Det kan handla om resurser, kompetensutveckling
            och massor med andra saker. Att ta bort mätinstrumenten är för
            mig fullständigt befängt och skrämmande.
          </note>
          <note type="speaker">
            Anf. 103 CHRISTER NYLANDER (fp):
          </note>
          <note>
            Fru talman! Det är mycket trevligt att syssla med utbildningspolitik,
            inte minst i en period som denna när det händer så mycket som
            är bra för svensk skola. Vi lyfter upp skolan och Sverige som
            kunskapsnation, men framför allt ger vi ungdomar ett lyft och
            en ny chans att lyckas i skolan. Det är ett fantastiskt uppdrag
            vi har att få vara med och göra detta lyft.
          </note>
          <note>
            Sedan jag på allvar började engagera mig i partipolitiken har
            jag jobbat för att vi ska få ett nytt betygssystem och en ny betygsskala.
            För mig är det därför en härlig känsla att stå här i dag och föreslå
            riksdagen att någon gång nästa vecka fatta beslut om att vi ska
            få ett nytt betygssystem. Det är synd att vi inte kunde fatta
            det beslutet redan i dag.
          </note>
          <note>
            Många lärare och elever berättar för oss och i undersökningar
            att dagens system innehåller för få steg. Framför allt är det
            betyget godkänt som anses alldeles för brett. Effekterna av detta
            blir två. Den ena är att det inte lönar sig att plugga extra.
            Den andra är att lärarna skriver plus eller minus efter betyget.
            Det markerar starkt eller svagt betyg men har ingen egentlig betydelse.
            Ett sådant trubbigt betygssystem kan Sverige inte ha om vi ska
            lyfta oss som kunskapsnation.
          </note>
          <note>
            Den nya betygsskalan som diskuteras innehåller fler steg. Mina
            kolleger har mer i detalj berättat vad det innebär, så jag tänkte
            lämna det därhän. Den ger en chans för eleverna att få ett högre
            betyg i stället för ett plus i kanten. Det är en viktig signal
            att sända till eleverna att det nu lönar sig att plugga. Det är
            mycket bra.
          </note>
          <note>
            De utmaningar som skolan möter måste bemötas så tidigt som möjligt.
            Det är en tanke som genomsyrar alliansens hela politik på utbildningsområdet.
            Vi håller på att bygga upp ett tydligt signalsystem som ser till
            att elever som håller på att halka efter får hjälp så tidigt som
            möjligt. Föräldrarna till dessa barn ska också få signaler så
            tidigt som möjligt så att de kan hjälpa till och bidra till att
            fler elever ska lyckas. Därför ska betygen ha fler steg men också
            ges tidigare, från årskurs 6. Det är för sent att som nu ha betyg
            först i åttan.
          </note>
          <note>
            Detta system för early warning innehåller duktiga lärare, skriftliga
            omdömen och snart också tidigare och tydligare betyg. Det är viktigt
            att man gör det på flera olika håll för att se till att fler lyckas
            i skolan. Det är viktigt för den enskilde, men det är framför
            allt viktigt för Sverige.
          </note>
          <note>
            Fru talman! Jag skulle naturligtvis vilja att betygen infördes
            så snart som möjligt. Det är också viktigt att man, när man genomför
            sådana här genomgripande förändringar i skolan, ger dem tid att
            sätta sig i verkligheten. Man måste ha gett tid för förberedelser.
            Man måste satsa på fortbildning för de lärare som ska sätta betygen.
            En del av dem har inte fått utbildning i hur man sätter betyg.
            Den fortbildningssatsningen måste vi göra först. Vi måste också
            se till att betygskriterierna blir bra och tydliga.
          </note>
          <note>
            Samtidigt är det naturligtvis ett problem att det tar tid att
            införa ett nytt betygssystem. Det innebär att ytterligare några
            årskullar kommer att gå igenom skolan med det betygssystem som
            finns i dag. Det innebär också att vi kommer att ha ett val emellan.
          </note>
          <note>
            De som tror att det är viktigt med ett nytt betygssystem med
            flera steg och tidigare betyg måste efter den här debatten fundera
            över vad det innebär att det är ett val emellan.
          </note>
          <note>
            Jag lyssnade noga på oppositionen. Det är intressant att notera
            vilka ord de använder om det förslag som regeringen nu lägger
            fram och som alliansen står bakom.
          </note>
          <note>
            Rossana Dinamarca säger att det är värdelöst. Mats Pertoft säger
            att det är bedrövligt. Marie Granlund säger: Vi accepterar det.
          </note>
          <note>
            Marie Granlund accepterar alltså något som Vänstern tycker är
            värdelöst och som Miljöpartiet tycker är bedrövligt.
          </note>
          <note>
            Man undrar vad det innebär för ett maktskifte. Flera har varit
            inne på detta tidigare. Man kan också fundera över vad valet av
            ordet acceptera betyder. För mig låter det ibland som en axelryckning:
            För oss är det inte så viktigt. Vi accepterar detta. Det spelar
            inte så stor roll vilket man har.
          </note>
          <note>
            Är det så detta vi accepterar ska tolkas? Ska det tolkas som
            att vi nu faktiskt har en blocköverskridande överenskommelse om
            att betyg ska ges i flera steg och från sexan? Det är väldigt
            viktigt att vi får besked om det. Den som efterlyser en blocköverskridande
            överenskommelse om betygen måste också kunna få svar på om det
            innebär att vi har en blocköverskridande överenskommelse när vi
            nu har fem partier i denna riksdag som fattar beslut; det är fyra
            partier från det ena blocket och ett parti från det andra blocket
            som röstar på samma sak.
          </note>
          <note>
            Kommer i så fall det femte partiet att hålla den överenskommelsen
            eller tänker man göra upp med sina systerpartier inför valet?
          </note>
          <note>
            Det är intressant att Mats Pertoft och Marie Granlund säger att
            de ska leverera en gemensam ståndpunkt inför valet. De har ingen
            arbetsgrupp om skolan. Vilken arbetsgrupp är det som ska ta fram
            ett betygssystem från oppositionen? Är det den sociala?
          </note>
          <note>
            Vänsterpartiet säger: Avskaffa betygen. Jag tycker att det är
            bra att man är tydlig med det kravet. Jag har också förstått att
            Rossana Dinamarca tycker att det är ett väldigt viktigt krav.
            Jag förutsätter att Vänsterpartiet i eventuella förhandlingar
            kommer att kräva avskaffandet av betyg och avskaffandet av läxor.
          </note>
          <note>
            Ser ni inte att det innebär att de som behöver skolan allra mest
            faktiskt blir lidande? Det är de som behöver bli upptäckta så
            tidigt som möjligt.
          </note>
          <note>
            Jag tycker ofta att det är intressant att läsa motioner från
            Miljöpartiet eftersom de försöker anknyta sina förslag till forskning.
            Nu är det som Mats Gerdau sade att det inte finns så många förslag
            i Miljöpartiets motion, men det finns en del anknytning till forskning.
          </note>
          <note>
            Jag har tagit del av delar av den avhandling som Mats Pertoft
            refererar till. Lärdomen där är snarare att lärarna inte har fått
            fortbildning i den kunskapssyn som läroplanen utgår ifrån. Att
            de bedömer annat än själva kunskapen beror ju enligt denna forskare
            på att de inte har fått den fortbildning som behövs. Problemet
            är alltså inte betygen utan den skolpolitik som fram till nu inte
            gett lärare tillräckligt bra fortbildning. När vi nu inför en
            ny betygsskala kommer vi att se till att fortbildning ges.
          </note>
          <note>
            En annan slutsats i den forskning som Mats Pertoft hävdar att
            han har läst är att lärarna ibland använder betygsnivåerna i åttan
            som ett sätt att få eleverna att anstränga sig mer. Det är väl
            alldeles lysande om lärarna använder betygen till just detta.
            Det är väl jättebra. Det är väl ännu bättre att vi inför det från
            sexan så att lärarna får en chans att motivera eleverna att anstränga
            sig mer redan från sexan. Då får vi mer kunskap i skolan och fler
            elever som lyckas.
          </note>
          <note>
            Varför lyssnar inte Miljöpartiet på den delen av forskningen?
          </note>
          <note>
            Fru talman! Det är viktigt att konstatera att betygsskalan gäller
            alla skolformer, vilket inte har varit uppe så mycket i debatten.
            Även särskolan och särvux får nu flera betygssteg. Det är en viktig
            markering från alliansen att vi tycker att särskolan är en viktig
            skolform och att också de elever som går där ska få en chans att
            lyfta betygen. Särskolan och särvux får nu fem godkända steg;
            F och streck ska inte användas.
          </note>
          <note>
            Jag är mycket glad att i dag få yrka bifall till förslagen i
            betänkandet om ny betygsskala och tidigare betyg.
          </note>
          <note type="speaker">
            Anf. 104 MATS PERTOFT (mp) replik:
          </note>
          <note>
            Fru talman! Det var väldigt trevligt att höra att Christer Nylander
            tyckte att det var roligt att yrka bifall och att han har arbetat
            länge för det här betygssystemet.
          </note>
          <note>
            Jag måste återkomma till den fråga som jag har tjatat om hela
            eftermiddagen. När Christer Nylander arbetade för att det ska
            löna sig att plugga och för ett tydligt signalsystem var det då
            tänkt att man skulle behålla kriterierna i det gamla betygssystemet
            och bara lägga till två steg där man inte definierar det hela?
          </note>
          <note>
            Vi kan ta en debatt om betygssystemet generellt. Jag har inriktat
            mig på att ta en debatt om det system som alliansregeringen föreslår
            och som jag menar även om jag respekterar alliansregeringens synsätt
            har en stor nackdel, nämligen att man inte definierar nivåerna.
            Man säger: Det ska vara ungefär så här.
          </note>
          <note>
            Menar Christer Nylander att det här är ett sätt att visa eleverna
            att det lönar sig att plugga?
          </note>
          <note>
            Forskning visar att man vill veta precis vad man ska uppnå för
            en viss nivå. Björklund brukar ju göra jämförelsen med ribban.
            Nu vet vi inte var ribban ligger eftersom ni inte verkar vilja
            bestämma det.
          </note>
          <note>
            Är detta det system som Christer Nylander har drömt om så länge?
          </note>
          <note type="speaker">
            Anf. 105 CHRISTER NYLANDER (fp) replik:
          </note>
          <note>
            Fru talman! Miljöpartiet vill ju inte ha någon ribba alls. Det
            är svårt att då argumentera för att man vill ha fler ribbor. Jag
            förstår inte logiken i resonemanget.
          </note>
          <note>
            Vi får nu ett system med tre tydliga ribbor. Vi får dessutom
            tydligt markerat vad mellannivåerna innebär, det vill säga att
            man har nått den ena ribban och är på väg att nå den andra ribban.
            Det står mycket tydligt i utskottets betänkande och i propositionen
            att det handlar om kunskapsprogression från den ena nivån till
            den andra.
          </note>
          <note>
            Det är intressant att notera att till exempel Lärarförbundet
            och Skolledarförbundet tycker att detta är en bra modell. De litar
            på att lärarna kan göra den bedömning som alliansen tycker att
            de ska kunna göra.
          </note>
          <note>
            Varför tycker inte Mats Pertoft att Lärarförbundet och Skolledarförbundet
            har tänkt rätt i den frågan?
          </note>
          <note type="speaker">
            Anf. 106 MATS PERTOFT (mp) replik:
          </note>
          <note>
            Fru talman! Nu var det inte så att jag frågade vad Lärarnas Riksförbund
            tycker. Jag frågade Christer Nylander vad han tycker.
          </note>
          <note>
            Vi har fått en belysande bild av Christer Nylander, nämligen
            tre ribbor som ligger fast. De ligger där redan i dag, kan jag
            berätta. Det är precis samma ribbor. Det står i betänkandet att
            det är precis samma ribbor. I departementsskrivelsen står det
            också att det är precis samma ribbor.
          </note>
          <note>
            Sedan har vi något flytande emellan. Det är en sådan där datalinje
            som rör sig hela tiden och är på väg från den ena ribban till
            den andra. Hur ska eleverna veta var den rörliga ribban som Christer
            Nylander nyss beskrev är när de har nått den ena ribban och är
            på väg till nästa? Det är väldigt intressant. Det är en flytande
            ribba som eleverna ska veta hur man ska uppnå. Jag begriper inte
            riktigt detta. Kan Christer Nylander mer detaljerat förklara hur
            eleverna ska förstå var denna flytande ribba befinner sig i mellanrummet
            mellan de fasta ribborna?
          </note>
          <note type="speaker">
            Anf. 107 CHRISTER NYLANDER (fp) replik:
          </note>
          <note>
            Fru talman! Den frågan var så djupt filosofisk så jag undrar
            om jag kan reda ut det för Mats Pertoft.
          </note>
          <note>
            Nej, det är inte samma betygskriterier som i dag. Det ska utarbetas
            nya betygskriterier. Ett A i det nya betygssystemet motsvarar
            inte det högsta betyget i dagens betygssystem. Det står mycket
            tydligt framför allt i propositionen. Ett A är svårare att nå
            än det högsta betyget i dagens betygssystem. Det är mycket tydligt
            formulerat i propositionen och förslaget.
          </note>
          <note>
            Det som sker däremellan är kunskapsprogressionen. När man har
            nått det ena ska läraren göra bedömningen om man också håller
            på att nå det andra om man har nått delar av det som krävs för
            nästa betygsnivå.
          </note>
          <note>
            Jag litar på att lärarna är duktiga nog att göra en bedömning
            av om så är fallet. Jag litar på att lärarna är väldigt duktiga
            på att kommunicera med sina elever om vad som krävs för att man
            ska nå nästa nivå.
          </note>
          <note>
            Den tilltron har jag till lärarkåren i Sverige. Det har också
            Lärarförbundet och Skolledarförbundet, och de föreslår att det
            ska vara precis som alliansen nu lägger fram förslag om. Varför
            tror inte Mats Pertoft på det?
          </note>
          <note>
            När man ifrågasätter det förslag som regeringen nu lägger fram
            måste man rimligen också ha ett eget förslag. Vad är Miljöpartiets
            förslag, och vad är oppositionens förslag? Accepterar ni att Socialdemokraterna
            säger att de accepterar vårt förslag?
          </note>
          <note type="speaker">
            Anf. 108 ROSSANA DINAMARCA (v) replik:
          </note>
          <note>
            Fru talman! Vi får hoppas att våra majoritetskamrater ändå kan
            ställa frågorna så att man kan svara på dem och inte ställa dem
            i sista repliken.
          </note>
          <note>
            Jag sade förut att det är bra om vi kan hålla oss till ämnet.
            Men det som återkommer hela tiden är: Vad kommer att hända sedan?
            Det är bra att det finns höga förväntningar på den kommande regeringen
            och att man förbereder sig på ett maktskifte. Det är kul.
          </note>
          <note>
            Det är ingen hemlighet att det finns frågor där s, v och mp inte
            är överens. Betygsfrågan är en sådan fråga. Frågan om fristående
            skolor är en annan. Men den grundläggande synen på skolan är vi
            överens om. Då kanske det inte blir så jättesvårt.
          </note>
          <note>
            Det är möjligt att vi inte kommer fram med gemensamma förslag
            på allt. Det är därför som vi har tillsatt dessa grupper nu. Det
            som är viktigt med dessa grupper är att vi har ett öppet arbetssätt
            och att vi inte sitter och kuckelurar i något rum för oss själva.
            Det är lite grann så som jag har upplevt att tendensen är hos
            den borgerliga majoriteten. Man ger mer avkall på sin politik
            när man plötsligt kommer i regeringsställning. Det är fullt förståeligt
            att man ska ta ansvar, men för oss är det viktigt att inte heller
            göra avkall. Vi är fortfarande tre olika partier.
          </note>
          <note>
            Jag hoppas att många, liksom Christer Nylander och hans majoritetskolleger,
            ska ha höga förväntningar och även att vi kan ta oss tid att lyssna
            på dem. Vad vi än kommer fram till i skolpolitiken hoppas jag
            att det ska vila på en betydligt mer vetenskaplig grund än vad
            vi hittills har sett när det gäller regeringens skolpolitik som
            bara handlar om principer och väldigt lite om vetenskaplig grund,
            vilket är lite märkligt från en regering som hela tiden har talat
            om kunskap.
          </note>
          <note type="speaker">
            Anf. 109 CHRISTER NYLANDER (fp) replik:
          </note>
          <note>
            Fru talman! Jag uppfattade faktiskt ingen fråga från Rossana
            Dinamarca. Men jag ska ändå bemöta det som hon sade om att ställa
            frågor i den sista repliken. Jag ber naturligtvis om ursäkt för
            att jag har gjort det. Problemet är att jag har ställt frågor
            i flera repliker, att Mats Gerdau har ställt samma frågor i flera
            repliker och att Sofia Larsen har ställt samma frågor i flera
            repliker, men det kommer inga svar. Det är möjligen därför som
            vi fortsätter att ställa våra frågor. Men jag ber Mats Pertoft
            och övriga om ursäkt om jag har ställt frågor som ni inte kan
            svara på.
          </note>
          <note>
            För mig är det viktigt att vi nu får en betygsskala och en skolpolitik
            som lyfter Sverige. Jag menar att det som ni i oppositionen visar
            upp i dag visar att ni inte har förmåga att ge Sverige en skolpolitik
            som får fler elever att lyckas i svensk skola. Därmed har ni inte
            heller en politik som lyfter Sverige i den stora konkurrens när
            det gäller kunskap som vi är på väg in i och delvis är inne i.
          </note>
          <note>
            Jag ska ställa en fråga till Rossana Dinamarca. Ni är inte överens.
            Ni ska fundera på hur ni ska bli överens. För mig är det en nyhet,
            men har ni en grupp som sysslar med skolfrågor, eller vilken grupp
            är det som ska komma överens och lägga fram förslag om betyg?
            Kan vi inför valet förvänta oss att det finns två tydliga besked
            om framtidens betyg, ett från alliansen och ett från oppositionen?
          </note>
          <note type="speaker">
            Anf. 110 ROSSANA DINAMARCA (v) replik:
          </note>
          <note>
            Fru talman! Det sägs att betygsskalan ska lyfta Sverige. Det
            är ganska stora förhoppningar. Jag förstår inte vad man grundar
            detta på. Vad grundar Christer Nylander sitt påstående om att
            det är betygsskalan som kommer att avgöra elevernas kunskaper
            på? Det finns inga studier och ingen forskning som visar att det
            är betygsskalan som avgör elevernas kunskaper. Det som jag tycker
            är lite anmärkningsvärt i regeringens politik är att man gång
            efter annan presenterar förslag som inte vilar på någon som helst
            vetenskaplig grund, utan man tror.
          </note>
          <note>
            Det är som jag sade tidigare i talarstolen att sedan betyg infördes
            i svensk skola har varje regering sökt efter precisa och rättvisa
            system och inte funnit det. Ni gör inte heller det. Ni är inte
            kapabla att hitta nationella kriterier för alla steg, vilket gör
            det godtyckligt. Man skriver in godtyckligheten. Sedan vill man
            inte ens tala om överklagande av betyg.
          </note>
          <note>
            Det finns fem grupper tillsatta. För mig handlar utbildningspolitiken
            inte bara om en isolerad fråga utan den handlar om jobben, om
            storstadens utmaningar, om klimat och om vetenskap. Så dessa frågor
            kommer definitivt att behandlas.
          </note>
          <note type="speaker">
            Anf. 111 CHRISTER NYLANDER (fp) replik:
          </note>
          <note>
            Fru talman! Då får man fundera på vilka skolpolitiker som sitter
            med i dessa arbetsgrupper och ska ta fram en ny skolpolitik.
          </note>
          <note>
            Det är inte enbart en betygsskala som lyfter Sverige. Jag tror
            att vi måste genomföra många reformer för att lyfta Sverige och
            svensk skola. Men faktum är att om man har ett betygssystem som
            gör att det lönar sig att plugga är det en del i detta pussel
            som gör att vi får en skola som lyfter Sverige.
          </note>
          <note>
            När det gäller forskning ska jag återigen nämna den forskning
            i Kristianstad som Mats Pertoft hänvisar till i sin motion. Där
            sägs följande: Det förekommer också att lärarna använder sig av
            de olika betygsnivåerna för att motivera elever i årskurs 8 att
            anstränga sig i årskurs 9.
          </note>
          <note>
            Det är väl lysande? Om lärare kan använda betygsskalan för att
            få eleverna att anstränga sig mer och lära sig mer mellan årskurs
            8 och årskurs 9 är det fantastiskt. Kan vi dessutom se till att
            vi har fler steg och betyg ännu tidigare som gör att lärarna kan
            använda detta till att få eleverna att anstränga sig mer mellan
            årskurs 6 och årskurs 7, mellan årskurs 7 och årskurs 8 och mellan
            årskurs 8 och årskurs 9 får vi till sist ett system som innebär
            att fler elever lär sig mer, och det tycker jag är viktigt för
            Sverige.
          </note>
          <note type="speaker">
            Anf. 112 MARIE GRANLUND (s) replik:
          </note>
          <note>
            Fru talman! Detta var återigen ett anförande där det inte togs
            upp någonting om elevers motivation och stimulans och hur man
            ska öka elevernas möjligheter att lära sig att komma vidare och
            att höja sig över sin egen förmåga. Men så är det.
          </note>
          <note>
            Jag ska svara på Christer Nylanders fråga. Nej, jag tror inte
            att vi har en blocköverskridande överenskommelse. Som jag sade
            i talarstolen, som det står i vår motion och som det också står
            i vår reservation är vi för att man sänker betygsåldern och ger
            betyg i årskurs 6. Vi accepterar fler betygssteg. Men vi tycker
            att det ska vara nationella kriterier. Det ska vara rättssäkert,
            och det ska inte vara något godtycke. Vi säger definitivt nej
            till det parallella betygssystem som nu införs för sju-, åtta-
            och nioåringar. Vi tycker inte att man som nioåring, åttaåring,
            sjuåring eller tioåring ska kunna underkännas. Vi tycker att detta
            är förfärligt. Det går mot all vetenskaplig forskning. Man säger
            att små barn inte kan skilja på individ och person. Man ska få
            omdömen, men de ska inte vara betygsliknande. Det är att stämpla.
          </note>
          <note>
            Jag är alldeles övertygad om att våra tre partier kommer att
            komma fram till bra slutsatser. Jag tycker att det är mer anmärkningsvärt
            att ni i den nuvarande regeringen som har blivit valda av folket
            är så oeniga.
          </note>
          <note>
            Jag vill fråga Christer Nylander: Hur blir det med ordningsbetygen?
            Vem vann Reinfeldt eller Björklund? Hur blir det med omprövning
            av betyg? Vem vinner där Sofia Larsen eller Björklund? Det tycker
            jag skulle vara väldigt intressant att veta. Frågan om omprövning
            av betyg finns inte med i något av de dokument som vi har sett.
          </note>
          <note type="speaker">
            Anf. 113 CHRISTER NYLANDER (fp) replik:
          </note>
          <note>
            Fru talman! Vi har en lång rad reformer på gång inom skolområdet,
            och alla de frågor som Marie Granlund ställer kommer att hanteras
            i sinom tid. Men just nu diskuterar vi en proposition om en ny
            betygsskala, och den kommer jag att hålla fast vid i denna diskussion.
          </note>
          <note>
            Vi diskuterar inte heller något parallellt betygssystem. Jag
            har inte sett något parallellt betygssystem någonstans i svenskt
            skolväsen, vilket Marie Granlund flera gånger har påstått finns.
          </note>
          <note>
            Det som däremot finns är skriftliga omdömen där lärarna och rektorn
            i skolorna själva bestämmer hur de ska se ut. Jag har inte sett
            något exempel på lärare som har gett sjuåringar beskedet: Du är
            inte godkänd. Har Marie Granlund sett något sådant exempel, eller
            är det bara någonting som hon använder i retoriken i denna debatt?
            Jag har inte sett något sådant, jag har inte heller hört att någon
            annan har sett att någon elev har fått beskedet: Du är inte godkänd.
            Jag tror inte att vi heller kommer att få se något sådant, för
            vi har en lärarkår och en rektorskår i Sverige som vet hur man
            hanterar elever ute i skolorna.
          </note>
          <note>
            Jag funderar på detta med om det fanns en överenskommelse. En
            sådan fanns tydligen inte. Men om Marie Granlund säger att hon
            vill ha ett betygssystem som innehåller fler steg, fem steg, ett
            förslag som vi nu lägger fram, och om hon dessutom vill ha det
            tidigare, vilket vi nu föreslår, har vi därmed en bred överenskommelse
            åtminstone i dessa frågor.
          </note>
          <note>
            Att ni vill försöka formulera någon form av nationella kriterier
            tillsammans med Miljöpartiet och Vänsterpartiet som inte vill
            ha några nationella kriterier alls; de vill ju inte ha några betyg
            låter i mina öron helt osannolikt.
          </note>
          <note>
            Vi har nu en allians som styr Sverige och som har visat att vi
            kan komma överens i väldigt många frågor, och vi fortsätter att
            komma överens i många frågor om skolan. Det står mot en koalition
            som inte alls kommer överens och som inte ens har en arbetsgrupp
            utan låter sociala arbetsgruppen sköta skolfrågorna. Jag tycker
            att det är väldigt betecknande.
          </note>
          <note>
            Vi lyfter fram skolan och ser till att skolan får en politik
            som innebär att fler elever lyckas och som lyfter Sverige. Ni
            har inte ens en arbetsgrupp där man funderar kring detta.
          </note>
          <note type="speaker">
            Anf. 114 MARIE GRANLUND (s) replik:
          </note>
          <note>
            Fru talman! Först skulle jag vilja upplysa Christer Nylander
            om att vi inte har en social arbetsgrupp, utan vi har vad vi kallar
            för gruppen Välfärd, och det är lite mer än bara sociala frågor.
            Med tanke på opinionssiffror och annat förstår jag i och för sig
            att Christer Nylander är väldigt intresserad av vårt interna arbete
            och sådant. Jag kan lova Christer Nylander att vi kommer att jobba
            med utbildningsfrågorna inte bara skolfrågorna utan också utbildningsfrågorna,
            något som är kraftigt försummat i dagens Sverige.
          </note>
          <note>
            När vi går till val kommer väljarna att veta vad vi går till
            val på. Det är nu på precis samma sätt för oss som det var för
            er för ungefär fyra år sedan. Då hade ni inte svar på alla frågor.
            Då startade ju ni ert samarbete. Det är nu ungefär samma situation
            för oss, men vi kommer att komma fram till saker.
          </note>
          <note>
            Vi socialdemokrater har alltid stått fast vid gjorda överenskommelser
            om pensioner, energi och försvar som vi gjort bland annat tillsammans
            med er, men ni hoppade av, och tillsammans med Centerpartiet som
            hoppade av exempelvis om energipolitiken och sådant för att få
            en långsiktighet. Man kan lita på oss.
          </note>
          <note>
            Om man ska ha överenskommelser som håller vill det till att man
            både ger och tar. Det går inte att bara säga: Jag vet bäst. Blir
            inte allt exakt som jag vill blir det ingenting.
          </note>
          <note>
            Man måste ha så stor respekt för varandra att man kan säga att
            eleverna faktiskt är viktigast ute på skolorna. Det är elevernas
            kunskapsinhämtning, elevernas lärande, som är viktigast. Vi kan
            göra avkall på några saker, och ni får någonting annat. Det är
            så man skapar överenskommelser, något som tidigare varit ett signum
            i svensk politik men som nu, tyvärr, är raderat.
          </note>
          <note>
            Det är intressant att notera att regeringspartierna här inte
            är färdiga ändå anklagar man oss i oppositionen nu när det är
            ett och nio månader kvar till valet för att inte ha allting klart
            och inte kan säga hur det blir med ordningsbetygen och med omprövningen
            av betyg.
          </note>
          <note type="speaker">
            Anf. 115 CHRISTER NYLANDER (fp) replik:
          </note>
          <note>
            Fru talman! Marie Granlund kan vara alldeles lugn. Ganska snart
            kommer besked i dessa frågor eftersom regeringen är på väg att
            remittera sitt förslag till ny skollag, någonting som ni faktiskt
            inte lyckades med.
          </note>
          <note>
            Ni hade en stor parlamentarisk utredning om skollagen, men ni
            lyckades inte komma överens om detaljerna. Sedan lade ni den i
            byrålådan. Vi lyckas komma överens. Ni kommer snart att få besked.
          </note>
          <note>
            Att förhandla innebär att ge och ta, säger Marie Granlund. Ja,
            vi kom med en ny betygsskala. Ni säger att ni accepterar den.
            Därmed har vi väl en överenskommelse? Då är vi ju fem partier
            som tycker likadant. Varför ska den då inte gälla för Sverige
            i framtiden? Jag förstår inte resonemanget.
          </note>
          <note type="speaker">
            Anf. 116 GUNILLA TJERNBERG (kd):
          </note>
          <note>
            Fru talman! I dag är jag som kristdemokrat väldigt glad över
            att vi får komma fram till den punkt då vi debatterar en ny betygsskala
            och att vi efter helgen får besluta i frågan.
          </note>
          <note>
            En fråga som vi kristdemokrater länge har drivit är just frågan
            om behovet av ett nytt betygssystem. Den frågan har vi drivit
            alltsedan vi uppmärksammats på de negativa effekterna av det nuvarande
            betygssystemet.
          </note>
          <note>
            Dock har vi inte ensamma drivit frågan. Redan inför valet 2002
            tog vi fyra borgerliga partier fram en gemensam plattform för
            skolan. Behovet av att förändra betygssystemet fanns med där.
            Detta följde vi upp inför valet 2006.
          </note>
          <note>
            Fru talman! Innan jag går in på betygen måste jag lite grann
            vidga perspektivet. För att eleverna ska nå målen och utvecklas
            krävs det uppmuntran, stöd och hjälp. Betyg är en del av ett system
            som syftar till att ge eleven de kunskaper som han eller hon har
            rätt till. Eleverna måste få stöd, såväl i skolan som i hemmet,
            för att kunna uppnå kunskapsmålen.
          </note>
          <note>
            Dokumenten om rätten till skriftliga omdömen och individuella
            utvecklingsplaner är viktiga för samarbetet mellan dels föräldrar
            eller vårdnadshavare, dels skola och elev dokument som omfattar
            både elevens kunskapsutveckling och elevens personliga utveckling.
            Där ska det också framgå vilka behoven är och hur dessa ska tillgodoses.
            Det här ska följas upp och utvärderas. Också det gemensamma ansvaret
            tydliggörs. De här dokumenten är en bra grund för utvecklingssamtalen.
          </note>
          <note>
            För att kunna ge elever stöd krävs det regelbundna avstämningar
            där läraren tillsammans med elev och förälder kan konstatera hur
            långt eleven har nått och vad som är nästa steg på vägen till
            kunskap. De nationella proven är en hjälp i det arbetet. Proven
            ger information om vad eleven kan men också om eventuella kunskapsbrister
            en viktig signal när det gäller att se om någon är på väg att
            komma efter eller behöver extra hjälp och stöd. Därigenom kan
            eleven också påskynda att tidigare få stöd och hjälp. Det gäller
            då även specialpedagogiska insatser.
          </note>
          <note>
            Regeringen tar i dag ett stort ansvar i frågan om våra barns
            och ungas rätt till kunskap. På punkt efter punkt genomför vi
            reform efter reform. Det behövdes en ny regering för att det här
            skulle komma till stånd.
          </note>
          <note>
            Forskningen har det hänvisats till här. I dag har vi mycket forskning
            som visar att föräldrars och vårdnadshavares intresse för sina
            barns skolgång är viktigt för att barnen ska trivas men också
            för förutsättningarna att lyckas i skolan. Därför är det viktigt,
            menar vi kristdemokrater, att föräldrarna har möjlighet att vara
            insatta i sina barns skolvardag och har rätt att fortlöpande få
            information om hur deras barn ligger till i skolan.
          </note>
          <note>
            Det är med det här perspektivet och med de här utgångspunkterna
            som vi kristdemokrater ser på detta med individuella utvecklingsplaner,
            utvecklingssamtal, nationella prov och betyg.
          </note>
          <note>
            Fru talman! Syftet med betyg är att tydligt visa om eleven har
            nått det som krävs när det gäller kunskapsmålen samt att motivera
            och stimulera eleven att nå längre och förbättra sina resultat.
            Detta är viktigt.
          </note>
          <note>
            För att det här ska fungera krävs det att det inte är för glest
            mellan stegen i betygsskalan. Nu får vi, fru talman, en ny, en
            sexgradig, betygsskala som ger en större tydlighet och träffsäkerhet.
            Det är en efterfrågad reform. Var vi än är och träffar elever
            och lärare ute på skolor jag har egna barn och träffar deras kamrater
            och så vidare säger alla samma sak: Äntligen en ny och betydligt
            mer träffsäker betygsskala!
          </note>
          <note>
            Vi kristdemokrater ställer oss självklart helt bakom tanken här
            och vårt beslut om de nationellt fastställda betygskriterierna
            beträffande tre av betygsstegen.
          </note>
          <note>
            Mats Pertoft tar helt fel när han i debatten här i kammaren säger
            att det inte är någon förändring av de kriterier som i dag finns.
            Det är vilseledande information! Då har Mats Pertoft inte läst
            betänkandet. Där står det tydligt och klart att det är ett betydligt
            större tydliggörande av att man ska ha uppnått målen för att till
            exempel få säg betyget A.
          </note>
          <note>
            Oppositionens förslag, fru talman, spretar som vanligt. Socialdemokraterna
            är för betyg. Vänsterpartiet är emot betyg. Men vad vill Miljöpartiet?
            I mitt skriftliga anförande hade jag med att Miljöpartiet står
            någonstans mittemellan. Men efter dagens debatt är jag långt ifrån
            säker. Jag konstaterar att Miljöpartiet inte berättar vad man
            vill. Det är bekymmersamt, inte minst för Miljöpartiet självt.
          </note>
          <note>
            Socialdemokraterna frågar om skolan, när en elev får betyget
            Icke godkänd eller får ett streck, blir skyldig att sätta in resurser
            och se till att eleven snarast når den första nivån för godkänt.
          </note>
          <note>
            Den här frågan vill jag skicka tillbaka direkt till Socialdemokraterna.
            Varför har ni inte själva under ett tolvårigt regeringsinnehav
            lyckats få detta på plats om ni uppfattar det i dag som lika viktigt
            som ni säger att regeringens förslag är otydligt?
          </note>
          <note>
            Alliansregeringens syfte med betyg är alldeles uppenbart. Betyg
            med fler steg sätts in tidigare självklart för att kunskapsuppdraget
            ska kunna sättas i fokus, för att öka medvetenheten hos elev,
            lärare, föräldrar och skola men också för att tidigt få veta när
            resurser behöver sättas in.
          </note>
          <note>
            Fru talman! Vänsterpartiet gör intressanta mentala kullerbyttor.
            Vänsterpartiet vill avskaffa betygen, det är inget nytt, det är
            ingen hemlighet, det är uppenbart. Men sedan säger man att det
            finns bättre och sämre betyg. Redan det är förvirrande. Det föreliggande
            förslaget är, det utgår jag från, ett sämre. I stället vill Vänsterpartiet
            se ett intyg på genomförd utbildning när eleven nått upp till
            de kunskapsmål som är angivna i läroplan och kursplan. Men käre
            tid, vad är det här annat än ett betyg? Det är ju ett G. Jag skulle
            vilja gå så långt som att kalla det här för ett förslag som är
            som ulv i fårakläder. Vad händer med dem som inte klarar målen?
            Ja, de får inte det här intyget, och det är i praktiken ett IG
            med dagens mått mätt.
          </note>
          <note>
            Vad händer med studiemotivationen bland eleverna, Vänsterpartiet,
            när betyg inte särskiljer någonting mellan olika nivåer och ingenting
            sägs om uppnådda kunskaper och färdigheter? Det är inte viktigt.
            Sannolikt försvinner en stor del av studieambitionerna bland eleverna.
            Hur ska Sverige kunna ligga i framkant i forskning och utveckling
            med Vänsterpartiets skolpolitik?
          </note>
          <note>
            Fru talman! I dagarna har de fyra partiledarna, språkrören, för
            vänsterkartellen träffats för att diskutera en gemensam plattform.
            I rapporteringen har det konstaterats att det var trevliga fotomöjligheter
            men inga konkreta förslag. Mot bakgrund av den extrema spretigheten
            i fråga om betyg är jag inte förvånad, inte alls. Å andra sidan
            måste jag få erkänna här i kammaren att jag fasar lite för hur
            en sådan överenskommelse skulle komma att se ut. Vem är det som
            ska få ge upp det man lagt sin själ på? Är det Miljöpartiet där
            vi inte längre vet hur själen ser ut? Är det Vänsterpartiet som
            låter täckelsemanteln falla från sitt förslag till intyg och börja
            kalla det för betyg, som det ju faktiskt är Godkänd eller Icke
            godkänd, ett intyg eller inget intyg? Eller är det Socialdemokraterna
            som de facto accepterar regeringens nya förslag till en ny betygsskala
            och accepterar inriktningen men inte står för det i kammaren?
            Frågorna måste ställas.
          </note>
          <note>
            Jag blir väldigt bekymrad när jag får höra Rossana Dinamarca
            säga: Ja, vi får se, kanske efter valet kommer det att presenteras
            någonting om betygen. Det ska få bli en valfråga. Marie Granlund
            säger: Vi kommer att komma överens och presentera något före valet.
            I nästa replik säger Rossana Dinamarca att det är viktigt att
            inte ge avkall. Hon tänker, fru talman, inte ge avkall på Vänsterpartiets
            politik. Jag skulle vara bekymrad efter den här debatten om jag
            var kollega till vänsterpartister, miljöpartister och socialdemokrater.
          </note>
          <note>
            Vänstern har gett besked: Man ska inte ge avkall på sin politik.
            Då går vi mot en politik där betygen ska rivas upp. Vi ska inte
            ha betyg i Sverige, utan vi ska ha intyg. Man ska ha klarat måluppfyllelsen.
            Har man inte klarat det blir det inget intyg alls. Så tolkar jag
            dagens debatt utifrån de replikskiften jag har lyssnat till, och
            jag har lyssnat väldigt noga.
          </note>
          <note>
            Fru talman! Än en gång: Jag är väldigt glad att få yrka bifall
            till förslaget i betänkandet i dag och avslag på samtliga reservationer.
          </note>
          <note type="speaker">
            Anf. 117 ROSSANA DINAMARCA (v) replik:
          </note>
          <note>
            Fru talman! Kommunerna tvingas säga upp lärare, och ni är lyriska
            över en ny betygsskala. Ni har undanhållit kommunerna och skolorna
            runt 34 miljarder kronor, men ni är lyriska över en ny betygsskala.
            Ni sätter väldigt stor tilltro till den nya betygsskalan, måste
            jag säga. Då undrar jag: Vad grundar ni det på? Jag har frågat
            de andra borgerliga företrädarna: Var finns grunden till att det
            är betygsskalan som kommer att göra att eleverna lär sig mer?
          </note>
          <note>
            Stöd och hjälp, specialpedagogiska insatser, visst, är bra, det
            kan jag hålla med Gunilla Tjernberg om. Men åter: Var finns pengarna?
            SKL:s ordförande, som inte tillhör den rödgröna oppositionen utan
            Moderaterna, Gunilla Tjernbergs kompis, är kritisk mot regeringen.
            Vad är ert svar? Ni har ju inga pengar att sätta in. Det ni har
            att sätta in är en betygsskala som inte kommer att göra någon
            skillnad, och gör den det vill jag gärna att Gunilla Tjernberg
            presenterar bevis för det.
          </note>
          <note>
            Skolan ska inte släppa ifrån sig elever som inte har uppnått
            målen. Jag kan förstå att det kanske är svårt för Gunilla Tjernberg
            att förstå den syn jag har. Den är att eleverna har rätt till
            kunskap. Det är inte elevernas fel om de inte uppnår målen utan
            det är lärarnas och skolans. Då måste man se till att lärarna
            och skolan har förutsättningarna, något som ni ännu inte har gett
            dem.
          </note>
          <note type="speaker">
            Anf. 118 GUNILLA TJERNBERG (kd) replik:
          </note>
          <note>
            Fru talman! Men, Rossana Dinamarca, det är precis det som Rossana
            efterlyser som regeringen och Kristdemokraterna gör. Vi ger de
            instrument och verktyg som behövs. Vi ger möjligheter för den
            enskilda eleven att tidigt få det stöd som eleven har rätt till.
            Det är utifrån eleven vi lägger fram förslagen. Det är inte att
            lägga skulden på en elev och ett barn, utan det gäller att berätta
            att här behöver du hjälp och stöd, och det ska du få. Det är väl
            att verkligen ta ansvar. Men det Rossana Dinamarca och Vänsterpartiet
            gör är att ni inte berättar det för barnen. Nej, det ska komma
            som en överraskning om det blir ett intyg. Det kanske inte blir
            något intyg, men det fick aldrig eleven veta under hela resan.
            Är det att ta ansvar för den enskilda eleven som har rätt till
            kunskap?
          </note>
          <note>
            Rossana Dinamarcas värld är så oerhört svår att förstå. Jag må
            säga att jag ärligt försökt, men jag förstår den inte. Vi lever
            i skilda världar.
          </note>
          <note>
            Vi har träffat representanter för Lärarförbund, elever, elevråd,
            studenter, och alla säger: Tänk att vi äntligen får ett nytt betygssystem.
            I Lärarnas tidning i dag säger Per Tullberg från Skolverket att
            de åtgärder som regeringen nu sätter in, till exempel fler och
            tidigare betyg och nationella prov, är nödvändiga för att bryta
            den nedåtgående kunskapstrenden. Skolverket säger det.
          </note>
          <note>
            Har ni tagit debatten med Socialdemokraterna? Socialdemokraterna
            är överens med regeringen och vill ha betyg.
          </note>
          <note type="speaker">
            Anf. 119 ROSSANA DINAMARCA (v) replik:
          </note>
          <note>
            Fru talman! Anders Knape, ordförande i SKL, talar i nattmössan
            när han säger att det behövs mer pengar, att det finns en fara
            i att lärare sägs upp. Det räcker med en ny betygsskala, det behövs
            inga lärare i skolan. Det är det Gunilla Tjernberg säger. Betygsskalan
            kommer att lösa alla problem.
          </note>
          <note>
            Gunilla Tjernberg har fel när hon säger att vi inte ska tala
            om någonting för eleverna. Eleverna ska det talas med hela tiden.
            Det är en del av vår syn när det gäller elevinflytande och elevdemokrati.
          </note>
          <note>
            Vi vill att eleverna ska vara delaktiga och att man hela tiden
            ska kunna prata på ett konstruktivt och framåtsyftande sätt för
            att just gynna lärandeprocessen. Fler betygsskalor gynnar inte
            lärandeprocessen. Därför frågar jag återigen: Vad grundar Gunilla
            Tjernberg och majoriteten sig på när det gäller att betygsskalan
            skulle förändra lärandeprocessen positivt? Är det inte så, Gunilla
            Tjernberg, att barnen som går i skolan och även innan de ens har
            satt sin fot i förskolan lär sig hela tiden? Eller är det först
            i åttan de börjar lära sig saker? Och betyg som ges i slutet av
            en termin eller ett läsår är inte särskilt framåtsyftande, utan
            det är mer att säga att hit nådde du.
          </note>
          <note>
            Vi vill ha något mer framåtsyftande, mer konstruktivt, någonting
            som gör att eleven har möjligheten att bli bättre. Men vi vill
            också se till att man ska kunna ställa högre krav på skolan och
            på lärarna i dag, men naturligtvis också ge dem förutsättningar
            att klara av det uppdrag som de har, nämligen kunskapsuppdraget.
          </note>
          <note type="speaker">
            Anf. 120 GUNILLA TJERNBERG (kd) replik:
          </note>
          <note>
            Fru talman! Jag bara konstaterar att Vänsterpartiet är ganska
            ensamt om sin skolpolitik, inte minst när det gäller den här frågan,
            internationellt sett. Ingenstans i världen resonerar man på det
            sätt som Vänsterpartiet gör ingenstans! Alla är överens om att
            man måste hjälpa barnen tidigt att få de resurser som barnen behöver
            för att kunna nå den kunskap som de har rätt till. Och hur ska
            man sätta in de rätta kunskaperna om inte barnet och föräldrarna
            får veta hur det ser ut?
          </note>
          <note>
            Rossana Dinamarca sätter stort hopp till utvecklingssamtalen.
            Men jag hörde i ett replikskifte tidigare att de nu ska bli nationellt
            utformade. Ja, jag blir bekymrad. Vi hörde här nu att de nationellt
            utformade samtalen ska vara kreativa och konstruktiva. Hur ska
            Vänsterpartiet nå det enskilda barnet när till och med samtalen
            ska ha nationella kriterier. Det var ju precis vad Rossana Dinamarca
            sade. Och nu gäller det inte längre. Det här går inte ihop för
            mig.
          </note>
          <note>
            Nej, jag är glad att vi och alliansregeringen i dag får fatta
            ett beslut om skriftliga omdömen, individuella utvecklingsplaner,
            ansvarskontrakt och nu en ny betygsskala. Där sätter vi den enskilda
            eleven, det enskilda barnet, i centrum.
          </note>
          <note type="speaker">
            Anf. 121 MATS PERTOFT (mp) replik:
          </note>
          <note>
            Fru talman! Jag hade egentligen inte tänkt gå upp i debatten
            en gång till, för jag tyckte att jag nu har ställt mina frågor
            ett antal gånger till olika ledamöter på allianssidan. Men eftersom
            Gunilla Tjernberg så mycket efterlyste vad Miljöpartiet syftar
            till när det gäller frågan om betyg tänker jag använda min tid
            till att kort redogöra för detta. Vi sade redan när vi kallades
            till samtalen hos utbildningsministern att vi var beredda att
            gå ganska långt när det gällde kompromisser i syfte att hitta
            en långsiktig överenskommelse, något som alliansen inte har lyckats
            med.
          </note>
          <note>
            Vi har en egen vision om att ersätta det nuvarande betygssystemet
            med skriftliga, dock ej betygsliknande, omdömen och att använda
            betyg i årskurs 9 som urvalsinstrument. Det som forskningen ensidigt
            visar är att betyg är bra som urval men icke som motivation. Man
            får leta ganska länge för att hitta de enstaka betygsforskare
            som tror på att betyg motiverar till mer lärande. Det finns säkert
            någon, som Jan Björklund brukar säga, men det finns inte särskilt
            många. Jag lyssnar hellre på fler forskare än på färre. Det som
            är problemet är att ert förslag inte bygger på vedertagen forskning.
          </note>
          <note type="speaker">
            Anf. 122 GUNILLA TJERNBERG (kd) replik:
          </note>
          <note>
            Fru talman! Jag har precis läst in att Miljöpartiet väldigt tydligt
            tidigare har sagt att man vill se betyg i årskurs 9. Jag tycker
            att det är bra att Miljöpartiet här står fast vid att det är det
            man vill, för det har inte tydligt framgått, men nu kom det fram.
          </note>
          <note>
            Jag välkomnar det, för det innebär också att Miljöpartiet står
            fast vid att det är bra med betyg, även om de vill att de ska
            ges senare än vad alliansen vill. Det innebär att det finns en
            liten öppning för ett resonemang kring betygstänket när det gäller
            att sätta betyg.
          </note>
          <note>
            Vad får det då för konsekvenser för Miljöpartiet och den framtida
            politiken som ska presenteras av den nuvarande rödgröna oppositionen?
            Rossana Dinamarca sade i ett tidigare replikskifte att hon inte
            tänker göra avkall på sin vänsterpartistiska politik i den här
            frågan. Det måste ändå bekymra Miljöpartiet, eftersom det i skolfrågor
            historiskt sett här i riksdagen har funnits ganska många förenande
            synpunkter mellan de borgerliga partierna och Miljöpartiet. Blir
            inte Mats Pertoft bekymrad när Rossana Dinamarca säger att hon
            inte vill göra avkall på sin politik?
          </note>
          <note type="speaker">
            Anf. 123 MATS PERTOFT (mp) replik:
          </note>
          <note>
            Fru talman! Det är väldigt trevligt att höra att Gunilla Tjernberg
            är bekymrad över det rödgröna samarbetet. Jag är inte ett dugg
            bekymrad. Jag är ganska säker på att vi kommer att nå väldigt
            bra resultat.
          </note>
          <note>
            Däremot är jag mer bekymrad över alliansen som säger att man
            ska ha ett tydligt betygssystem och, som jag har tagit upp ett
            antal gånger tidigare här, kommer fram till att man ska ha kriterier
            för vissa betygsskalor och för vissa inte. Det är nämligen någonting
            som ingen hittills riktigt har förstått. Man har förklarat det,
            och jag förstår varför man gör det. Men förklara ideologiskt hur
            det ska gå till när det gäller de elever som råkar ut för olika
            skolor eller olika kommuner med olika definitioner av dessa två
            fritt flytande betygskriterier! Hittills har ingen kunnat förklara
            för mig hur man ska få ihop den här friheten. Jag förstår ju,
            och forskningen är entydig, att det är svårt att ha exakta kriterier
            i många steg.
          </note>
          <note>
            Alliansens problem är att man vill ha många steg och tydliga
            kriterier. Det är en omöjlighet att få att gå ihop. Det är ett
            betydligt större problem för Sveriges elever än att den rödgröna
            sidan kommer att komma fram till nya, ganska spännande saker,
            kanske om ett eller ett och ett halvt år, när det är tid att vi
            redovisar våra åsikter. Det kommer vi att göra, på samma sätt
            som ni i alliansen gjorde det för cirka fyra år sedan när ni satte
            i gång ert samarbete. Då var ni inte heller särskilt överens.
          </note>
          <note type="speaker">
            Anf. 124 GUNILLA TJERNBERG (kd) replik:
          </note>
          <note>
            Fru talman! Jag ska först bara göra en kort kommentar till det
            sista. När alliansen byggde fast sin valplattform om skolfrågorna
            var det i den politiska situationen i Sveriges riksdag att vi
            hade ett starkt stöd av Miljöpartiet i ett antal frågor. Jag beklagar
            att Miljöpartiet väljer vägen vänsterut i de här frågorna som
            vi tycker är så viktiga.
          </note>
          <note>
            När det sedan gäller det här med kriterier blir det skärpta och
            tydligare kriterier än i dag i tre delar. Det gäller betygen A,
            C och E. Det sägs också att målen ska vara uppfyllda i sin helhet.
            Det är en skillnad mot i dag och en skärpning. När det gäller
            de två betygsstegen däremellan är det oerhört viktigt att professionen
            kommer in som har en enorm kunskap om eleverna, som kanske vet
            att här har eleven nått nästan fram men inte riktigt.
          </note>
          <note>
            Det måste få ske på det professionella planet. Vi tror ju också
            på en profession som kan frågor om barns lärande. Du kan också
            se den enskilda individen på ett betydligt bättre sätt än om man
            statiskt lägger fram nationellt exakt hur det ska se ut i de delarna.
            Jag tror på professionen, och det gör regeringen. Det är därför
            vi har valt att inte lägga fast kriterier på alla stegen.
          </note>
          <note>
            Det är en rimlig väg att gå därför att vi i den här frågan också
            måste se att individen är i centrum. Professionen är viktig, men
            det är också de nationella kriterier som vi har lagt fast.
          </note>
          <note>
            Överläggningen var härmed avslutad.
          </note>
          <note>
            8 § Bordläggning, beslut om förkortad motionstid och beslut om
            motionsrätt
          </note>
          <note>
            Anmäldes och bordlades
          </note>
          <note>
            Kammaren biföll regeringens förslag att motionstiden för prop.
            2008/09:124 skulle förkortas till onsdagen den 25 februari.
          </note>
          <note>
            Kammaren biföll talmannens förslag att motioner fick väckas på
            denna skrivelse.
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 12 februari
          </note>
          <note>
            Josefin Brink
          </note>
          <note>
            Sven-Erik Österberg
          </note>
          <note>
            Anders Ygeman
          </note>
          <note>
            Ann-Christin Ahlberg
          </note>
          <note>
            Patrik Björck
          </note>
          <note>
            Peter Hultqvist
          </note>
          <note>
            Peter Hultqvist
          </note>
          <note>
            Luciano Astudillo
          </note>
          <note>
            Luciano Astudillo
          </note>
          <note>
            Bo Bernhardsson
          </note>
          <note>
            Bo Bernhardsson
          </note>
          <note>
            Monica Green
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 17 februari.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 12 februari
          </note>
          <note>
            Hans Olsson
          </note>
          <note>
            Hans Linde
          </note>
          <note>
            Hans Linde
          </note>
          <note>
            Hans Linde
          </note>
          <note>
            Hans Linde
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Helene Petersson
          </note>
          <note>
            Fredrik Lundh
          </note>
          <note>
            Carina Moberg
          </note>
          <note>
            Britta Rådström
          </note>
          <note>
            Britta Rådström
          </note>
          <note>
            Britta Rådström
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Lennart Sacrédeus
          </note>
          <note>
            Raimo Pärssinen
          </note>
          <note>
            Ulla Andersson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 17 februari.
          </note>
          <note>
            11 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 februari
          </note>
          <note>
            Lars-Ivar Ericson
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Cecilia Wigström
          </note>
          <note>
            Solveig Hellquist
          </note>
          <note>
            Aleksander Gabelic
          </note>
          <note>
            Annelie Enochson
          </note>
          <note>
            Raimo Pärssinen
          </note>
          <note>
            Pia Nilsson
          </note>
          <note>
            Anna König Jerlmyr
          </note>
          <note>
            Dan Nilsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 17 februari.
          </note>
          <note>
            12 § Kammaren åtskildes kl. 17.51.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
